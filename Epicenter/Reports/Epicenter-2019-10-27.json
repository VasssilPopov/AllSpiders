{"url": "http://epicenter.bg/article/Kiril-Dobrev--BSP-e-na-balotazh-v-15-oblastni-grada--BSP-se-zavrashta-v-mestnata-vlast---VIDEO-/197174/2/0", "text": "БСП е на балотаж в 15 областни града, БСП се завръща в местната власт! Това заяви на пресконференция на \"Позитано\" 20 зам.-председателят на БСП Кирил Добрев. Той застана пред медиите на \"Позитано\" 20 заедно с зам.-председателите на парламентарната група Георги Свиленски и Драгомир Стойнев.   Добрев изрази своето уважение и дълбока благодарност към всички активисти на БСП, които са се включили в кампанията по местния вот. Добрев очерта два предварителни извода от местни избори' 2019: първо, БСП се завръща в местната власт, защото партията има двойно по-голяма подкрепа, отколкото през 2015 г.; второ, БСП е на балотаж в 15 областни града, като в някои от тях социалистите са първа политическа сила.   Ниската избирателна активност засилва влиянието на купения и корполативния глас, подчерта той. Знакови крепости на ГЕРБ се пропукаха, хората искат промяна, изтъкна той.  ", "date": "2019.10.27", "title": "Кирил Добрев: БСП е на балотаж в 15 областни града, БСП се завръща в местната власт! (ВИДЕО)"}
{"url": "http://epicenter.bg/article/Za-parvi-pat-u-nas-izvarshiha-belodrobna-transplantatsiya-/197144/2/0", "text": "За първи път у нас извършиха белодробна трансплантация. Това потвърдиха от Министерството на здравеопазването и от Асоциация „Пулмонална хипертония”, съобщи bTV. Трансплантацията е извършена в УМБАЛ „Лозенец” от проф. Любомир Спасов заедно с екип от немски специалисти.    По информация на Изпълнителна агенция „Медицински надзор” в момента чакащите у нас за белодробна трансплантация са 19.    За тях единствената алтернатива досега беше операция в Австрия, където трансплантациите се възобновиха след 2-годишно прекъсване.    Припомняме, че 28-годишната Илияна Христова беше успешно трансплантирана с бял дроб в началото на август в Университетската клиника във Виена.    Тази година и наши специалисти започнаха обучение в болницата във Виена. Прогнозите бяха първата белодробна трансплантация у нас да бъде извършена през 2021 година в УМБАЛ \"Света Екатерина\".", "date": "2019.10.27", "title": "За първи път у нас извършиха белодробна трансплантация "}
{"url": "http://epicenter.bg/article/Gen--Kolyo-Milev--Glasuvah-za-promyana-i-nova-skorost-v-razvitieto-na-Sliven/197145/2/0", "text": "„Гласувах за промяна и за нова скорост в развитието на Сливен, която да изведе общината сред водещите областни центрове в страната. Гласувах за икономическо, но и за социално възраждане на Сливен, за възможността всички важни решения отново да се вземат със съгласието на гражданите. Гласувах за Сливен, който младите хора не напускат“. Това каза днес кандидатът за кмет на коалиция „БСП за България“ ген. Кольо Милев, който упражни правото си на глас в Професионалната гимназия по икономика „проф. д-р Димитър Табаков“ в ж.к. „Сини камъни“. Милев посочи, че е гласувал и за по-подготвен и ангажиран към проблемите на града и населените места Общински съвет. „Дадох своя глас за завръщане към принципите на социалната община и за управление, което не дели хората, не действа само под граждански натиск, а работи еднакво за всички“, каза Милев. По думите на кандидата за кмет промяната на статуквото е очаквана в цялата страна и тя ще тръгне от общините и от днешния местен вот.  ", "date": "2019.10.27", "title": "Ген. Кольо Милев: Гласувах за промяна и нова скорост в развитието на Сливен"}
{"url": "http://epicenter.bg/article/Nikolay-Tishev--Glasuvah---Burgas-da-stane-grad-na-rastezha/197148/2/0", "text": "\"Гласувах Бургас наистина да стане град на растежа, а общината да дава перспектива на младите хора. Гласувах и за това да не се притесняваме за безопасността и сигурността на нашите деца и родители\". Това заяви кандидатът на \"БСП за България\" за кмет на община Бургас Николай Тишев, съобщи пресцентърът на БСП. Той упражни правото си на вот в СУ \"Константин Преславски\" в комплекс \"Славейков\".", "date": "2019.10.27", "title": "Николай Тишев: Гласувах - Бургас да стане град на растежа"}
{"url": "http://epicenter.bg/article/GERB-Sungurlare--Kandidat-za-kmet-izvozva-s-lichen-transport-glasuvashti-/197151/2/0", "text": "Сигнал за нарушения в изборния ден е постъпил до ОИК-Сунгурларе и до районното полицейско управление, подаден от централата на ГЕРБ. От общинската структура на партията алармират за нерегламентирано организирано извозване с личен транспорт, съобщиха от пресцентъра на ГЕРБ.    „Подадохме жалба за нарушаване на чл. 182, ал. 4 от ИК и чл. 167, ал.2 от НК, това е грубо нарушение на изборния ден. При нас постъпи сигнал, че на територията на с. Подвис кандидатът за кмет от ПП Възраждане Галина Тодорова е довеждала с личен транспорт до избирателната секция гласоподаватели. Още по-фрапантното е, че довежданите до секцията са пристигали с готово попълнени образци на бюлетини“, посочват от ГЕРБ-Сунгурларе.    За нарушението е потвърдил и председателят на избирателната комисия в секция № 22. Той е осуетил гласуването и самото гласуване.    От ръководството на ГЕРБ очакват проверка от страна на ОИК-Сунгурларе и на служителите на реда.  ", "date": "2019.10.27", "title": "ГЕРБ-Сунгурларе: Кандидат за кмет извозва с личен транспорт гласуващи "}
{"url": "http://epicenter.bg/article/Mestnata-koalitsiya-GERB--SDS--podade-zhalba-za-nezakonosaobrazna-agitatsiya-v-Sofiya-/197152/2/0", "text": "Местната коалиция ГЕРБ /СДС/ подаде жалба за незаконосъобразна агитация от страна на Евгений Белий – кандидат за общински съветник от коалиция „БСП за България“, в коридорите и пред входа на секционните избирателни комисии в 123 СУ „Стефан Стамболов“, район „Красна поляна“.    Кандидатът провежда агитация, като се среща и разговаря с избиратели в коридора на училището в изборния ден.    В жалбата местната коалиция настоява да бъде извършена проверка във връзка с изложените обстоятелства и съответно да бъдат предприети необходимите действия за преустановяване на посоченото нарушение на Изборния кодекс и санкциониране на нарушителите.  ", "date": "2019.10.27", "title": "Местната коалиция ГЕРБ /СДС/ подаде жалба за незаконосъобразна агитация в София "}
{"url": "http://epicenter.bg/article/29-zhalbi-za-narusheniya-ot-shtaba-na-Maya-Manolova-kam-OIK--kam-16-00-chasa/197153/2/0", "text": "Днес, към 16.00 часа от щаба на независимия кандидат за кмет на София Мая Манолова са подадени 29 жалби към Общинската избирателна комисия за нарушения в изборния ден. Това съобщиха от щаба на гражданския кандидат за кмет на столицата.   Сред най-фрапантните случаи е 26-та секция в 22 СОУ, която оперира с печата на 25-та секция, т. е. бюлетините, пуснати там, ще бъдат недействителни. Дискриминация е проявена към трима души – законно упълномощени представители на ИК на Манолова, които не са допуснати да се регистрират в секция 1, 2 и 3 в 137 СОУ в ж. к. „Люлин“. Трети случай – още по-абсурден, е от кв. „Дружба“, където е отказана регистрация на представител на ИК на Мая Манолова от председател на секционна избирателна комисия, с аргумента, „че е всеизвестен фактът, че Никола Вапцаров е мъртъв“. Припомняме, че председателят на Инициативния комитет на гражданския кандидат за кмет Мая Манолова е Никола Вапцаров – праплеменник на големия поет. Другият сигнал е от 5-та секция в Първа математическа гимназия в „Красно село“, където гражданин е получил предварително попълнена бюлетина за друг кандидат.  ", "date": "2019.10.27", "title": "29 жалби за нарушения от щаба на Мая Манолова към ОИК, към 16.00 часа"}
{"url": "http://epicenter.bg/article/Prof--Anna-Krasteva--Za-parvi-pat-ot-dosta-vreme-v-Sofiya-ima-sblasak-na-lideri-i-na-vizii/197156/2/0", "text": "Местните избори са обратна връзка за цялата партийна панорама, каза пред БНР проф. Анна Кръстева – преподавател в НБУ. „Местните избори са в един много интересен диалог с парламентарните. Те са ключови, те са много важна обратна връзка за всички. Те са обратна връзка и за това, което вече се е случило – до каква степен се приемат едни политики, явяват ли се нови актьори. Много често новите актьори се заявяват на местни избори. Има много градове, които говорят със собствени гласове и отпушват промени“, коментира тя и добави, че има и емоционални причини, които ни водят до урните.    Залогът на тези избори е огромен, смята проф. Кръстева. Според нея градовете имат нужда от ярък лидер, който да е видим и да присъства.    За първи път от доста време в София има сблъсък на лидери, на визии, на много различен тип кандидати, подчерта тя и заяви категорично, че софиянци заслужават този сблъсък.    „На мен ми липсва дори и в тези избори категоричните ярки заявки за бранд на София, за образ на София, който да бъде вдъхновяващ, който да поведе след себе си младите, който да бъде иновативен“, коментира проф. Кръстева.    Местните избори са интересни и за студентката Ася Трифонова. Според нея те ще покажат дали ще има промяна в политическите сили и дали ще се запази статуквото. Тя добави, че бъдещият кмет на населено място трябва да направи съпричастни гражданите към процеса за самия град, да ги накара те да се чувстват отговорни и ангажирани.    Студентката Стефани Богомилова добави: „Реално това е решение, което взимаме всеки ден като граждани на определен град и община. Промените на местно ниво са много по-материално видими. Изборът не е само в рамките на една политическа кампания“.", "date": "2019.10.27", "title": "Проф. Анна Кръстева: За първи път от доста време в София има сблъсък на лидери и на визии"}
{"url": "http://epicenter.bg/article/Golyam-pozhar-gori-v-Rila-planina--SNIMKI--/197102/3/0", "text": "Голям пожар гори в Рила планина над симитлийското село Долно Осеново. Сигналът за пожара между х. \"Чакалица\" и връх Капатник е подаден малко след 9 ч. тази сутрин, съобщи БГНЕС.    Информирани са пожарната, служители на парк \"Рила\" и Югозападното държавно горско предприятие. На този етап все още не е достигнато до района на пожара, не се знае и какво точно гори. Стълбът дим се носи към Пирин, вижда се от Благоевград.   Около 30 дка смесена гора гори на територията на Национален парк „Рила“ над село Долно Осеново, Община Симитли. Това съобщи инж. Дамян Дамянов, директор на Югозападно държавно предприятие, предаде Радио „Фокус“ – Пирин . Той добави, че до мястото няма път, поради което гасенето на огънят ще се извършва на ръчно.   Инж. Дамянов каза още, че на терен вече има около 10 служители на предприятието, пътуват още приблизително 40 души. В потушаването на пожара ще се включат също екипи на Районните служба „Пожарна безопасност и защита на населението“ – Благоевград и Разлог и представители на националния парк.   „Пожарът е сериозен, намира се високи в планината и няма път“, каза още инж. Дамянов.   Около 200 дка вече са обхванати от пожара над село Долно Осеново, Община Симитли, каза инж. Дамян Дамянов.   По думите му за момента от огнената стихия няма засегната горска територия, а само смрика и сухи треви.   „В момента се изчаква хеликоптер, който да облита и гаси пожара от към билото на Рила планина. В ниските части огънят се гори от служители на пожарната, Югозападно държавно предприятие и Национален парк „Рила““, каза още Дамянов.   Той подчерта, че на място има достатъчно хора. Създадена е необходимата организация. „Обстановката е усложнена, защото районът е високопланински и не може да се направи пулоса. От към гората мисля, че ще успеем да спрем пожара, а горе ще работи хеликоптера“, допълни инж. Дамянов.", "date": "2019.10.27", "title": "Голям пожар гори в Рила! Чака се хеликоптер, който да гаси пожара от към билото на планината"}
{"url": "http://epicenter.bg/article/Moskva--Izgrazhdaneto-na--quot-Turski-potok-quot--shte-priklyuchi-v-srok-/197137/4/0", "text": "Строителството на газопровода „Турски поток” ще приключи в срок, заяви министърът на енергетиката на Русия Александр Новак за телевизия „Россия-1”, предаде Дарикнюз.    Проектът „Турски поток” предвижда изграждането на газопровод, съставен от две трасета с мощност по 15,75 милиарда кубически метра всяко. Първото трасе е предназначено за доставката на руски газ за турските потребители, а второто – през България, за доставка на газ в държавите от Южна и Югоизточна Европа. Пускането на първото трасе в експлоатация е планирано за края на 2019 г.    В петък изпълнителният директор на „Нафтогаз Украйна” Юрий Витренко съобщи, че окръжният съд на Амстердам е взел 100% от акциите на компания South Stream Transport B.V., която изгражда морската част от газопровода „Турски поток”. Това е направено във връзка с разследването на делото за мошеничество от страна на „Газпром”, обвинена, че е предала акциите на компания „Трансгаз Краснодар” един ден преди съдебните изпълнители да замразят активите на „Газпром” в Холандия по искане на „Нафтогаз”, пише икономическият портал „Прайм”.    По-късно през деня компанията South Stream Transport потвърди за запорирането на акциите си в Холандия, но подчерта, че това обстоятелство няма да се отрази на осъществяването на проекта. Съобщено беше също, че „тече подготовка за първите доставки на газ през „Турски поток”, планирани за края на 2019 г.    В рамките на спора си с „Газпром” по отношение на договора за доставка и транзит на газ украинската компания „Нафтогаз” се опитва да получи предварително средствата в размер на 2, 56 милиарда долара, които съдът в Стокхолм е определил да й бъдат изплатени. Подобни опити бяха предприети в Швейцария, Великобритания, Холандия и Люксембург.  ", "date": "2019.10.27", "title": "Москва: Изграждането на \"Турски поток\" ще приключи в срок "}
{"url": "http://epicenter.bg/article/Kaloyan-Metodiev-/197084/11/0", "text": "      - Наистина, това е събитие един път на поколение, което събира целия световен елит по начин, по който не може да го направи и ООН. Японският протокол е тежък, прецизен, без да се е променял много през последните 1500 години, откакто управлява императорската династия. Достъп до самата церемония и до императорската вечеря имаха единствено президентът и съпругата му. Всички видяхме, че се представиха на ниво. Нямаше екстравагантности, непремерени неща в поведение и облекло, за разлика от други делегации. Радев и Радева говорят свободно английски, така че това улесняваше комуникацията им с останалите гости, а оттам и начинът по който се възприема страната ни. Японците отчитат подобни жестове на внимание и фактът, че събитието бе уважено от българския държавен глава ще се помни и отбележи и на следващата интронизация, независимо след колко десетилетия ще е.     - Връзките между България и Япония са още от времето на цар Фердинанд и непрекъснато се развиват във възходяща посока, независимо от политическата конюнктура в двете страни. Живков ги слага на стратегическа основа в началота на 70-те години на ХХ век. Оттам нататък те са приоритет и при президентите Желев, Стоянов, Първанов. Днес имаме развиваща се нова ситуация, която президентът Радев се опитва да използва за надграждане, от което България в момента има нужда. Уникалното е, че в тази отношения ние може да сме си взаимно полезни с Япония. А колкото до емоционалните, духовните връзки, както ги определихте, те наистина са много силни. Японците ни уважават, ценят, демонстрират топли чувства и спомени към нас по време на всяка среща. За тях няма преди и след 10 ноември. Българската история е линейна, а отношението - константно добро. Това трябва да се разбира в нашето общество без емоции и идеологически окраски.     - Няма да е преувеличено, ако кажа, че на президента Радев и българската делегация бе отделено специално внимание. Много крале, султани, президенти и премиери нямаха тази възможност. Президентът говори с министър-председателя и по време на самата интронизация, и по време на официалната вечеря, давана от японския премиер. Кулминацията бе официалната среща между двамата в резиденцията на японския министър-председател. Беше много съдържателна. Нямаше време за протоколни украси и любезности. Шиндзо Абе е световен лидер, с огромен размах и визия. Отчетоха се историческите връзки и симпатии между двата народа и се мина директно на прагматични теми - основно икономика и инвестиции. Президентът Радев изведе тезата, че България може да е врата към целия европейски пазар за японския бизнес в различни сфери – от автомобилостроене, през хранително-вкусова промишленост, до нови технологии, парфюмерия, енергетика. За жалост, туризмът е още неразорана нива и там може още много да се направи.   - Емоционално, трогателно, с гордост. В Японие ние сме някои, ние сме приятели и партньори, носители на древна култура. Ще ви дам пример за това награждаване, а изводите ще оставя на читателите. По това време в Токио имаше 173 делегации – всеки натиска за срещи и дърпа към себе си да получи внимание от домакините. Въпреки сгъстената програма на японския политически елит, на награждаването в българското посолство дойдоха председателката на Горната камара на парламента, министърът на външните работи, доскорошен председател на групата за приятелство с България, министърът на благоустройството, който е и секретар на групата за приятелство с България в долната камара, 30 депутати, шефове на корпорации,  асоциации, клубове за приятелства... Отдавна към нашата страна не е проявявано такова положително отношение. Япония е държава от Г7, третата икономика в света, технологичен творец. Къде другаде ще ни окажат подобно внимание и къде другаде имаме такива отношения? Въпросът ми е риторичен.   - Харесват ни, което се вижда по срещите и с корпорации, и с културни общности, и с политици. Това се усеща по отношенията, които си стоят през годините и които са традиционно добри и близки. Има силен поколенски момент. Връзките от бащите от 70-те години насам са предадени на техните деца. Това дава друг облик, друг контекст. Самият премиер Абе е идвал с баща си през 1984 година. Мадам Акико Агая получи същия български орден от президента Радев, който е получил и нейния баща преди много години. Очите й се насълзиха, когато разказа това. Професор Мацумае от Токайския университет, вече на 92 години, е човекът посадил преди десетилетия вишните пред Народната ни библиотека. Тоест, има силни емоции, но не бива да се забравя, че бизнес се прави с цел печалба. Въпросът е да видим къде имаме общ интерес и да работим за него.    -    - Има. Светът се развива с бясна технологична скорост, а човечеството продължава да яде. Най-яркото доказателство за това са последните две големи японски инвестиции в България. Едното е световната корпорация СЕГА, глобален мастодонт в електронните игри с 60-годишна история, която работи с български IT специалисти, а второто - фабрика за замразено суши край Пловдив. То се прави с японски ориз, български зеленчуци и европейски риби, негови клиенти вече са две от най-големите световни авиокомпании. Българското кисело мляко, което се продава в Япония под това име, не е просто продукт, а начин на живот и философия. Премиерът Абе се обърна към нашия президент с думите, че всеки ден яде българско кисело мляко. Това трябва да ви говори достатъчно.     - Продава се навсякъде. Няма човек, с който да сме разговаряли, и да не го знае. По официална статистика, а японската статистика е бетон, 95% от населението на страната разпознава марката. Корпорация „Мейджи“ работи с българската държава от половин век. За 50 години са видели много неща и знаят много. В момента разширяват бизнеса с българско кисело мляко към Сингапур, Тайланд и Китай. Борят се с ментета, които заливат пазара и за които се говори, че участие имат и лица от българска страна. Така не се прави. Единственото им искане, което бе споменато и на официално ниво, е държавната фирма ЛБ Булгарикум, която произвежда бактерията за закваска на млякото, да не бъде приватизирана. Това е червена линия. Подобен опит би имал тежки последствия за двустранните ни отношения и бизнес. Казано ни бе многократно.       - Да, категорично. Това е най-важното. Това е центърът на мисълта, около който трябва да се концентрираме като държава и общество. Президентът се обърна с подобни думи към премиера Шиндзо Абе. Няколко неща са важни. Първо, ние имаме традиция на отношенията, познати сме и ни уважават. Няма друг с такъв бекграунд и статут в Източна Европа, от Бяло до Балтийско море. Това е изходната точка. Второ, през февруари влезе в сила споразумението за свободна търговия ЕС-Япония. Бизнес се прави лесно и по-евтино. Няма кой от партньорите в ЕС и НАТО да възрази срещу подобни отношения или проекти, независимо от мащаба и сферата. Трето, стратегията на премиера Абе е сериозно навлизане, с нов тласък и мащаби в този регион. Пропуснем ли този исторически шанс, ще е грехота към българското общество, икономика, бъдещи поколения. Такива времеви прозорци се отварят рядко. Четвърто, няма време. Вече сме в тежка конкуренция с останалите страни от Източна Европа и особено Вишеградската четворка, която има повече ресурси и възможности от нас и влиза агресивно в битката за японски инвестиции. Не трябва да се допуска да изпаднем зад тях, както се случи през 90-те години. Пето, всяка политическа и чиновническа корупция по отношение на чужди инвеститори, не само японски, трябва да се третира като национално предателство и да се преследва като такова. Шесто, имаме уникалното предимство да говорим с всички страни от Западните Балкани, член сме на ЕС и НАТО, с Япония сме стари приятели и партньори. Може да сме реален хъб, база, врата – наречете го както искате. Остава ни само политическа воля, морал, модерно мислене и всичко ще се нареди.   - Можем да предложим много неща. Нашите IT специалисти са част от световния елит в тази сфера, храни, особено гурме, червени и бели вина до безкрай, части за автомобилостроенето, розово масло, земя за европейски инвестиции и много други. Пазарът сам ще се подреди. Разбира се, млечните продукти. Туризмът е неразорана целина с едва 11 хиляди японски туристи за миналата година, което е грехота. Това са хора, които не идват на алкохолен туризъм, който смаза имиджа ни в Европа и около който цъфтят всякакви криминални дейности. Японците са подредени хора, с финансови възможности, които се интересуват от култура, история, музеи, дегустация на храни, природни забележителности, спа центрове.   -    - Разстоянията в бизнеса и днешния свят не са толкова важни. Японците са партньори за дълъг път. Не знам дали е самурайски код на честта, културна особеност, но в света на бизнеса не са тези с лесните обещания и бързи пари. През годините се наслушахме на инвестиции тип „ЩЕ“. И до днес ни заливат с грандомански обещания, които все не стават. При японците има реални неща, без фанфари и гръмки заглавия, стъпка по стъпка. Има доказани отношения. Не виждам смисъл да тичаме сред сюрия държави из Азия и Африка и да се опитваме да работим на парче, при положение, че имаме такива отношения и такива възможности с Япония. Те трябва да се изведат като специални и стратегически с приоритетна насоченост. Пак подчертавам, това вече е въпрос на политическа воля и морал.     - Президентът изнесе лекция в университета Тойо, където бе отличен и титлата Доктор хонорис кауза. Някои от въпросите в залата, след изказването му, бяха именно от наши момчета и момичета, които после разговаряха с него. Хем е гордост, хем е тъжно! Нашите млади хора с потенциал, са навсякъде по света и показват резултати – в инженерни науки, култура, спорт, а ние само ги губим. Имаме тежък проблем като държава и трябва да си го решим. Връщането на българите трябва да е топ приоритет за възстановяването на държавата.   - Особено важно е да има унисон в действията между президентската и изпълнителната власт. Президентът зададе посока, очерта визия, надгради, но отсреща трябва да има модерно мислещ, безкористен и целеустремен екип, който да работи в същата посока. Общи усилия са необходими и обща ценностна система, за да вървят нещата. Надявам се българското правителство, ако може, да разбира уникалността на момента и да се мобилизира за нова про-инвестиционна политика на стратегическа основа.    ", "date": "2019.10.27", "title": "Калоян Методиев: Всяка корупция по отношение на чуждите инвестиции е национално предателство!"}
{"url": "http://epicenter.bg/article/Simeon-Nikolov--Kompromisi-minirat-krehkoto-primirie-v-Siriya/197155/11/0", "text": "Бъдещето развитие на обстановката в Северна Сирия и обясненията за поведението на участващите в събитията актьори зависи до голяма степен от пробойните и умишлените или неизбежни пропуски в договореностите между президентите Ердоган и Путин, а преди това – между вицепрезидента на САЩ Пенс и Ердоган. Това, че те не се коментират широко или въобще, се дължи не само на сложността на ситуацията, но и на преплитащите се явни и прикрити интереси и цената на неизбежните взаимни компромиси. Но пренебрегването им води до неверни оценки и очаквания и изкривяване на реалността. А тези разминавания по неизяснени в преговорите въпроси минират крехкото примирие и създават условия за разпалване на нов етап на войната в Сирия, която министърът на външните работи на РФ Сергей Лавров заяви за приключила още на 14 септември 2019 г.    В меморандума в десет точки от Сочи, приет от Путин и Ердоган, както и в договореностите между вицепрезидента на САЩ Пенс и турския президент, не се споменава за придържане към международно право и мълчаливо се приема циничното име на турската операция „Извор на мира”, осъдена от почти цяла Европа и арабския свят. Не е взета предвид продължаващата фактическа окупация на сирийската провинция Африн в резултат от операция „Маслинова клонка” през 2018 г., която се управлява от Анкара, източват се ресурсите й и дори се извършва обучение на турски език и се назначават турски имами в джамиите. Едва ли има съмнение, че такова „легитимиране” на турската теза за „защита на националната сигурност на Турция”, посочена и в точка Първа на сегашния меморандум ще се приложи и в новата „Зона за сигурност”. Вярно е обаче, че сега се появява важното изискване да не се прогонва местното население, което ставаше с помощта на познатите с жестокостите и бруталността си наемници от ислямистките милиции, придружаващи турската армия, но на практика над 300 000 бежанци вече напуснаха родните си места. Зад премълчаването на съдбата на провинция Африн може да се крие намерението на Турция да запази своя „протекторат” докато сирийската опозиция под турска закрила я превърне в своя зона за влияние и лост за въздействие върху централната власт в Дамаск.    На второ място прави впечатление, че споменаването на Споразумението от Адана от 20. 10. 1999 година, подписано от турска и сирийска страна, е в полза на тезата, че Кюрдската работническа партия е призната като „терористична организация” и от сирийското правителство тогава и всички нейни дейности и тези на съюзните й организации и партии се забраняват на териториите както на Турция, така и на Сирия. Т.е. слага се знак на равенство между ПКК и кюрдските Отряди за народна защита (YPG), които са военно крило на Партията на демократичното единство, участвали в успешната борба срещу “Ислямска държава” с решителната помощ на САЩ. Успех, който разбива на пух и прах тезата на Ердоган, че борейки се срещу YPG се бори срещу терористи. Запазването на турското тълкуване предполага, че ислямистките групировки, които придружават турската армия могат да решат да уреждат сметки с YPG и далеч извън границите на т.н. “Зона за сигурност”.    Освен това, ако Турция се позове на Споразумението от Адана, може да възникне въпрос за разширяване на Зоната за сигурност, а съгласно Меморандума от Сочи турците получиха значително по-малък участък от 120 км / а не 440 км/ и 30 км в дълбочина. А САЩ и кюрдите се ръководеха от Споразумението от Адана и предлагаха пояс от 5 км от границата. Съгласието на Русия турските сили да имат достъп до Кобане и Манбидж, ще увеличи риска от военни сблъсъци.    Единственият приемлив мотив на Русия за съгласието й да се позоват на Споразумението от Адана в настоящия Меморандум е евентуалното принуждаване към сближаване между турското и сирийското правителство.    Третият невралгичен момент произтича от горния, защото в точка 7 на Меморандума се посочва, че двете страни „предприемат необходимите мерки за да предотвратят инфилтрирането на терористични елементи”. Не се уточнява обаче, кои елементи се имат предвид. Американците твърдят, че няма нито един случай на проникване на YPG на турска територия. В същото време е публична тайна, че в т.н. Сирийска национална армия или както Ердоган я нарича честo “Turkich-backed Free Syrian Army” (TESA), подготвена, въоръжена, финансирана и ръководена от турска страна, са представени почти всички джихадистки групи, които са действали в този регион. Сред тях са:  – Ahrar al-Sham, разклонение на “Ал Кайда”, участвала в боевете в Идлиб и в окупирането на Африн;  – Sughur al-Sham, основана 2011 г. и воювала дълго заедно с фронта „Ал Нусра”, дъщерна организация на „Ал Кайда”. В нея служат най-мнoго чуждестранни джихадисти;  – Ahrar al-Shargiya, отцепила се от „Ислямска държава”, известна с бруталните си действия, грабежи, изнасилвания в Дейр ез-Зор и Идлиб.  – бригадата Султан Мурад, групировката, в която Турция инвестира най-много и й възложи контрола на границата;  – бригада Muntassir –Billah, обвързана пряко с турското разузнаване, участвала в боевете в Алепо и Джараблус;  – дивизията Hamza, чийто командир е бивш член на “Ислямска държава”, поддържащ добри връзки с Турция и участвал в завземането на Африн;  – Девета дивизия, създадена 2014 г. като специална част, участвала в подкрепяното от Пентагона движение Hazim - структура на „Мюсюлмански братя”;  – Firqa Shimal, основана 2012 г. в Идлиб, подкрепяна от ЦРУ на САЩ;  – Firqa Mutassim, мeстна структура в Маре, получавала оръжие от САЩ и други.    Общо има данни за 29 подобни групировки, участващи в турската операция. Болшинството от тях участваха и миналата година в операция „Маслинова клонка” и тогава също станаха известни кои са те, но Европа си затвори очите за подкрепата, финансирането и зверствата, извършени от тях върху сирийското население.    Преговарящите, които разполагат с информацията на собствените си разузнавания, не може да не са били наясно тогава и сега, какъв риск поемат, като мълчаливо одобряват тези „прокси”-сили на Турция.  В слово в гр. Кайсери Реджеп Ердоган се закани, че Турция ще „размаже главите на бунтовниците”, ако не се изтеглят от Северна Сирия. Джихадистките наемници разбраха това буквално и заваляха съобщения за ликвидиране на цивилни и гаври с трупове, за което разказва репортаж на германската телевизия ARD.    Четвъртият неизяснен проблем е свързан с последната крепост на терористите в Идлиб, който въобще не се споменава в Меморандума. А Турция определено не е изпълнила задълженията си, поети в Сочи през септември миналата година, което се дължи на липса на воля за решителни действия срещу организацията “Хаят Тахрир ал-Шам”, произлязла от “Ал Кайда” и други организации, с които Анкара бе в контакт. Оказва се, че групировката и Турция имат общ противник и това е YPG (Кюрдските отряди за народна защита). Логично възниква въпросът, дали тази терористична организация няма да мутира в „умерен съюзник”, от който ще се нуждае сирийската „опозиция” и самата приятелски настроена към него Турция при реализация на териториалните си претенции.    Петият немаловажен момент е неясното формулиране на турското искане за заселване на бежанци в Зоната за сигурност, което Анкара си представяше, че ще бъде за сметка на местните кюрди, разчитайки вероятно на опита си от провинция Африн. Очевидно по настояване на руската страна е внесена корекцията, че това ще става „по сигурен и доброволен начин”. По начало турската идея за заселване на бежанци е в разрез с международните изисквания. Но Анкара не се съобрази и с турско–руския меморандум, предприемайки само 2 дни след това депортиране на хора в зоната на конфликт в сирийските пригранични градове Тал Абляд и Ра ал Айн.  В Меморандума не се споменава определена цифра, въпреки изявленията на турския президент за 1 до 2 млн. Зоната обаче се оказа много по–малка от планираната първоначално от Турция. Всякакви практически действия в тази насока ще предизвикват напрежение и възможни нови турски претенции към по–широки територии от сега очертаните такива.    Шестата група от заложени проблеми е свързана с договорката между Путин и Ердоган да подкрепят работата на „Конституционния комитет”, който ще създаде новата конституция на страната и ще даде път на политическото решение на сирийския конфликт. Турция настоява обаче в този Комитет да не бъдат допускани кюрдите. Техните интереси били представени от квотата на опозицията в Комитета, на която турското правителство дава убежище в Истанбул. Коментарът е излишен.    Най-болезнено е унищожаването на демократичния модел на самоуправление, изграден в Рожава – трите кюрдски провинции в Северна Сирия. Техни представители не са привлечени в Конституционния комитет. А кюрдите искаха международна Зона за сигурност още преди месеци. Настояваха за международен съд за пленените джихадисти от „Ислямска държава”. Вероятно за Русия е било по-важно да създаде предпоставки за нов преговорен етап между кюрдите и столицата Дамаск, но как би се стигнало до това без кюрдско представителство?  Ако имаше съгласуваност между Москва и Вашингтон, нямаше да остане разочарование и в Сирийските демократични сили /СДС/, чийто командир Мазлум Кобани Абди призна, че „руските стъпки са положителни”, но не са били консултирани и са признали само спирането на огъня, не и останалите условия. Вероятно това е една от причините президентът на САЩ Тръмп да го покани във Вашингтон, което предизвика дипломатиченски скандал от страна на Анкара. На недоволството на кюрдския боен командир обаче, трябва да се противопостави въпроса, дали смята ,че СДС имат военния потенциал да премерят сили с турската армия. Във всички случаи кюрдите ще се съпротивляват на етническото прочистване и физическото им унищожаване. Мазлум Абди със сигурност ще постави във Вашингтон въпроса за запазване контрола на граничния пункт Semalka- Peshkhabour на границата с Иракски Кюрдистан, а Тръмп ще му предложи продължаване на съвместния контрол над нефтените полета в Северна Сирия.    Въпреки всички неясноти, създаващи условия за противоречиви тълкувания и действия на заинтересованите страни, Русия е успяла да блокира исканията на Ердоган по важни направления, но с цената на някои съществени компромиси. Дипломатическото майсторство очевидно е довело и до това, че има дори елемент на признаване на Ассад от Ердоган, който залагаше всичко за неговото сваляне от власт. Друг е въпросът, доколко изявлението му, че признава „политическото единство и териториална цялост на Сирия” кореспондира с практическите му действия.    Във всички случаи някои реакции на Запад и дори заглавия в медии, че „Съдбата на Сирия е решена”, са далеч от реалността. До края на второто военно примирие от 150 часа остават по-малко от два дни. А на 27 октомври сирийските въоръжени сили вече настъпваха към сирийско–турската граница, обстрелвани от турска артилерия. Кюрдските сили бяха атакувани от Турция извън Зоната за сигурност в разрез с руско–турските договорености.  ", "date": "2019.10.27", "title": "Симеон Николов: Компромиси минират крехкото примирие в Сирия"}
{"url": "http://epicenter.bg/article/Liderat-na-Islyamska-darzhava-Bagdadi-e-bil-ubit-/197087/7/0", "text": "Багдади е бил убит след операция на американските специални части, която е била одобрена от Доналд Тръмп седмица по-рано, съобщи Спутник, предаде БГНЕС.   Американските военни са извършили специалната операция, целяща ликвидирането на Багдади, гласи съобщение на Newsweek.    Високопоставен служител на Пентагона и служител на армията на САЩ заяви пред Newsweek, че Багдади е била цел на строго секретна операция в сирийската провинция Идлиб.    Служителят на американската армия заяви, че Багдади е убит по време на нападението. Източникът на Пентагона добави, че ведомството има “голяма увереност”, че основната мишена, убита по време на нападението, е Багдади, но че се провежда по-нататъшна проверка.    Провинция Идлиб понастоящем е контролирана от сирийските ислямистки милиции.    Операцията е била разрешена след като Съвместното командване за специални операции е получило важна „разузнавателна информация”, тъй като целевото местоположение е било под наблюдение от известно време, се казва в съобщението.", "date": "2019.10.27", "title": "Лидерът на Ислямска държава Багдади е бил убит "}
{"url": "http://epicenter.bg/article/Masova-strelba-v-Teksas--dvama-zaginali-/197101/7/0", "text": "Двама души бяха убити при масова престрелка на домашно парти в университета в Тексас, според местните медии, цитирани от Индипендънт.    Съобщава се, че стотици студенти са се събрали на The Venue Party в Грийнвил, близо до Далас, за да отпразнуват началото на новата учебна година.    Не е ясно колко хора са били в сградата, когато се е открил огъня.   Опасенията, че са застреляни повече от дузина души, се оказаха потвърдени от служители в окръг Хънт, които съобщиха на местните медии, че три въздушни линейки са отвели някои жертви в болница за травми.    Други бяха откарани в болници в Грийнвил и съседни Куинлан и Комърс, съобщиха служители на репортери в клона на CBS в Далас.    Графични кадри от последствията бяха публикувани в социалните медии, на които се виждат няколко души на пода с наранявания и многократно бягане от мястото.    Съобщава се, че стрелецът все още е на свобода.        ", "date": "2019.10.27", "title": "Масова стрелба в Тексас, има загинали "}
{"url": "http://epicenter.bg/article/Naistina-li-yapontsite-rabotyat-po-15-chasa--razkriva-Yuliana-Antonova/197126/10/0", "text": "Каквото и да прочетете за Китай, колкото пъти да ходите, все няма да е достатъчно. Аз съм била три пъти там и всеки път се чувствах сякаш са сменили държавата.    Днес ще погледнем към Поднебесната империя от необичайната гледна точка на виден академик в инвалидна количка и неговата придружителка, доктор по медицинска психология. Гост в Покана за пътуване е Тошка Михайлова-Чендова, която е пътувала със съпруга си проф. Борис Чендов в Китай.   Българинът е  учен със световна известност в трудни области на философията като: логика на научното познание, философия на математиката ифизиката, методология на математическото моделиране, теория на неопределеността и др. Работил е по покана на нобелови лауреат Иля Пригожин в Белгия.   Помолих Тошка да представи покойния си мъж и да разкаже как в Китай е уредено придвижването на хората в колички. И не само. Тошка Михайлова признава, че в Китай е била учите и ушите на мъжа си по отношение на местните забележителности. Той е предпочитал да води задълбочени научни разговори с академици.   Затова тя сама стигнала до Великата китайска стена, но пък Шанхай разгледали заедно. Там им направила впечатление 5-тонна статуя от цял блок яспис.   Не сменяме континента, а само държавата. Японците не си тръгват от работа преди да си е отишъл шефът, трудят се по 15 часа. Дали тези клишета са истина, отговаря Юлиана Антонова-Мурата, автор на нашумелите книги за Страната на изгряващото слънце „Моши, моши, Япония\" и \"Уки, уки, Япония\".   Готови ли сте да готвите онлайн? Вкусната рубрика „Пътеводител на гастрономическия стопаджия“ днес ще бъде повече от нагледна.Що е хинкали? Някои от вас ще кажат, че приличат на пелмени, други – на китайски шаомай, трети на  равиоли, но вкусът им е най-близък до нашия. И са невероятно апетитни. Те са национално ястие от грузинската кухня, което идва от планинските области Пшави, Мтиулети и Хевсурети.    Според една легенда хинкали са измислени в периода на тежка битка срещу персите. Ранените войници не можели да се хранят с обичайната храна и не успявали и да възстановят силите си. Така се появили първите хинкали, пълни с агнешко месо. Те били питателни, защото освен месото, съдържали тесто и зеленчук. Особено значение имал и бульонът, който е с лечебни качества.    По същия начин и днес се приготвят хинкалите  в Аджария, автономна република в Грузия. В осъвременения си вариант тестените торбички се пълнят с различни видове месо - най-често смес от свинско, говеждо и овче. Бях поканена на урок по хинкали от посланика на Грузия Тамара Лилуашвили.   Преподавател ми бе шеф Тамта Халваши – родена в Грузия, израснала и изучила кулинарията във Франция и дошла у нас да твори бутикови торти. Тя  сподели, че в грузинската кухня (също като в българската) няма точна дозировка – продуктите се слагат на око и по вдъхновение.   Тестото за хинкали се забърква много просто – само брашно сол и вода. А ако искате да не се къса при варенето – и яйце. После започва месенето. Докато се превърне в твърда маса. Добре е да се остави за едно денонощия в хладилника.   Отлежаването важи и за плънката. В случая – от свинско и телешко месо. По-добре кълцано.  Подправките задължително трябва да са прясно смлени – кориандър, колкото поеме. Черен пипер и сол. В грузинската кухня кориандърът е основна съставка. Придава на ястията неповторим аромат.   Изваденото от хладилника тесто се разточва с точилка, докато стане не по-дебело от 2-3 мм. От него с купа се изрязва кръг с 12-15 см в диаметър. В него се сипва неголяма лъжица от плънката и… започва „плисирането“.    Целта е да се направят колкото може повече гънки на кесийката от тесто. Най-накрая се завива и горната част се изравнява с нож, защото торбичките се пускат във вряла вода с „дупето нагоре“.  В тенджерата, която къкри на печката освен вода трябва да има и повечко сол, за да не се разпадат хинкалите. Когато изплуват на повърхността, вече са готови.   Сервират се с грузинско вино и се ядат с приятели и с добро настроение.   На семинара на фондация Българска памет, на който 60 младежи от Гоце Делчевско  Северна Македония и Сърбия придобиха бизнес умения за проспериращи професии и кариерно развитие, се запознах с две девойки от Битоля. Те ни развеждат с разказа си из родния им град.   Само в Покана за пътуване от Северна Македония можете да се озовете за миг в Южна Африка.  Кураторът Наталия Николова бе там на творческа среща по специалността си, но не пропусна да види нос Добра надежда, тюлените и пингвините Джакас, които въпреки дребния си ръст се дерат като магарета.   Още пътешествия без край на ", "date": "2019.10.27", "title": "Как се приготвя грузинското ястие хинкали - видео уроци"}
{"url": "http://epicenter.bg/article/Tsetsa-Velichkovich-s-vzrivyavashto-shou/197173/10/0", "text": "Супер звездата Цеца Величкович ще бъде част от три дневно шоу, създадено за грандиозното завръщане на проекта MEGA MEGAMI В първия ден от месец ноември, най-успешната сръбска звезда Цеца Величкович ще разтърси гостите на Mega Megami с екслузивно шоу, за което дълго ще се говори! Изпълнителката, държаща рекордите за най-големи концерти на Балканите, ще се включи в тридневното дългоочаквано завръщане на проекта MEGA MEGAMI в зала EFE на хотел Marinela Sofia. Цеца ще изпълни най-големите си хитове, както и песните от последния си албум „Аутограм“. Очаква се гостуването на изпълнитеката да предизвика същински фурор – Цеца Величкович държи и рекордите за 3-те най-големи концерта в тази част на Европа: 2002 г. – стадион Мала Маракана, Белград, над 100 000 души; 2006 г. – Ушче, Белград, около 150 000 души, и най-посещаваното събитие някога на Балканите, 2013 г. – Ушче, Белград, около 170 000 души. Цеца е и единствената чуждестранна изпълнителка, която прави два концерта в два дни подред в Арена Армеец, София, на които присъстват общо 40 000 души. Проектът Mega Megami представя програмата си за трите шоу вечери: 31.10 20:00 VIP HALLOWEEN Black Party в Street Lounge Hotel Marinela 00:00  HALLOWEEN / ARE YOU AFRAID OF THE DARK – Емануела 01.10 00:00h Цеца Величкович 02.11 21:00 PLAYMATE of the year 2019 FINAL 23:00 Преслава  ", "date": "2019.10.27", "title": "Цеца Величкович  с взривяващо шоу"}
{"url": "http://epicenter.bg/article/V-ponedelnik---dobro-predstavyane--bez-kritika-i-zabelezhki/197175/10/101", "text": "През новата седмица изпращаме социалния месец октомври, за да посрещнем още по-силен и делови в работен план октомври. Очаквайте много разговори, срещи, бизнес предложения, уреждане на документи, ходене по институции, както и срещи с известни хора. Дневно предназначение: Започваме новата седмица с ден, предназначен за разрешаване на семейни въпроси и изясняване на обществен статут. Желателно е да се спазват общоприетите правила и норми, ако желаете да ви забележат и да бъдете добър пример за другите. Дневният аспект дава възможност за добро представяне, без критика и забележки. Активират се пътувания в страната, празненства, срещи, старание всичко да изглежда добре и по план. Денят е активен, светъл,  дружелюбен предшественик на положителни преживявания. Ако действате, ще успеете. Основна цифрова характеристика – 1, 2, 3, 4, 5, 8, 9. Ден за социална и морална проекция с основен акцент в дома и офиса. Часова характеристика:  Съдбовно правило: Всичките ми начинания са успешни! Мото: Всичките ми мисли са съзидателни! Положително утвърждение: Всички мои думи носят радост на хората!  Дневно предназначение: Ден, в който ще имате възможност да се радвате на изградени, постигнати и осъществени неща. Дневната нумерологична карта активира добри възможности при вземане на решение за бизнес, офис и фирмени дела. Денят дава  възможности  за изграждане на добри основи, доказване, работа с документи, важни дейности на фирми и регистрация, покупко-продажба на недвижими имоти, делови срещи с цел договорки, както и работа по проекти в дългосрочен план. Основна цифрова характеристика – 1, 2, 3, 4, 5, 6, 9.  Позитивен и щастлив ден за радост, любов и добри постижения.  Часова характеристика:  Съдбовно правило: Аз съм богат, защото съм избран от богатство! Мото: Аз съм успешен, защото съм достоен за успеха! Позитивно утвърждение: Аз съм щедър, защото щедростта носи радост! Дневно предназначение: Пасивен ден, предназначен за работа от дома или в офиса. Не планирайте много срещи, защото няма да може да се осъществят ефективно. Дневната нумерологична карта е с пасивен характер, затова прекаленото бързане и действия ще ви извадят извън баланс. За да сте успешни, работете на място. Уроците на деня ще бъдат свързани с проява на качество и прецизност. Бъдете внимателни със себе си, защото грешките и трудностите днес ще бъдат предизвикани от вас самите. Ако не ги повтаряте, всичко ще придобие друг израстващ смисъл. Основна цифрова характеристика – 1, 2, 3, 4 , 6, 7, 9.  Ден за изпит и проверка на духовните ценности. Съдбовно правило: Моят успех вдъхновява другите! Мото: Моите постижения се предават на другите!  Позитивно утвърждение: Днес аз постигам желаното!  Дневно предназначение:  Ден за инвестиции, покупки, трайни капиталовложения, плащане на сметки и разрешаване на парични въпроси. Дневната нумерологична карта активира полагане на грижа за рода и близките хора.  Погрижете се за финансовата  си сигурност и инвестирайте в семейството. Денят благославя провеждане на разговор с човек, които да ви даде обещание, за да го изпълни. Моментът е подходящ за пътувания, покупки на коли, техника и обзавеждане. Направете проекция за работа и материални придобивки свързани с чужбина. Основна цифрова характеристика – 1, 2, 3, 4,  5, 7, 8, 9. Ден за парична и финансова проекция, който може да ви подсигури добри финансови доходи в бъдеще. Часова характеристика:  Съдбовно правило: Изобилието господства над моята реч! Мото: Изобилието вдъхновява ума ми!  Позитивно утвърждение: Моят живот е проява на богатствата на Вселената!  Дневно предназначение: Ден, който ще ви даде възможност да се отличите и блеснете пред другите с постиженията и положените усилия. Дневната нумерологична карта благославя ярки преживявания, вълнение, радост, любов и страсти, възможност за флиртове и разпалване на любов. Активира се потенциал за изграждане на добри основи, доказване, важни договорки, подписване на документи, отлични бизнес дейности. Денят е подходящ за регистрация на фирма, откриване на офис, подписване на трудов договор, както и за делови уговорки. Основна цифрова характеристика – 1, 2, 3, 4, 5, 6, 9.  Позитивен и щастлив ден за радост, любов и добри постижения. Часова характеристика:  Съдбовно правило: Творчеството е моят живот! Мото: Любовта е моето дихание! Позитивно утвърждение: Радостта е моята сила!   Дневно предназначение: Ден за постигане на високи лични цели и мечти. Дневната нумерологична карта активира успехи с лично постижение, дългосрочен проект, изобретение, образование и култура, реклама, онлайн дейности, телевизия, радио, пътувания в чужбина и  планина.  Денят е активен и благоприятен за духовни сбирки, практики и молитви. Активират се  надежда и желание  за далечна перспектива. Всички важни случвания ще дадат успех в дългосрочен план. Подходящо време за покупко-продажба на кола и моторни превозни средства, изложби, онлайн събития и семинари. Основна цифрова характеристика – 1, 2, 3, 4 , 5, 7, 9. Ден за постижения и духовно пречистване. Ден за изпит и проверка на духовните ценности. Часова характеристика: Съдбовно правило: Вдъхновението е моята сила!  Мото: Аз съм източник на добри идеи, които осигуряват далечното ми бъдеще!  Позитивно утвърждение: Аз съм въплъщение на вяра и успех! Дневно предназначение:  Ден, предназначен за семейни разговори, сбирки, тържества и нова работа. Може да инвестирате парите си в покупки за дома и офиса или да разрешавате  финансови въпроси, разпределение на   наследство, плащания на сметки, вземане и връщане на заеми и парични кредити.  В случай че се налага, може да подписвате договори, да давате и получавате гаранции, както и да се забавлявате и веселите. Денят е подходящ за годеж или сватба. Основна цифрова характеристика – 1, 2, 3,  5, 6, 7, 9. Ден за парична и финансова проекция, който може да ви подсигури добри финансови доходи в бъдеще. Часова характеристика:           Съдбовно правило: Моето богатство е семейството ми!  Мото: Всичко ми помага да устроя празник на изобилието!  Позитивно утвърждение: Вселената ми дава разбиране как да умножавам богатството! ", "date": "2019.10.27", "title": "В понеделник - добро представяне, без критика и забележки"}
{"url": "http://epicenter.bg/article/Dnes-6-227-901-glasopodavateli-izbirat-kmetove-i-obshtinski-savetnitsi/197082/2/0", "text": "В 07:00 часа днес започнаха изборите за общински съветници и кметове. Според утвърдените от ЦИК избирателни списъци правото си на глас следва да упражнят общо 6 227 901 гласоподаватели.    На местните избори тази неделя гласуваме с няколко бюлетини - бюлетина за кмет на община; бюлетина за общински съветници; бюлетина за кмет на кметство.    В големите областни градове, където има районно деление, като София, Пловдив, Варна, ще се гласува с до четири броя бюлетини. Причината е, че там освен с бюлетина за кмет на община и бюлетина за общински съветници, гласуваме и с бюлетина за кмет на район, а в кметствата към тези общини - с бюлетина за кмет на кметство.  Общо 66 са партиите и коалициите, получили регистрация за участие в местните избори.    Общият брой на кандидатите в местните избори е 36 251 души. От тях за общински съветници - 29 493, за кметове на общини - 1254, за кметове на кметства - 5041, за райони - 463 и за кметства само с един кандидат - 392-ма. Общини, за които има само един кмет за община - петима.    Най-голямата листа за кандидати за кметове на община е в София - 20 кандидати, следвана от Пловдив - 14, Шумен - 13.    Броят на кметствата с над 350 жители и където ще има избори за кмет е 1968. Сравнено с 2015 година, те са по-малко, но тогава се гласуваше в населени места с над 100 души население и се е гласувало в 3188 села.    Кандидат за кмет е избран на първи тур, ако за него са гласували повече от 50 на сто от подалите своя вот. Ако никой от участниците не е събрал такава подкрепа, в населеното място се провежда втори тур между двамата кандидати, събрали най-много гласове. Балотажът е на 3 ноември, в неделя, седмица след първия тур.    На тези избори не е задължително да се гласува с всички бюлетини. Може да се гласува за избор на кмет, но не и за общински съветници, например, или обратно.    Листите за общински съветници са с номера до 100, а преференциите започват от 101. Имената на кандидатите за общински съветници не са записани в бюлетината. При желание да се даде преференция техният номер може да се провери в списък пред изборните секции.   Бюлетините, с които се гласува за кмет на община, кмет на кметство, както и районен кмет в София, Пловдив и Варна, са еднотипни. От лявата страна са имената на партиите и коалициите, издигнали кандидати, а от дясната - имената на кандидатите.   По средата са квадратчетата с номерата на партиите, коалициите и независимите кандидати. Най-отдолу има опция „Не подкрепям никого“. От лявата страна на бюлетината за избор на общински съветници са вписани наименованията на всички партии и коалиции, регистрирали кандидатски листи, както и имената на независимите кандидати; а от дясната има кръгчета за отбелязване на преференция, в които има номера от 101 нагоре. Има и възможност „Не подкрепям никого“.   При местните избори няма секции извън страната. На тези избори няма да има и машинно гласуване в нито една от секциите.    Агитацията в изборния ден е абсолютно забранена. Абсолютно е забранено под каквато и да е форма и начин да се обявяват и резултати от допитване до общественото мнение за изборите 24 часа преди приключването на изборния ден, т. е. от 00.00 часа на 26 октомври. Такива резултати може да се оповестяват едва след 20.00 часа на 27 октомври, когато приключва изборният ден.    Вотът ще се смята за валиден, ако сте гласували само за една партия или коалиция, като поставите знак Х или V в кръгчето с неговия номер с химикал, пишещ със син цвят. Квадратчето \"Не подкрепям никого\" за първи път ще присъства в бюлетината за местни избори и ще заема последното място в нея.    На изборите не се допуска гласуване с шофьорска книжка или задграничен паспорт. Хората с непълни, заличени или сгрешени адреси имат избирателни права и ще могат да гласуват, като ще бъдат дописвани в избирателните списъци. Има населени места с променени имена на улиците, така че те се разминават с адресите в личните документи. Тези хора ще попълват декларация, че не са гласували на друго място.    Службите на МВР, които издават документи за самоличност, ще работят днес от 08:30 до 19:30 часа и ще съдействат на българските граждани, които не притежават валидни документи за самоличност, да упражнят правото си на глас.    Българските неправителствени организации, регистрирани да наблюдават изборите на 27 октомври, са 13 с общо 2137 наблюдатели.    С последните промени в Избирателния кодекс се дава по един протокол за отчитане на резултати. От ЦИК препоръчват членовете на СИК да правят чернови на протокола от гласуването, данните от който, след като бъдат проверени, да бъдат вписвани в официалния протокол.    ЦИК забрани работа на видеокамерите в училищата и другите места за гласуване с цел осигуряването на тайната на вота на избирателите - от 7.00 ч. до 20.00 ч., а там, където изборният ден продължава - до 21.00 часа, което ще важи и за двата тура. С друго решение на ЦИК след изборите всички избирателни списъци ще се предадат на ГД ГРАО за извършване на повторна проверка, за това дали има избиратели, които са гласували в нарушение на Изборния кодекс, т. е. без да имат избирателни права, или са гласували на две места.    Уредена е и работата на подвижните избиратели секции до хората със затруднено придвижване и други институции.    На предходните местни избори през 2015 година избирателната активност е била 40.83 процента, като в София е била едва 17.89 на сто.", "date": "2019.10.27", "title": "Днес 6 227 901 гласоподаватели избират кметове и общински съветници"}
{"url": "http://epicenter.bg/article/Prezidentat-Radev-za-ukaza-na-Geshev--Nyama-da-deystvam-pod-natisk-na-kogoto-i-da-bilo--/197096/2/0", "text": "Това заяви президенът Румен Радев по отношение на избора на Иван Гешев за главен прокурор и времето, в което той ще издаде указа за неговото назначаване.   „  но ще подходя съобразно определените ми от Конституцията ми правомощия“, подчерта Радев.  На въпрос дали ще покани Иван Гешев на среща, президентът отговори „Няма да действам под натиск от която и да е страна“.   Държавният глава подчерта, че премиерът Борисов е избягал от отговорността да предложи алтернативна кандидатура и от отговорността на хората, които той е изпратил във ВСС.   „   И си спомняте, че премиерът не се стеснява да подменя председателя на парламента, но избяга от публична отговорност за гласа на хората, които той изпрати във ВСС. “, заяви категорично Радев.    „  – това е задължение на ВСС, където точно Борисов има огромно влияние със своята квота“, коментира още президентът.    На въпрос кога ще подпише указа за назначаването на Гешев, Радев съобщи      Днес е ден за местни избори, нека осигурим спокойствие на хората така, че да няма външни вмешателства, призова Радев.    Гласувах за кмет на София, който вижда столицата като град в интерес на своите граждани, в който те живеят спокойни и сигурни; в който публичните средства се харчат ефективно и прозрачно, публичните услуги са качествени, градоустройството е в хармония с природата.   каза президентът Румен Радев, след като упражни правото си на вот в столицата.   ", "date": "2019.10.27", "title": "Президентът Радев за указа на Гешев: Няма да действам под натиск на когото и да било! "}
{"url": "http://epicenter.bg/article/Liderat-na-BSP-Korneliya-Ninova-uprazhni-pravoto-si-na-glas-/197099/2/0", "text": "Лидерът на БСП Корнелия Нинова упражни правото си на глас, предаде  Агенция \"Фокус\".   Нинова бе посрещната от активисти на партията с букет цветя. Тя е придружена от младежи от БСП. Корнелия Нинова гласува в 48-ма секция в 25 ОУ „Петър Берон“.   „Гласувах за промяна на статуквото. За по-чиста, по-зелена, по-подредена София. За град, в който е гарантирана сигурността на всеки, за бъдещо по-добро развитие на града и за добруването на всеки негов жител”. Това заяви Корнелия Нинова минути, след като упражни правото си на глас, предаде Нова телевизия.", "date": "2019.10.27", "title": "Нинова: Гласувах за промяна на статуквото "}
{"url": "http://epicenter.bg/article/Predsedatelyat-na-DPS-Mustafa-Karadaya-glasuva-tochno-v-9--55-chasa-/197100/2/0", "text": "Председателят на ДПС Мустафа Карадайъ гласува точно в девет и 55 в Борино. Това съобщиха от пресцентъра на ДПС.  ", "date": "2019.10.27", "title": "Председателят на ДПС Мустафа Карадайъ гласува в девет и 55  (Снимки)"}
{"url": "http://epicenter.bg/article/Maya-Manolova--Glasuvam-za-chista-i-zelena-Sofiya-/197111/2/0", "text": "„Избрах да гласувам за промяната. Това е основната ми кауза в тази кампания - промяна на модела на управление на София.“  Това заяви независимият кандидат за кмет на София Мая Манолова днес пред Шесто помощно училище, където упражни правото си на глас за местните избори. „Както искаме чист и прозрачен въздух, така искаме и чисто, и прозрачно управление“, допълни Манолова.  „Гласувах за София с грижа за хората – за младите, за децата, за възрастните, за по-добър живот на всички, а не само за една малка група приближени. За зелена, модерна и подредена европейска столица“, заяви още тя.  „Виждам, че пред секциите има опашки от хора – и възрастни, и млади. Със сигурност ще има висока активност“, заяви гражданският кандидат в отговор на въпрос от медиите каква смята, че ще е избирателната активност. Мая Манолова призова гражданите да излязат и да гласуват.  „Всеки един столичанин да гласува, защото имаме нужда от активност, имаме нужда от промяна. Промяната може да дойде с активност“, подчерта тя.  Манолова акцентира, че първото нещо, което ще направи, като стане кмет е да отвори общината за гражданите.  „Първоначално мислех, че ще приемам първия ден, после три дни, но предвид натрупаните проблеми и неглижирането от Столична община, ще отворя за една седмица общината. Ще ги приемам всеки ден и всеки час, ще махна и магнитните карти от входа, така че да може да се влиза спокойно в общината“, заяви гражданският кандидат.", "date": "2019.10.27", "title": "Мая Манолова: Гласувах за чисто и прозрачно управление (ВИДЕО)"}
{"url": "http://epicenter.bg/article/Kaloyan-Pargov--Glasuvah-vlastta-da-e-v-ratsete-na-horata-i-neka-glasuvat-svobodno-za-svoeto-badeshte-/197113/2/0", "text": "Гласувах за нова перспектива на столицата - властта е в ръцете на хората и нека гласуват свободно за своето бъдеще. Това каза водачът на листата на \"БСП за България\" и лидер на БСП-София Калоян Паргов пред журналисти, след като гласува на местните избори, предаде репортер на Агенция \"Фокус\".    Паргов обърна внимание, че днес гражданите трябва да изберат кой да управлява Столична община, районите, селата и чие да бъде мнозинството, което да определя политиките в следващите четири години.    \"За това е много важно, използвам възможността да призова хората да упражнят правото си на глас, защото властта е в техните ръце и те определят. Второ, гласувах за една промяна и за една нова перспектива за столицата, за едно бъдеще на София, което да доведе до едно по-високо качество на живот в София и на софиянци. За това гласувах\", подчерта Паргов.    На въпрос какви са неговите очаквани от днешния вот, лидерът на БСП - София заяви: \"Очакванията ми са софиянци да преодолеят страха, апатията, недоверието, че един вот може да бъде предрешен, купен, да бъде манипулиран и да излязат и да гласуват свободно за своето бъдеще.\"    По думите му, когато това се случи, резултатите ще бъдат по-различни от тези, които някои са наблюдавали през последните 10 години.    \"Това ми е очакването и надеждата\", изтъкна още той.  ", "date": "2019.10.27", "title": "Калоян Паргов: Гласувах властта да е в ръцете на хората и нека гласуват свободно за своето бъдеще "}
{"url": "http://epicenter.bg/article/Borisov-glasuva-v-Bankya--NA-ZhIVO-/197116/2/0", "text": ". Това стана ясно от думите на премиера Борисов пред журналисти, след като даде гласа си в Банкя. Той бе запитан за мнение по изявлението на президента Румен Радев, че премиерът е избягал от своята отговорност да предложи алтернативна кандидатура за главен прокурор.    Според Борисов   (3 плюс 2).  Той призова Радев да не прави аитация в полза на БСП и ДПС в изборния ден.   \"Когато говориш за върховенството на закона, трябва да го спазваш първо ти и даваш личен пример. Това не е ли агитация?  Когато променяхме законите, ВСС беше от 24 човека, от тях 11 са от парламентарната квота, а от тях само 3 са от ГЕРБ. Другите 3 са от БСП и 2 от ДПС. Двете партии, които го подкрепиха, имат пет гласа. Когато говориш неистини и подвеждаш избирателите, е тежко нарушение. Аз няма да наруша върховенството на закона. Казвам ви как подведе избирателите в изборния ден, агитирайки за нашите опоненти. Той не каза, че БСП и ДПС имат повече гласове във ВСС, а прехвърли много тънко, йезуитски, както обикновено към министър-председателя. В изборния ден. Аз дори име на казвам, ако не бяхте ме питали, нямаше и да говоря\", коментира премиерът изказването на Румен Радев по-рано днес.    \"Аз не съм като вас лицемер, госпожо, обърна се Борисов към жерналистка, защото ми задавате въпроса лицемерно. Ако ГЕРБ беше избрал главния прокурор, щеше ли да му има доверие? Нека да минат изборите и ще променим закона в тази му част - съдиите да си избират съдиите, прокурорите - прокурори. Въобще не искам в днешния хубав ден, не знам какво е в неговата глава  ). Дълги пътувания, откъсва се от ежедневните теми със седмици, не мога да знам какво му е главата. Завист се казва думата\", приключи темата Борисов.    \"Това забравих - някой го натискал  , да каже кой го натиска, от мен не е със сигурност, защото нямам достъп до него.  , попита Борисов задочно Румен Радев. Желая ви хубав ден и не се занимавайте с такива глупости и такива изказвания, заяви премиерът пред журналистите. Премиерът Борисов гласува в Банкя. На входа на училището, в която се провежда гласуването, той бе посрещнат от много журналисти с въпроса за какво е гласувал.   \"Гласувах за тези, които ще продължат да правят от \"Младост\" до \"Тракия\" Южната дъга така, както направиха Северната дъга, Западната дъга, тези, които решиха кризата с боклука, тези които направиха метрото, тези, които направиха фонтаните, че нямаше нито един работещ, направиха булевардите приветливи. Всичко останало сме го гледали преди 10 г. Хората сами решават съдбата си. Днес е хубав празник - и църковен, и за демокрацията. Това е най-ценното\", каза Борисов.    Премиерът търпеливо изчака да бъдат сгънати бюлетините, преди да влезе в тъмната стаичка.    ", "date": "2019.10.27", "title": "Борисов се ядоса: Президентът наруши закона в изборния ден. Направи агитация в полза на БСП и ДПС"}
{"url": "http://epicenter.bg/article/Karakachanov--Glasuvah-za-poveche-red-i-sigurnost--za-grad-bez-nezakonni-geta--/197118/2/0", "text": "Вицепремиерът и министър на отбраната Красимир Каракачанов упражни правото си на глас в София в 134 СУ „Димчо Дебелянов“, предаде репортер на Novini.bg.    \"Гласувах за един енергичен и млад човек - добър кандидат за кмет на София. Крайно време е да се разбере, че столицата не е само центърът, а и хората в бетонните комплекси и селата. Гласувах за повече ред и сигурност, за град без незаконни гета\", заяви след вота Каракачанов.    \"Хората, които не гласуват подкрепят корпоративния вот и купените гласове\", каза още той.    \"В секцията, която гласувах избирателната активност е добра. Гражданите изразяват отношение като гласуват. Не трябва да чакаме някой друг да ни оправи проблемите. Ако ние не гласуваме, други хора срещу 30 лв. предопределят нашето бъдеще\", коментира вицепремиерът.    \"Надявам се, че организацията ще е по-добра след предишни изборни инциденти\", завърши Каракачанов.", "date": "2019.10.27", "title": "Каракачанов: Гласувах за повече ред и сигурност, за град без незаконни гета! "}
{"url": "http://epicenter.bg/article/Patriarh-Neofit-uprazhni-pravoto-si-na-glas-v-mestnite-izbori-/197124/2/0", "text": "Негово светейшество българският патриарх и Софийски митрополит Неофит упражни правото си на глас в днешните избори за кметове и общински съветници. Това съобщиха от Българската патриаршия.    Патриарх Неофит е гласувал в първа секционна избирателна комисия в Шесто основно училище \"Граф Игнатиев\" в София.    Предстоятелят на Българската православна църква - Българска патриаршия е гласувал малко след Божествената литургия по повод на Седмата неделя след неделята подир Въздвижение.    Патриархът е благопожелал успешен ден на трудещите се в секционната комисия, посочват от БПЦ.", "date": "2019.10.27", "title": "Патриарх Неофит гласува в Шесто основно училище"}
{"url": "http://epicenter.bg/article/Stanislav-Vladimirov--Glasuvah-za-uskoreno-razvitie-na-Pernik/197125/2/0", "text": "„Тази предизборна кампания беше много позитивна. Станах свидетел на огромния заряд и енергия, която има сред перничани и желание Перник да тръгне по ускорен път на развитие. Всички ние искаме нашият град да  се развива по-бързо, особено в икономически план, за да може Перник да стане икономически развит, уютен и зелен европейски град”.   Това заяви кандидатът за кмет на община Перник Станислав Владимиров, след като гласува в СУРИЧЕ \"Д-р Петър Берон\".  \"Гласувах за ускорено развитие на Перник, за да се подреди градът ни сред развитите европейски градове\", каза още кандидатът за кмет. Той коментира, че се радва, че до този момент избирателната активност е по-висока в сравнение с 2015 г., защото при местните избори има реална опасност от контролиран и корпоративен вот. \"Само високата избирателна активност може да преодолее тази порочна практика, която се наблюдава в нашето общество, затова апелирам перничани да излязат да гласуват без страх\", каза още Станислав Владимиров. ", "date": "2019.10.27", "title": "Станислав Владимиров: Гласувах за ускорено развитие на Перник"}
{"url": "http://epicenter.bg/article/Vesela-Lecheva--Glasuvah-za-vazrazhdaneto-na-velichieto--dostoynstvoto-i-slavata-na-nashiya-grad-/197127/2/0", "text": "„Гласувах за новото начало. Гласувах да вземем съдбата на родното си място и личното си бъдеще в собствените си ръце. Гласувах за възраждането на величието, достойнството и славата на нашия град. За това, което дължим на предците и за това по което ще ни съдят потомците... Дано отворим днес нова страница и се подпишем под договора за справедливо, модерно и отговорно управление на Търново, което трябва да стане отново Велико!\"   Това заяви Весела Лечева, кандидат за кмет на община Велико Търново, издигната от коалиция „БСП за България“, АБВ, „Движение 21“, след като упражни правото си на глас.", "date": "2019.10.27", "title": "Весела Лечева: Гласувах за възраждането на величието, достойнството и славата на нашия град!"}
{"url": "http://epicenter.bg/article/Pencho-Milkov--Glasuvah-za-promyanata-kam-po-dobro-/197131/2/0", "text": "“Гласувах да превърнем Русе от догонващ град в град за пример. Гласувах за промяната към по-добро. Надявам се много хора да излязат и да гласуват, за да осъществим стремежа си”, каза кандидатът за кмет на Русе от местна коалиция “БСП за България” Пенчо Милков.   Той даде своя глас, придружен от съпругата си и тримата им синове.   ", "date": "2019.10.27", "title": "Пенчо Милков: Гласувах за промяната към по-добро!"}
{"url": "http://epicenter.bg/article/BSP-Sofiya--I-d--kmetat-na--Krasna-polyana--agitira-v-izborniya-den-/197132/2/0", "text": "И.д. кметът на столичния район „Красна поляна“ Николай Вушовски провежда агитация на големи групи хора от ромски произход, съобщиха от БСП-София.   Това се е случило между 8.00 и 9.00 часа, последователно пред 92 ОУ, 75 ОУ и 123 СУ. Действията му са видяни от всички преминаващи хора и представляват грубо нарушение на изборните правила. Сигналът за действията на Николай Вушовски е подаден от кандидата за общински съветник от „БСП за България“ Евгений Белий и е депозиран в ОИК – София.    В сигнала е посочено, че е във връзка с чл.87, ал.1, т.22 и се касае за нарушение на чл.182, ал.4 от Изборния кодекс. Евгений Белий, който е и председател на районната организация на БСП в „Красна поляна“, апелира за предприемане съответните действия за прилагане на закона и санкциониране на Вушовски за провеждане на агитация в нарушение на ИК.", "date": "2019.10.27", "title": "БСП-София: И.д. кметът на „Красна поляна“ агитира в изборния ден!"}
{"url": "http://epicenter.bg/article/Nikolay-Radev--Plovdiv-da-bade-grad-na-zdravi-i-obrazovani-hora/197135/2/0", "text": "„Гласувах за Пловдив на хората. Моето желание е градът ни да си върне славата на високотехнологичен център с достойното заплащане на труда, но най-много искам град на здрави и образовани пловдивчани“.   Това каза кандидатът за кмет на Пловдив от „БСП за България“ Николай Радев, след като гласува в ОУ „Тодор Каблешков“. Запитан за първите проблеми, които трябва да се решат, за да има Пловдив перспективите на развит и модерен град, той посочи: „Спасяването на общинското здравеопазване и обвързване на образованието с бизнеса. Целта е Пловдив да бъде град с високотехнологична икономика, а не такава на ишлеме, която наема нископлатена работна ръка“. Изборния ден Николай Радев ще прекара в Градския предизборен щаб и планира да посети районните щабове на БСП.  ", "date": "2019.10.27", "title": "Николай Радев: Пловдив да бъде град на здрави и образовани хора"}
{"url": "http://epicenter.bg/article/Ivelin-Nikolov-glasuva-za-poveche-usmivki-i-mladi-hora-v-Gabrovo-/197139/2/0", "text": "Кандидатът за кмет на Габрово от местна коалиция \"БСП за България, АБВ\" Ивелин Николов гласува за повече усмивки, за повече ведри лица и повече млади хора в Габрово.   \"Гласуването е задължителната следваща стъпка към промяната. Промяната на начина, по който се управлява община Габрово и се харчат парите на местните данъкоплатци\", заяви Ивелин Николов пред журналисти, след като упражни правото си на вот в секция № 26 на Професионалната техническа гимназия \"Д-р Никола Василиади\" - Габрово.   \"Трябва да положим усилието да отидем до избирателните секции. Иначе няма да има по-добро управление и всичко ще продължи постарому\", каза още Ивелин Николов.  ", "date": "2019.10.27", "title": "Ивелин Николов гласува за повече усмивки и млади хора в Габрово "}
{"url": "http://epicenter.bg/article/TsIK--Izbiratelnata-aktivnost-v-stranata-kam-13-00-chasa-e-23-54-/197140/2/0", "text": "23.54% е избирателната активност в страната към 13 часа. Това каза говорителят на ЦИК Александър Андреев по време на брифинг за избирателната активност, предаде Агенция „Фокус”.   „Процентите се равняват на 1 488 509 избиратели. За сравнение с 2015 г. избирателността е сравнително еднаква - 25.71%”. Най-висока е активността в Макреш, Видинско - 49.88%. Най-ниска остава избирателната активност във Варна - 14.71%, уточни Андреев.   Той обясни, че към момента са постъпили 106 жалби и сигнала. „63 са жалбите във връзка с организацията на изборите, 18 са сигналите свързани с нарушения на избирателни права - предоставяне бюлетини”, добави говорителят на ЦИК.   По думите му са постъпили сигнали свързани с предизборна агитация. „Определени сайтове пускат информация за кандидати. Предполага се, че това са серия от репортажи от предходни дни, които се качват към момента”, посочи още той.   „4 искания от главния прокурор за сваляне на имунитети на кандидат кметове и кандидати за общински съветници. Исканията са приети от ЦИК, която се произнесла с решение. Според което е снет имунитета на тези кандидати. Органите на прокуратурите ще предприемат необходимите действия”, допълни Александър Андреев.", "date": "2019.10.27", "title": "ЦИК: Избирателната активност в страната към 13.00 часа е 23.54%"}
{"url": "http://epicenter.bg/article/Rano-rano-Ahmed-Dogan-glasuva/197083/2/0", "text": "Почетният председател на Движението за права и свободи Ахмед Доган упражни своя глас, точно в 7,55 ч. Той гласува в една от избирателните секции на столичното 36 СУ \"Максим Горки\". Ахмед Доган без проблеми получи своите бюлетини и не се забави много при избора си. Днес българите ще решат кои да са кметовете на общини, общинските съветници, районните кметове и кметовете на кметства, които да ги управляват в следващите четири години.    Избирателите гласуват от 7.00 часа до 20.00 часа. ", "date": "2019.10.27", "title": "Рано-рано, в 7, 55 часа, Ахмед Доган гласува "}
{"url": "http://epicenter.bg/article/MVR--Izborniyat-den-zapochna-bez-intsidenti-/197085/2/0", "text": "Преди началото на изборния ден в 7 часа не са регистрирани сериозни нарушения на обществения ред, информира МВР.    Гражданите могат да подават сигнали, свързани с нарушения, които възпрепятстват нормалното протичане на изборния процес на денонощната телефонна линия 02/982 22 32 и на e-mail izbor@mvr.bg.    Създадена е организация и звената на Дирекция \"Български документи за самоличност\" ще работят в днешния ден от 8.30 до 19.30 часа. Те ще издават удостоверения за изгубени, откраднати, повредени или унищожени лични карти и документи с изтекъл срок, с оглед на упражняване на избирателните права на гражданите.    От МВР припомнят, че в изборното помещение не се допускат въоръжени лица и такива, носещи предмети, опасни за живота и здравето на гражданите.    Забранява се използването на мобилни телефони, фотоапарати или друга възпроизвеждаща техника с цел заснемане на начина на гласуване.    Служителите на Министерството на вътрешните работи се намесват за възстановяване на реда, когато това е необходимо и има съответно решение на избирателната комисия.    Предприети са всички необходими мерки за охраната на обществения ред, пожарна безопасност и осигуряване на спокойно протичане на изборния ден, допълват от МВР.", "date": "2019.10.27", "title": "МВР: Изборният ден започна без инциденти "}
{"url": "http://epicenter.bg/article/Oshte-edin-kandidat-za-obshtinski-savetnik-v-Nesebar-e-arestuvan-/197086/2/0", "text": "Още един кандидат за общински съветник в Несебър е арестуван снощи и конвоиран до София, съобщи bTV.    Това е станало след искане на главния прокурор за снемане на имунитета му поради обвинение в участие в организирана престъпна група за купуване на гласове.    Така броят на кандидатите за местната власт, които се сдобиха с обвинение, стават шест.    Един от тях е освободен поради липса на достатъчно доказателства. Досегашният кмет и кандидат за четвърти мандат Николай Димитров, кандидат-кмет на Свети Влас и трима кандидати за общински съветници обаче остават в ареста.    По информация на bTV е подаден сигнал за купуване на гласове през нощта в Несебър и съседните села. Цената е 200 лв. за кандидат-съветник плюс 200 лв. за кмет.    В петък вечерта в Царево и Ахтопол бе проведена специализирана полицейска акция срещу купуването на гласове. Задържани бяха трима души, които по-късно бяха освободени заради липсата на достатъчно доказателства. От полицията отричат слуховете за задържан бизнесмен в Царево.    Иначе изборният ден в Несебър започна нормално. Въпреки ранния час, има опашка от желаещи да гласуват.", "date": "2019.10.27", "title": "Още един кандидат за общински съветник в Несебър е арестуван "}
{"url": "http://epicenter.bg/article/Sotir-Tsatsarov-pusna-byuletina-v-rodniya-Plovdiv-/197088/2/0", "text": "Не можем да кажем кога президентът ще подпише указа за назначаване на Иван Гешев за главен прокурор. Президентът ще подпише указа, когато го подпише. Това коментира в отговор на въпрос главният прокурор Сотир Цацаров на излизане от училището, в което гласува.  Това, което очаквам, е следното. На първо място президентът да изпълни конституционните си правомощия. Мисля, че този президент е доказал, че когато има да каже нещо, никога не се страхува и го казва по начин, по който е достатъчно ясен за осъществяване на конституционните му правомощия.   На първо място, аз не очаквам забавяне. Всяко забавяне първо не е в съответствие със самия процес и второ, ако позволите лично мнение, не е в съответствие с начина, по който работи този президент, коментира Цацаров.    Президентът има право както да подпише указ, с който Иван Гешев да бъде назначен за главен прокурор, така и да не подпише и да върне кандидатурата. При втората хипотеза ще се повтори процедурата и ако Гешев събере 17 и повече гласа, президентът следва да подпише указ. Ако не събере, процедурата се прекратява и започва отново от самото начало, обясни главният прокурор.    Главният прокурор Сотир Цацаров упражни правото си на глас в родния му град - Пловдив, предаде Novini.bg.  Обвинител №1 се нареди на опашката и изчака спокойно своя ред и след това пусна хартиена бюлетина в урната.   57 досъдебни производства е образувала прокуратурата до 18 часа снощи за нарушения на Избирателния кодекс, съобщи още главният прокурор Сотир Цацаров, след като гласува, предаде БГНЕС.    По думите му от 57-те производства 39 са за престъпления против политическите права на гражданите, а оставалите 18 са за други престъпления.    До момента са обвинени 10 лица за престъпления, свързани с изборния процес.    Имунитетите на 10 души са снети, а още 5 очакват решение от съда за снемане, допълни Цацаров.    Главният прокурор направи и сравнение с предишни избори, като на местните избори през 2015 г. образуваните досъдебни производства са 101, а на изборите за Европейски парламент – едва 29.", "date": "2019.10.27", "title": "Сотир Цацаров: Не очаквам президентът да се бави с указа за Гешев "}
{"url": "http://epicenter.bg/article/Volen-Siderov--Glasuvah-za-tova-nay-posle-Sofiya-da-ima-za-kmet-mazh/197090/2/0", "text": "Лидерът на партия \"Атака\" Волен Сидеров упражни правото си на глас в столицата.   \"Гласувах за това София най-после да има кмет мъж. Човек, който може решително да свърши няколко неща. Ще изброя най-важните – да се справи с тези, които тровят децата ни – наркодилърите. Те ще бъдат размазани при моето управление. Тези, които обират къщи, апартаменти, офиси също\". Това заяви кандидатът за кмет на София Волен Сидеров веднага след като упражни своето право на глас, предаде Нова телевизия.    Той е категоричен, че парите на софиянци трябва да се върнат при тях. 700 милиона трябва да се върнат в кварталите, а с част от тях може да се осигури безплатен транспорт за хора с увреждания, пенсионери и ученици.    \"Гей парадите ще бъдат забранени при моето управление. Ще се прекратят концесиите на „Софийска вода” и договорите с фирми, които в момента прибират огромни милиони”, категоричен бе той.", "date": "2019.10.27", "title": "Волен Сидеров: Гласувах за това най-после София да има за кмет мъж"}
{"url": "http://epicenter.bg/article/Sotsiolog--V-Sofiya-ochakvame-nad-55--izbiratelna-aktivnost-/197091/2/0", "text": "В София очакваме избирателна активност над 55%. Това каза в студитоо на „Събуди се” Анастас Стефанов от агенция „Тренд”.    Светлин Тачев от „Галъп” пък коментира, че местният вот е най-близо до хората. „Този вот е мажоритарен. Понякога се надскачат партийните симпатии и се гласува за личност. Традиционно българите решават за кого да гласуват в последната седмица преди изборите”, допълни Тачев.    Специалистите подчертаха, че е трудно да се прогнозира колко точно гласоподаватели ще отидат до урните, но тенденцията показва, че през изминалите години има покачване на броя им.", "date": "2019.10.27", "title": "„Тренд”: В София очакваме над 55% избирателна активност "}
{"url": "http://epicenter.bg/article/TsIK--Vsichki-sektsii-v-stranata-sa-otvoreni--SIK-sa-v-palen-sastav-/197092/2/0", "text": "В страната се провеждат избори за кметове и общински съветници. Изборният ден, който започна в 7 часа, към момента протича нормално, съобщи говорителят на ЦИК Александър Андреев, предаде БНР.    Всички секции в страната са отворени, секционните комисии са в пълен състав. Александър Андреев посъветва избирателите за по-внимателно сгъване на бюлетините, които на тези избори са изработени от по-твърда хартия:    \"Добре е да бъде прегъвана по самите сгъвки, за да не се отвори, тъй като при пускането в кутията, особено ако кутията не е запълнена може да се отвори и да се види гласуването на избирателя\".    Александър Андреев припомни, че оповестяването на социологически проучвания е забранено края на изборния - 20 часа:    \"Разбира се санкцията е в зависимост дали е първоначална или повторно извършено нарушението - от две до пет хиляди лева, така или иначе в днешният ден в ЦИК ако постъпят такива сигнали ще се произнася и по тях, така, както и в предходни избори го е правила\".", "date": "2019.10.27", "title": "ЦИК: Всички секции в страната са отворени, СИК са в пълен състав "}
{"url": "http://epicenter.bg/article/Parvi-danni-ot--Galap--za-aktivnostta-na-mestnite-izbori-/197093/2/0", "text": "Избирателната активност към 9 часа днес в София, Пловдив, Варна, Бургас, Благоевград и Кърджали е близка до тази местните избори преди 4 години, като има разлика в съответните градове, сочат данните на социологическа агенция „Галъп интернешънъл“,  предаде БНР.    В София-град активността към 9 ч. е 1,5%, сходна на вота през 2015 г.    В Бургас е 4,6 на сто при малко по-висока към този час преди 4 години, съобщи Първан Симеонов от „Галъп“.    В Кърджали активността изглежда 6,3% при по-висока през 2015 г.    В Пловдив е 2,4 на сто - малко по-висока от тази преди 4 години, когато е била 3% към 9 часа.    Във Варна активността е 2,6%, по-ниска в сравнение с 2015.  В Благоевград до урните към 9 часа са отишли 7,6 на сто от избирателите.", "date": "2019.10.27", "title": "Първи данни от „Галъп“ за активността на местните избори "}
{"url": "http://epicenter.bg/article/Yordanka-Fandakova--Glasuvah-za-grada--koyto-obicham--/197094/2/0", "text": "Йорданка Фандъкова гласува за кмет на София. Тя упражни правото си на вот в 47-мо СОУ \"Христо Г. Данов\" секция 34, квартал Иван Вазов в столицата.    След като пусна хартиена бюлетина в урната, тя заяви: \"Гласувах за това - София да продължи да се развива и да не се подлагат на риск големите проекти на града. Гласувах за града, който обичам. Надявам се все повече хора да упражнят правото си на глас в този прекрасен ден\", предаде Novini.bg    Тя уточни, че денят ѝ ще продължи със семейството ѝ. \"Мъжът ми ме чака вече отвън. Днес е един хубав неделен ден, надявам се за всички. Успех!\", заяви още Фандъкова.", "date": "2019.10.27", "title": "Йорданка Фандъкова: Гласувах за града, който обичам! "}
{"url": "http://epicenter.bg/article/Dzhambazki--Glasuvah-za-chist-i-podreden-grad/197095/2/0", "text": "„Гласувах за чист град, подреден град, град без незаконно строителство. Град с чист въздух, град в който кварталите най-после са свързани. Виждате как се идва в „Овча купел”, виждате какви са улиците. Гласувах за това тези квартали да бъдат свързани със София. Градът трябва да бъде подреден, да има ред, сигурност и общинска полиция”. Това заяви кандидатът за кмет на столицата веднага след като упражни правото си на глас в квартал \"Овча купел\", съобщи Нова телевизия.    По думите му гласоподавателите решават дали има шансове за столичен градоначалник. Той допълни, че в последните дни е станал свидетел на пропагандна социология.", "date": "2019.10.27", "title": "Джамбазки: Гласувах за чист и подреден град"}
{"url": "http://epicenter.bg/article/Izzemvat-vsichki-byuletini-s-preferentsii-v-Pleven-/197097/2/0", "text": "ОИК в Плевен разпореди да се изземат от всичките 168 секционни избирателни комисии на територията на Общината изборни книжа, на които се отразяват при броенето преференциите. Причината е техническа грешка при отпечатването и разменени номера на листите на две местни коалиции.    Изборният ден протича нормално, отворени са всички секции в община Плевен, 10 са кандидатите за кмет, предаде БНР. Една от местните коалиции подаде жалба в ОИК за сгрешен номер на бланка, чернова за отразяване на резултатите от преброяване на преференциите. Този документ се попълва след края на изборния ден от членовете на секционни избирателни комисии. За решението на ОИК информира Ярослав Димитров, председател.    “Техническа грешка, просто при изработването ѝ. Вече сме гласували в избирателна комисия решение по нея, което си е преведено в действие. Сгрешените бланки на чернови за отчитане на преференции в момента се подменят от представители на ОИК и общинска администрация. Такава подмяна ще бъде осъществена на цялата територия на общината на тези две сгрешени бланки. Очакванията ни са до обяд или в ранния следобед използването на тези чернови на бланки ще бъде след 20 часа”", "date": "2019.10.27", "title": "Изземат всички бюлетини с преференции в Плевен "}
{"url": "http://epicenter.bg/article/Boris-Bonev--Glasuvah-za-istinska-promyana-v-Sofiya-/197098/2/0", "text": "Гласувах, защото искам София да бъде град, в който с огромна любов живеем, развиваме се, работим. За истинска промяна, за промяна донесена от млади, от независими, от доказани хора, които искат градът да не стои на едно място, а да прави смели крачки напред; и мисля, че можем да го постигнем. Това каза независимият кандидат за кмет на София на Местни избори 2019 Борис Бонев, съобщи Канал 3.    Той призова всички да излязат да гласуват. \"Да не се подлъгват по партийни манипулации и интриги, да гласуват като свободни хора, както приляга на столичани, защото в крайна сметка глас за най-големия не струва, ако и най-големия не струва”.", "date": "2019.10.27", "title": "Борис Бонев: Гласувах за истинска промяна в София "}
{"url": "http://epicenter.bg/article/TsIK--Izbiratelnata-aktivnost-v-stranata-kam-10-00-chasa-e-10-27-/197103/2/0", "text": "10.27% е избирателната активност в България. Това съобщиха от Централната избирателна комисия, предаде Агенция \"Фокус\". Това е информацията към 10.00 часа. Процентите се равняват на 649 191 души. Най-високата активност към момента е в Дряново - 25.44%. Най-ниска е избирателната активност във Варна 4.75%.    Избирателната активност на местните избори през 2015 г. към 10.00 часа бе 10.66 %. Към 10.00 часа през 2011 г. на местния вот активността на избирателите е 7.90 %.", "date": "2019.10.27", "title": "ЦИК: Избирателната активност в страната към 10.00 часа е 10.27%"}
{"url": "http://epicenter.bg/article/GERB-Burgas--Predsedatel-na-SIK-podvezhda-grazhdanite-pri-glasuvane-/197105/2/0", "text": "Допуснато е нарушение на изборните правила в секция номер 269 – НУМСИ \"Проф. Панчо Владигеров\" гр.Бургас. За това сигнализират от централата на ГЕРБ в морския град, съобщават от пресцентъра на партията.    „Председателят на секционната избирателна комисия №269 е наредил на членовете на комисията да дават само бюлетина за избор на кмет, без да дават и втората задължителна бюлетина за избор на общински съветници. Това противоречи на изискването в т.9.1.от Методическите указания на ЦИК. Това противоречи на изискването в т.9.1.от Методическите указания на ЦИК, в които е оказано, че: „СИК следва да откъсне пред избирателя само една бюлетина за всеки вид избор – общински съветници и кметове“. Жителите на Бургас, които гласуват във въпросната секция, са били подведени по този начин, получавайки само една бюлетина“, заявяват от ГЕРБ.    От централата в Бургас очакват да бъде осъществена проверка по подадения сигнал и при допуснато нарушение, да бъдат предприети съответните мерки.  ", "date": "2019.10.27", "title": "ГЕРБ-Бургас: Председател на СИК подвежда гражданите при гласуване "}
{"url": "http://epicenter.bg/article/Hasan-Azis--Nadgrazhdame-doverieto-na-horata-v-Kardzhali-/197107/2/0", "text": "Приключваме една напрегната предизборна кампания и заложихме на това тя да бъде позитивна. Това обясни след като упражни правото си на глас кандидат-кметът на Кърджали от ДПС Хасан Азис.    \"Тези избори са поредните за нас, заложихме на няколко ключови думи и неща. На първо място заедност в името на Кърджали, на второ място утвърждение и толерантно отношение към всички в нашата община, на трето място надграждане.\", обясни той.    \"Надграждаме не само това, което сме изградили, но по-важното за нас е да надграждаме доверието на хората. Върху това доверие продължаваме да развиваме Кърджали.\" допълни Хасан Азис.  ", "date": "2019.10.27", "title": "Хасан Азис: Надграждаме доверието на хората в Кърджали "}
{"url": "http://epicenter.bg/article/Tsveta-Karayancheva--Ne-ochakvayte-parlamentarni-izbori-sled-mestnite/197108/2/0", "text": "Гласувах за промяната Кърджали, да си възвърне облика на един по-красив и уютен град. Нека всички избиратели да помислят кой кандидат би бил най-полезен за града. Това съобщи Цвета Караянчева, след като упражни правото си на глас в Кърджали, предаде Канал 3.    Местните избори са най-различни от всички избори, хората гласуват по места, така че не очаквайте парламентарни избори след местните.    Цвета Караянчева допълни, че очаква балотаж. ", "date": "2019.10.27", "title": "Цвета Караянчева: Не очаквайте парламентарни избори след местните"}
{"url": "http://epicenter.bg/article/Yotova--Ot-dnes-zavisi-dali-shte-zhiveem-v-grad--v-koyto-reshava-problemite-ni-ili-shte-ni-sazdava-takiva/197110/2/0", "text": "Вицепрезидентът Илияна Йотова упражни правото си на глас, предаде Агенция „Фокус\".   Илияна Йотова гласува в Професионална гимназия по фризьорство и козметика „Княгиня Евдокия\".   „Днес е много хубав ден, защото от него зависи дали ще живеем в града, в който решава нашите проблеми или ще живеем в град, който ни създава проблеми на нашите жители и граждани. Гласувах за това софиянци и младите семейства да имат детски градини за децата си, а не децата им да се избират за детски градини по жребии.   Гласувах затова младите хора да имат кариера и бъдеще в този град. Гласувах затова, когато дойдат наши чуждестранни гости, да кажат: „Ето това е една истинска европейска столица“.   Гласувах затова нашите бащи, майки и дядовци и баби да живеят в града, който е удобен за тях, за да живеят достойно старините си. Гласувах за това София да се споменава като една от най-развитите столици не само в Европа, но и в целият свят, защото го заслужаваме.   Древна държава като нас трябва да има достойна столица“, коментира вицепрезидентът Илияна Йотова.", "date": "2019.10.27", "title": "Йотова: От днес зависи дали ще живеем в град, който решава проблемите ни или ще ни създава такива"}
{"url": "http://epicenter.bg/article/Yavor-Bozhankov--Glasuvah-za-pobeda-na-dobroto-v-Gorna-Oryahovitsa/197141/2/0", "text": "В секцията на ул. „Св. Патриарх Евтимий“ гласува днес кандидатът за кмет на община Горна Оряховица от местна коалиция „БСП за България“, АБВ, „Движение 21“ Явор Божанков.   „Гласувах за Горна Оряховица , в която прозрачността, контролът и експертността са водещи, а населените места имат открито и справедливо управление. Гласувах, за да говорим в следващия мандат за електронно управление и общински предприятия, които работят в интерес на гражданите, а не за печалба“, каза Божанков. Той призова повече граждани да отидат до урните и да гласуват до края на изборния ден.", "date": "2019.10.27", "title": "Явор Божанков: Гласувах за победа на доброто в Горна Оряховица"}
{"url": "http://epicenter.bg/article/Sergey-Stanishev--Glasuvah-za-promyana-v-Sofiya-/197143/2/0", "text": "\"Гласувах за промяна в София! Има смисъл да се гласува и призовавам всички да упражнят правото си на глас\", написа във Фейсбук президентът на ПЕС Сергей Станишев.   \"Софиянци искат прозрачност, отчетност пред гражданското общество и публично обсъждане на всички проблеми, така че да бъдат намерени работещи, действени решения.  . Ето защо резултатите ще са индикативни за това накъде отиват обществените настроения и каква е перспективата за страната\", пише Станишев в социалната мрежа.      ", "date": "2019.10.27", "title": "Сергей Станишев: Гласувах за промяна в София!"}
{"url": "http://epicenter.bg/article/Kyurdite-obyaviha--che-okonchatelno-sa-se-izteglili-ot-granitsata-mezhdu-Siriya-i-Turtsiya-/197134/7/0", "text": "Кюрдските „Сирийски демократични сили“ (СДС) обявиха, че окончателно са се изтеглили от сирийско-турската граница, където на тяхно място ще бъдат разположени правителствени сили, съгласно меморандума, постигнат по-рано между Москва и Анкара, предават РИА Новости и Агенция \"Фокус\".    \"След интензивни дискусии с Руската федерация относно възраженията ни, ние се съгласихме да изпълним инициативата за спиране на турската агресия в Североизточна Сирия (...) СДС ще се разполжат на нови позиции далеч от сирийско-турската граница, за да се избегнат кръвопролития и за да защитим населението на региона\", заяви говорител на кюрдските сили.    \"Сирийските гранични служители на централното правителство ще бъдат разположени по цялата граница на страната с Турция\", се казва още в изявлението.    Сирийските медии потвърдиха изтеглянето на бойците на СДС на 32 километра от границата на страната с Турция.    СДС заявиха още, че спазват примирието и призоваха Руската федерация да помогне за установяване на \"конструктивен диалог\" между автономната кюрдска администрация и властите в Дамаск.    По-рано главнокомандващият силите на СДС Мазлум Абди обсъди с руския министър на отбраната Сергей Шойгу необходимостта от по-подробно разглеждане на някои параграфи от меморандума за Сирия, постигнат между Москва и Анкара.    Властите в Дамаск не признават автономната администрация в североизточната част на Сирия, която контролира териториите източно от река Ефрат и чието военно крило са СДС, въпреки преговорите, които двете страни проведоха.    На 22 октомври президентът на Русия Владимир Путин и неговият турски колега Реджеп Тайип Ердоган подписаха в град Сочи меморандум за прекратяване на турската операция „Извор на мира“, насочена срещу кюрдските сили в региона. Споразумението гласи, че СДС ще се изтеглят от сирийско-турската граница, а на тяхно място ще се разположат правителствени сили и руската военна полиция, които ще патрулират в региона.", "date": "2019.10.27", "title": "Кюрдите обявиха, че окончателно са се изтеглили от границата между Сирия и Турция "}
{"url": "http://epicenter.bg/article/Liderat-na-IDIL-Abu-Bakr-al-Bagdadi-se-e-samovzrivil-s-dve-ot-zhenite-si/197136/7/0", "text": "Лидерът на ИДИЛ Абу Бакр ал Багдади е бил убит след операция на американските специални части, която е била одобрена от Доналд Тръмп преди седмица, съобщи самит президент в Туитър.   \r\n Багдади е била цел на строго секретна операция в сирийската провинция Идлиб. \r\n Служител на американската армия заяви, че Багдади е убит по време на нападението. Източник на Пентагона добавя, че ведомството има \"голяма увереност\", че основната мишена, убита по време на нападението, е Багдади, но се провежда по-нататъшна проверка. \r\n   \r\n Операцията е била разрешена, след като съвместното командване за специални операции е получило важна „разузнавателна информация”, защото целевото местоположение е било под наблюдение от известно време. \r\n   \r\n В момента се извършват ДНК-тестове е биометрично изследване, за да се потвърди самоличността на убития Багдади, съобщава CNN. \r\n   \r\n Първи за операцията и гибелта на лидера на ИДИЛ съобщи Newsweek. \r\n   \r\n Ето как източник от Пентагона описва случилото се на Белия дом:  . \r\n   \r\n Друга версия гласи, че Багдади се опитал да избяга и бил застрелян заедно с неговия личен охранител. \r\n   \r\n От Белия дом обявиха, че днес следобед президентът Доналд Тръмп ще направи \"важно изявление\" тази сутрин в 9,00 ч. (13,00 по Гринуич), но без да дават повече подробности. Малко преди това Тръмп написа в Туитър: \"Нещо много голямо се случи току-що\", \r\n   \r\n БиБиСи напомня, че фалшиви новини за смъртта му вече е имало няколко пъти. \r\n   \r\n Според сп. \"Нюзуик\", което се позовава на военни източници, Багдади е убит при последната акция в Североизточна Сирия, предаде Франс прес. Си Ен Ен съобщи, че ЦРУ е допринесло за локализирането на Багдади, но без да уточни каква е съдбата му.    Ирак е бил информиран от източници в Сирия, че лидерът на \"Ислямска държава\" Абу Бакр ал Багдади е убит, потвърдиха пред Ройтерс двама неназовани източници от силите за сигурност.    \"Нашите източници от вътрешността на Сирия верифицираха пред иракски разузнавателен екип, натоварен със задачата да издири Багдади, че той е бил убит заедно с личния си телохранител в Идлиб, след като скривалището му било разкрито, докато се опитвал да изведе семейството си от Идлиб през турската граница\", каза един от източниците.  \r\n   \r\n Военните на Турция и САЩ са обменили информация помежду си преди извършената снощи американска операция в сирийската провинция Идлиб. Това съобщи турското министерство на националната отбрана, цитирано от Анадолската агенция. \"Преди операцията, извършена снощи от САЩ в Идлиб, имаше обмен на сведения и координация между военните власти\" (на Турция и САЩ)\", заяви турското министерство. \r\n   \r\n За Абу Бакр нямаше информация от ноември 2016 г., след началото на иракската офанзива срещу Мосул, когато в аuдиозапис той призова привържениците си да се бият до смърт. \r\n Пак в Мосул бе единственото му известно публично появяване - през юли 2014 г., в джамията ал Нури, припомня Франс прес.  \r\n   \r\n", "date": "2019.10.27", "title": "Лидерът на ИДИЛ Абу Бакр ал Багдади се е самовзривил с две от жените си"}
{"url": "http://epicenter.bg/article/Papa-Frantsisk-zakleymi-horata--koito-vazpriemat-drugite-kato-sashtestva--quot-vtora-raka-quot-/197138/7/0", "text": "Папа Франциск призова днес да се спре \"нанасянето на рани на нашите братя и на нашата сестра земя\", изразявайки съжаление при вида на \"обезобразеното лице на Амазония\", жертва на безмилостна експлоатация.   Папата, цитиран от АФП, каза това по време на литургия за приключването на Синода на епископите, посветен на Амазония, съобщи БТА. \"Грешките от миналото не бяха достатъчни, за да се спре унищожаването на другите\", заяви светият отец в проповедта си пред 184 епископи и кардинали от Амазония. На службата присъстваха и десетки мисионери и представители на амазонски народи. \"Видяхме това в обезобразеното лице на Амазония\", допълни папа Франциск.   Той заклейми хората, които възприемат другите като същества \"втора ръка\", които \"презират техните традиции, заличават тяхната история, окупират техните територии, узурпират тяхната собственост\".   Тези хора, които претендират за превъзходство, се превръщат в потисници и експлоататори, каза още папа Франциск. Тези християни ходят на литургия в неделя, но се грижат само за собствените си интереси. Нека не се мислим за превъзхождащи, нека не ставаме цинични и присмехулници, призова светият отец.   Припомняйки скромния живот на индианските племена в Амазония, той подчерта, че в очите на господ, \"бедните са пазителите на вратите към небето\".   Според папата синодът е дал възможност да бъдат чути гласовете на бедните и да се замислим за техният несигурен живот, заплашен от ограбващите модели на развитие.", "date": "2019.10.27", "title": "Папа Франциск заклейми хората, които възприемат другите като същества \"втора ръка\""}
{"url": "http://epicenter.bg/article/Merkel-i-Erdogan-obsadiha-po-telefona-situatsiyata-v-Siriya/197146/7/0", "text": "Германският канцлер Ангела Меркел проведе телефонен разговор с турския президент Реджеп Тайип Ердоган, по време на който беше обсъдена ситуацията в Североизточна Сирия, предава TACC, цитирана от Новини.бг.    Това съобщи пред журналисти в Берлин представителят на кабинета на Германия Улрих Демер.    \"И двамата (лидери) обсъдиха, заедно с някои двустранни въпроси, настоящата ситуация в Североизточна Сирия. Те се съгласиха да поддържат тесен контакт по тази тема\", каза Демер.    На 22 октомври президентът на Русия Владимир Путин и неговият турски колега Ердоган подписаха в град Сочи меморандум за прекратяване на турската операция „Извор на мира“, насочена срещу кюрдските сили в региона. Споразумението гласи, че    \"Сирийските демократични сили\" (СДС) ще се изтеглят от сирийско-турската граница, а на тяхно място ще се разположат правителствени сили и руската военна полиция, които ще патрулират в региона.", "date": "2019.10.27", "title": "Меркел и Ердоган обсъдиха по телефона ситуацията в Сирия"}
{"url": "http://epicenter.bg/article/Tramp-potvardi--Bagdadi-e-martav--Hlencheshe-i-placheshe-pri-presledvaneto-/197147/7/0", "text": "Президентът на САЩ Доналд Тръмп потвърди, че лидерът на \"Ислямска държава\" Абу Бакр ал Багдади е бил ликвидиран в сирия от американски специални части.   Лидерът на Ислямска държава (ИД) Абу Бакр ал Багдади е мъртъв, е казал президентът на САЩ Доналд Тръмп, предаде Би Би Си.   Американският държавен глава е обявил, че терорист № 1 в света е ликвидиран. \"Ние търсехме този човек в продължение на години. Хващането или ликвидацията на Багдади бе приоритет на моята администрация\", е посочил още той. \"Ал Багдади е умрял като куче\", е заявил Тръмп. Той също е посочил, че при операцията са загинали две жени и три деца.   Тръмп сподели, че е доволен от постигнатата победа и американските сили ще се изтеглят от зоната, предаде Дарикнюз.    \"Той беше болен и извратен човек и сега го няма. Багдади беше зъл и насилствен и умря по същия начин\", сподели отношението си Тръмп към лидера на ислямистите.   По думите на Тръмп при операцията в Сирия е нямало пострадали американски военни. Той също е потвърдил версията за самоубийството на ал Багдади. \"При акцията, проведена през нощта от нашите храбри войници и офицери, са били унищожени още няколко десетки терористи и са били спасени 11 деца\", е посочил още стопанинът на Белия дом на специална пресконференция.    \"Аз искам да благодаря на Русия, Турция, Сирия и Ирак, а също и на сирийските кюрди за оказаната подкрепа\", е казал още Тръмп. \r\n \r\n \"Снощи САЩ донесоха справедливост на света, като ликвидираха терорист номер едно в света. Абу Бакр ал Багдади е мъртъв\", заяви президента в изявление от Белия дом.    Тръмп сподели, че лидерът на \"Ислямска държава\" е бил хванат в края на тунел, където той е \"хленчил, плакал и крещял\", докато е бил преследван от американски военни кучета.    Придружен от три деца, Ал Багдади тогава взривил жилетка за самоубийство, като убил себе си и децата.    \"Тялото му беше осакатено от взрива\", каза Тръмп, но добави, че тестовете са потвърдили неговата самоличност.    Военната атака се е състояла в събота в провинция Идлиб, на стотици мили от района от сирийско-иракската граница, където се смяташе, че се крие лидерът на Ислямска държава, според високопоставени служители. Целта на нападението е била убита, когато взриви жилетка за самоубийство, с която беше облечен, съобщиха служители.    За Тръмп успешната операция може да докаже както стратегическа победа в битката срещу Ислямска държава, така и политически полезен контрапункт на критиците в двете страни, които го нападнаха през последните седмици за изтегляне на американски войски от Северна Сирия, което позволи на Турция да атакуват и изтласкват кюрдските съюзници на Америка.    Високопоставен американски служител потвърди, че служители на кюрдското разузнаване и в Сирия, и в Ирак помогнаха да се намери целта на нападението, въпреки напрежението около турската операция. Военните са освободили 11 деца.    Тръмп благодари на Русия, Турция и Ирак за оказаната помощ при ликвидирането на Ал Багдади. По думите му, Русия се е държала перфектно, като е пропуснала американските хеликоптери да преминат над контролираната от нея територия на Сирия.    За ликвидирането на ал Багдади по-рано съобщи командващия Сирийските демократични сили Мазлум Абди. Той отбеляза, че през изтеклите 5 месеца се е провеждала разузнавателна дейност на територията на страната и „точечно предледване”.    Високопоставен източник от иракското разузнаване сподели, че Багдад е изиграл значителна роля при ликвидирането на терориста.  ", "date": "2019.10.27", "title": "Тръмп потвърди: Багдади е мъртъв! Беше зъл, извратен и насилствен. Умря като куче! (ВИДЕО)"}
{"url": "http://epicenter.bg/article/Podgotovkata-za-operatsiyata-sreshtu-Bagdadi-e-zapochnala-oshte-predi-pet-mesetsa-/197149/7/0", "text": "Лидерът на Ислямска държава Абу Бакр Ал Багдади се е взривил с жилетка с експлозиви, убивайки себе си и три от децата си, след като американските специални сили са го хванали в капан в тунел в Сирия, съобщи президентът на САЩ Доналд Тръмп, цитиран от AFP, предаде агенция „Фокус“.   \"Тялото му беше обезобразено от взрива. Тунелът се е срутил върху него в допълнение. Но резултатите от теста дадоха определена незабавна и напълно положителна идентификация. Това е той,“ заяви американският президент. \"Главорезът, който се опитваше толкова силно да сплаши другите, прекара последните си мигове в пълен страх, в пълна паника и ужас, ужасен от американските сили, които идват към него\", коментира Тръмп в Белия дом.   Операцията по ликвидирането на главатаря на терористичната групировка \"Ислямска държава\" (ИД) Абу Бакр ал Багдади е започнала още преди пет месеца със събирането на разузнавателни данни за точното местонахождение на един от най-мистериозните терористи в света, написа в Туитър днес командващият на въоръжените сили на Сирийските демократични сили (СДС) Мазлум Абди, цитиран от ТАСС.  \"Преди пет месеца на различни места започна разузнаване, щателно проучване и анализ на данните\", казва Абди. Според него Ал Багдади е бил ликвидиран \"в резултат на съвместна операция\". Той изказва благодарност на всички, \"дали своя принос в тази изключителна работа\".    Според американското списание \"Нюзуик\", което първо съобщи за снощната атака, тя е била извършена от Обединеното командване за спецоперации на Пентагона, след като били получени заслужаващи доверие разузнавателни данни.    Джихадистки бойци от групировката \"Хаят Тахрир аш Шам\" (бивш сирийски клон на Ал Каида) са блокирали тази сутрин зоната край село Бариша в северозападната сирийска провинция Идлиб, където през нощта, според твърденията на различни източници, се е разиграла американската спецоперация по ликвидирането на Ал Багдади, е констатирал журналист от Франс прес.    Хората на групировката са заели позиции около руините на къщата, намираща се сред маслинова горичка в Бариша, недалече от сирийската граница с Турция. Според Сирийския център за правата на човека американските командоси са дебаркирали тук снощи с хеликоптери при \"операцията, взела на прицел топ лидерите на ИД\". Най-малко девет души били убити при атаката, която продължила над два часа, твърди центърът, който разполага със солидна мрежа за събиране на информация на място в Сирия.    Няколко журналисти са успели да се приближат днес до мястото на снощната операция и казват, че къщата в Бариша е напълно унищожена в резултат на американската атака. В момента там работели хора, очевидно от Хаят Тахрир аш Шам, разчистващи развалините.    Бариша се намира в зона край границата с Турция, където джихадистите успяха да задържат присъствие въпреки териториалния разгром на ИД от международната коалиция в началото на тази година, отбелязва Франс прес.    ИД и Ал Каида са съперници в сирийския конфликт от доста години, макар че и едните, и другите се биеха срещу сирийските правителствени сили.", "date": "2019.10.27", "title": "Тръмп: Багдади се е взривил с жилетка с експлозиви, убивайки себе си и три от децата си"}
{"url": "http://epicenter.bg/article/Pusnaha-pod-garantsiya-trima-ot-zadarzhanite-za-kamiona-kovcheg/197150/7/0", "text": "Трима от четиримата задържани във връзка с откритите 39 тела в камион в британското графство Есекс бяха освободени от ареста под гаранция, предава Sky News, цитирана от \"Фокус\". И тримата са били разпитани по подозрение за участие в непредумшлено убийство и трафик на хора, според полицията в графство Есекс. Те са били освободени след заплащане на гаранция до 11 и 13 ноември. Малко по-рано срещу четвъртият задържан, 25-годишният шофьор на камионът бяха повдигнати обвинения в непредумишлено убийство, трафик на хора, съучастничество в нелегална миграция и пране на пари. На 28 октомври той ще се яви в съда в Челмсфорд. Полицията все още се опитва да установи самоличностите на жертвите, за които се предполага, че са виетнамски и китайски граждани.  ", "date": "2019.10.27", "title": "Пуснаха под гаранция трима от задържаните за камиона ковчег"}
{"url": "http://epicenter.bg/article/Donald-Tramp-se-gotvi-da-slozhi-kray-na-Dogovora-za--otkrito-nebe--/197157/7/96", "text": "Администрацията на Тръмп предприе стъпки към напускане на още един договор, сключен преди около 30 години, предназначен да намали риска от война между Русия и Запада, като позволи на двете страни да извършват разузнавателни полети над териториите на другия, заявиха американски представители, цитирани от вестник The wall Street Journal и Агенция \"Фокус\".    Оттеглянето би означавало по-нататъшна стъпка към демонтирането на рамката за контрол на оръжията след Студената война, която вече е нарушена от прекратяването на Договора за премахване на ракетите със среден и по-малък обсег (ДРСМО) и несигурната съдба на новото споразумение СТАРТ-3 за стратегическите ядрени оръжия между САЩ и Русия , което изтича през 2021г.    Президентът Тръмп подписа документ, сигнализиращ за намерението му да изтегли САЩ от Договора за открито небе от 1992 г., заявиха двама американски служители.    Белият дом не отговори на въпроси дали администрацията е решила да се оттегли от договора. Един от служителите заяви, че дискусиите продължават.    \"Всичко е възможно с този президент\", заяви служителят.    Съюзническите държави, включително Украйна, настояват за запазване на Договора за отворено небе, който беше създаден с цел да повиши увереността, че страните не планират атака. Останалите страни твърдят, че всякакви спорове относно спазването на условията от Русия трябва да се решават чрез преговори.  „Договорът за открито небе е един от основните международни договори в областта на европейската сигурност и контрола над оръжията“, заяви украинското външно министерство в изявление пред The Wall Street Journal в петък. „Украйна е заинтересована да поддържа и прилага настоящия договор.“    Критиците на Договора в администрацията обаче твърдят, че Русия се е намесила в американските наблюдателни полети, докато използва своите мисии за събиране на разузнавателни данни на територията на САЩ.    В по-рано неразгласяван епизод Русия е попречила на САЩ и Канада да извършат полет близо до военно учение в централна Русия на 20 септември, заявиха американски служители.    Според информацията от САЩ руските служители са заявили, че въздушното пространство е затворено поради учения и пътувания от важни руски държавни служители в района. Съединените американски щати са се опитали да приспособят своя летателен план, за да отговорят на руските твърдения, че полетът може да застраши безопасността и твърди, че отказът е само оправдание за блокиране на достъпа, казват американските служители.    \"Ние продължаваме да изпълняваме и изпълняваме изцяло задълженията си по договора, за разлика от Русия\", заяви служител на администрацията на Тръмп, отказвайки да обсъжда бъдещето на пакта.    Руското посолство не отговори на искане за коментар, но руските служители по-рано заявиха, че напълно спазват договора и обвиниха САЩ, че го излагат на риск.    Произходът на договора \"Отворено небе\" може да се проследи до 1955 г., когато президентът Айзенхауер предложи двете страни да провеждат мисии за надзор над територията на другия. Това предложение обаче не е довело до споразумение.    Към края на Студената война администрацията на Джордж Буш-старши подписа Договора за „открито небе“ между бившите противници. Тридесет и четири държави се присъединиха към споразумението, включително САЩ, Канада, европейските нации, Русия и Украйна.  ", "date": "2019.10.27", "title": "Доналд Тръмп се готви да сложи край на Договора за „открито небе“ "}
{"url": "http://epicenter.bg/article/NATO--uvazhava--reshenieto-na-Sarbiya-za-savmestni-voenni-ucheniya-s-Rusiya-/197158/7/51", "text": "НАТО заяви, че „уважава\" решението на Сърбия за съвместни въздушни военни учения с Русия на нейна територия, където са разположени руските ракетни системи С-400 и „Панцир-С“, информира македонската редакция на Радио „Свободна Европа“, цитирана от \"Фокус\".    Русия заяви, че ракетните системи С-400 и „Панцир-С“ са използвани в ученията \"Славянски щит-2019\" за тестване на съвместните действия на руските и сръбските въоръжени сили за избягване на въздушни удари. Министерството на отбраната на Русия заяви, че ракетните системи са разположени в базата в Батайница. Това е първият път, когато С-400 и „Панцир-С“ се появяват на военни учения извън Русия, съобщиха от Министерството.    В изявление пред Радио „Свободна Европа“ службата за връзка на НАТО заяви, че Алиансът и Сърбия \"са партньори и че НАТО зачита правото на Сърбия да взема суверенни решения за учения на нейна територия.\"    \"Това е въпрос между Сърбия и Русия\", се казва в изявление на НАТО, като се добавя, че \"Сърбия е партньор на НАТО\" и че балканската държава има \"добри и продуктивни отношения\" със западния съюз.  ", "date": "2019.10.27", "title": "НАТО „уважава“ решението на Сърбия за съвместни военни учения с Русия "}
{"url": "http://epicenter.bg/article/Ramzan-Kadirov-ne-vyarva--che-Al-Bagdadi-e-ubit-/197163/7/0", "text": "Президентът на Чечения Рамзан Кадиров на своя канал в социалната мрежа „Телеграм“ коментира новината за убийството на лидера на Ислямска държава Абу Бакр Ал Багдади с цитат от Гогол, като изразява несигурност в новината, пише руският вестник \"Московский Комсомолец\", цитиран от \"Фокус\".    Кадиров реагира на убийството на лидера на „Ислямска държава“ от специални американски части с цитата Гогол – думите на Тарас Булба, казани на Андрей: „Родих те, ще те убия!“.    Освен това Кадиров изрази несигурност, че лидерът на „Ислямска държава“ е убит, защото това не е първото съобщение за неговата смърт. Кадиров припомни също, че дори и Ал Багдади да е мъртъв, „Ал Кайда“ все още е жива.    \"Смъртта на Ал Багдади променя малко, ако делим терористите на добри и лоши\", каза Кадиров. Той добави, че Сирия трябва да бъде напълно изчистена от бойци на „Ислямска държава“.    По-рано редица американски медии, позовавайки се на Белия дом, съобщиха, че Ал Багдади е ликвидиран в Идлиб с голяма степен на вероятност, което по-късно бе потвърдено и от американския президент Доналд Тръмп.  ", "date": "2019.10.27", "title": "Рамзан Кадиров не вярва, че Ал Багдади е убит "}
{"url": "http://epicenter.bg/article/Tramp-ne-uvedomil-Kongresa-za-operatsiyata-sreshtu-Al-Bagdadi--opasyaval-se-ot-iztichane-na-informatsiya-/197167/7/96", "text": "Администрацията на президента на САЩ не е уведомила Конгреса за операцията за отстраняване на лидера на терористичната групировка „Ислямска държава“ Абу Бакр ал Багдади, опасявайки се от течове в медиите, които могат да застрашат живота на американските военни, обяви президентът на САЩ Доналд Тръмп, цитиран от TACC и \"Фокус\".    \"Уведомихме някои, уведомяваме други в момента. Искахме да ги уведомим снощи, но решихме да не го правим, тъй като във Вашингтон има толкова много течове. Няма толкова течове в никоя държава по света като в нашата“, каза той.    \"Така казах на моите хора, че няма да ги уведомим, докато нашите прекрасни военни не се върнат оттам\", каза президентът. Според него той не е искал американските войски на връщане „да бъдат посрещнати от огън“. \"Изтичане на информация може да струва живота на всички участници в операцията\", добави Тръмп.    \"Това беше строго секретна операция. Не разкрихме нищо, нямаше течове. Само няколко души, с които работех, знаеха\", каза той. Според американския лидер операцията е излъчена на живо в Ситуационната зала на Белия дом.    Заедно с Тръмп тя беше наблюдавана от ръководителя на Съвместното командване на началниците на щабовете на въоръжените сили на САЩ Марк Мили и няколко членове на комисията, вицепрезидента Майк Пенс, съветника на президента за национална сигурност Робърт О'Брайън, държавния секретар на САЩ Майк Помпео и министъра на отбраната Марк Еспър и няколко генерали.\"    „Това беше много малка група хора, които знаеха за това“, подчерта Тръмп.    \"Имахме абсолютно перфектен образ, сякаш гледаме филм\", каза президентът. „Технологията е наистина страхотна“, добави американският лидер.  ", "date": "2019.10.27", "title": "Тръмп не уведомил Конгреса за операцията срещу Ал Багдади, опасявал се от изтичане на информация "}
{"url": "http://epicenter.bg/article/-Vzglyad--Kakvo-shte-promeni-smartta-na-lidera-na--Islyamska-darzhava--/197160/11/33", "text": "В САЩ, Ирак и Сирия категорично твърдят, че лидерът на „Ислямска държава“ и самопровъзгласил се „халиф“ Абу Бакр ал Багдади е загинал по време на специална операция от американските военни, в която той е решил да не се предава жив. Какво ще промени смъртта на лидера на някога мощната и сега почти унищожена организация? Колкото и да е странно, доста, обаче, само в една държава – САЩ, пише руският вестник “Взгляд“ в материал, представен от Агенция \"Фокус\" без редакторска намеса.    Абу Бакр ал Багдади е бил „погребван“ поне шест пъти, включително и от Министерството на отбраната на Руската федерация през 2017 г., което предполага смъртта му под ударите на руските Военно-космически сили. Но съобщенията, получени на 27 октомври, изглеждат най-убедителните.    Според данни на Пентагона, публикувани от Newsweek, самопровъзгласилият се „халиф“ е бил унищожен като част от специална операция в сирийското село Бариша, в провинция Идлиб - „резерватът на терористи“, за който вестник „Взгляд“ многократно пише.    Операцията е продължила повече от четири часа. Американските спецчасти са пристигнали с осем хеликоптера, а дронове са били използвани за огнево прикритие. След като командосите са влезли в сградата, където се е намирал Ал Багдади, се твърди, че се самоубил, активирайки „мъченическия пояс”. В същото време две съпруги на ислямисткия лидер са били убити, а сградата, в която са се криели, е била разрушена от въздушен удар, за да не се превърне по-късно в светилище.    Това разяснение поражда въпроси, тъй като последното убежище на лидера на „Ислямска държава“ може да представлява голям интерес не само за ислямските фанатици, но и за разузнаването. Но може и да не представлява - тук трябва да се изчакат подробностите.    За да се установи местонахождението на Ал Багдади, както сега казват по иракската телевизия, е помогнало разузнаването на Ирак. В подкрепа на това бяха разпространени кадри от предполагаемата операция. Друго видео по тази тема беше на разположение на сирийските журналисти, а сирийските кюрди приписват част от успеха на себе си.    Както и да е, потенциално добрата новина закъсня - в разцвета на „Ислямска държава“ щеше да изглежда по-значителна. Вярно, нито тогава, нито сега не би било надеждно да се каже какъв е личният принос за успеха на „халифата” на Ал Багдади. Неговата фигура може да се интерпретира не толкова като лидер, а по-скоро като идеологическо ядро и пропаганден елемент, необходим на истинските архитекти на военните победи на групата - онази част от елита на Садамски Ирак, който отиде в нелегалност и реши да се възползва от омразата към САЩ в региона и „Арабската пролет”.    Когато проамериканската коалиция нахлу в Ирак, бъдещият \"халиф\", а тогава незабележимия и тих богослов Ибрахим ал Бадри, беше малко над тридесет. Той беше описан като човек с дълбока религиозност, взискателен, но подчертано миролюбив и в някои отношения дори добронамерен, например, обичаше да играе футбол с децата на бедните.    Впоследствие бившите „халифски“ робини разказаха, че „добродушният човек“ лично участвал в изтезанията им и плашил слугите с видеозаписи на екзекуции, извършени от бойци от „Ислямска държава“.    Очевидно войната, разгърната от Буш-младши, изигра ключова роля в това „прераждане“. Известно време след началото й провинциалният богослов Ал Бадри попада в американския лагер Бука като сунитска опозиция от средната класа (американците разчитат на шиитите), но впоследствие е освободен - или през 2004 г. (според официални данни), или през 2009 г. -м (според свидетелства от ръководството на лагера).    Ако все пак говорим за 2009 г., тогава към този момент „Ислямска държава“ е съществувала вече три години - под различни имена и като иракската клетка „Ал Кайда“, от която тя се е отделила във времето. През втората половина на 2010 г. Ал Бадри поведе тази клетка на фона на уверенията на Пентагона, че ще бъде напълно победен, а на следващата година американците започнаха активно да го търсят като представител на „Ал Кайда“.    Групировката на Осама бин Ладен и нейният иракски клон бяха скарани от войната в Сирия, в която бойците на Ал Бадри решиха да участват, произволно излизайки извън границите на отписаните от Осама територии.    За самия Ал Бадри като политик този „развод“ се оказа изключително успешно решение. През 2014 г. бойците на „Ислямска държава“ значително разшириха контролираната си територия, включително над 1,5 милионния град Мосул. В една от джамиите си, която беше разрушена по време на последвалото освобождение на града от силите на кюрдите и войските на Ирак и американците, Ал-Бадри обяви джихад по целия свят чрез „Ислямска държава“, обявявайки себе си за халиф - най-висшият лидер на единната мюсюлманска държава.    В този смисъл избраният през 2011 г. псевдоним му беше много полезен: Абу Бакр - името на първия от четиримата „праведни халифи” - водачите на Праведния халифат. Той е бил избран за водач на ислямската общност след смъртта на пророк Мохамед и само за две години е разширил територията си два пъти, превземайки целия Арабски полуостров.      Като цяло символът се оказа ярък и в продължение на няколко години Ал Багдади се възприемаше като най-опасния терорист на планетата и злият гений на раковия тумор, растящ в Близкия изток - квази-държава, където се търгуват роби, древните паметници се унищожават, \"неверниците\" се екзекутират и се плаща със злато, защото животът в новия \"Халифатът\" трябва да бъде същият, какъвто е бил при Мохамед.    Малко вероятно е провинциалният мулла, обсебен от теологията, да е била силен в съвременните методи за пропаганда в Интернет. Междувременно именно пропагандата се оказа един от основните фактори в разцвета на „Ислямска държава“, заедно с непосредствените военни успехи.    Новият „халифат“ се превърна в мрежова организация, разчитайки на професионални и подозрително висококачествени видеоклипове, разпространявани в световната мрежа. В резултат на това не само бедните иракски селяни, но и десетки хиляди мюсюлмани от просперираща Европа успяха да бъдат примамени от джихадистите. Бойците на„Ислямска държава“ успяха да покажат своята сила и влияние, като по този начин вдъхновиха ислямистите за терористични атаки по целия свят и послужиха за набирането на нови привърженици.    В момента „Ислямска държава“, благодарение на действията на руските и сирийските военни, от една страна, и на кюрдите и американците, от друга, е само мрежова организация. „Халифатът на земята“ беше разрушен, митът за непобедимостта на „воините на Аллах“ беше разрушен, а технически усъвършенстваната пропаганда на ислямистите се лиши от своите коронни тезиси.    С всичко казано, ликвидирането на Ал Багдади лично не се променя много: той е такъв, какъвто хората очакват да бъде, но не и геният на мрежовата пропаганда - последното оръжие на „Ислямска държава“. И това е редкият случай, когато аргументът, че новият лидер може да се окаже много по-кръвожаден от стария, изобщо няма смисъл - просто няма накъде да е по-кръвожаден    Ако Ал Багдади наистина е мъртъв, редица негови особено радикални привърженици могат да последват примера му и да облекат „мъченически пояс“, така че в близко бъдеще нивото на терористичната заплаха в света може да се увеличи.    Но той напусна този свят не като непобедим воин, не като мощен лидер, не като водач на наистина функциониращ „халифат“, а като един от многото радикални ислямски проповедници с редица въоръжени привърженици.    Тоест, като напълно обикновен канибал, с изключение на това, че притежава рекламната марка на „Ислямска държава“ в заглавието, чиито победи са в миналото.    Единственият човек, за когото елиминирането на този „улов“ наистина е „много важно събитие“, е Доналд Тръмп, тук президентът на САЩ не лъже. Унищожаването на такъв демонизиран „звяр“ ще бъде записано в неговия личен актив, който трябва да помогне в борбата срещу демократите за преизбирането му през 2020 г.    В този смисъл трупът на Ибрахим ал Бадри ще послужи за добра кауза, защото за Русия по-лоши от американските демократи са само терористите, които не са напълно унищожени в Сирия, но и това не е точно. ", "date": "2019.10.27", "title": "“Взгляд“: Какво ще промени смъртта на лидера на „Ислямска държава“ "}
{"url": "http://epicenter.bg/article/Valeriya-Veleva--Vie-ste-litsemeri-/197165/11/0", "text": "ЦИК санкционира Епицентър.бг за публикуване на резултати от социологически проучвания в изборния ден. Беше очаквано. Когато решихме да изпълним ролята си като медия да информираме обществото за движението на изборните нагласи през деня, бяхме с пълното съзнание, че нарушаваме закона и ще бъдем наказани за това. Въпреки това приехме предизвикателството. Защото знаехме, че в този ден всички - и политици, и избиратели се интересуват предимно от едно – данните от междинните резултати. Само че всички ние като общество сме потърпевши от действията на българските законотворци, които с един нефелен закон, пълен с недомислици, сложиха СТОП на правото на българските граждани да бъдат информирани. Закон, който депутатите приеха по тъмни доби, водени от страх и тайничкото чувство, че в деня на вота партиите им може да манипулират резултатите, да дирижират избирателната активност, да изкривяват в своя полза нагласите на гражданите. А днес от всички партийни централи същите депутати се интересуват от междинните данни и звънят по медиите. Вие, господа народни представители, сте лицемери! Лицемери сте, защото следвате партийните си интереси, а не общото желание за прозрачност на вота! Лицемери сте, защото в полузаспало състояние приехте един закон, за който всички ние ви предупреждавахме, че е против обществените интереси! Още след европейските избори председателят на Централната избирателна комисия Стефка Стоева заяви категорично, че резултатите от гласуването трябва да бъдат съобщавани през целия изборен ден, а не едва след края му. Тогава на същото мнение застанаха и главният прокурор Сотир Цацаров, и премиерът Бойко Борисов.  Въпреки това, вие господа депутати лицемери, не направихте необходимите поправки в Избирателния кодекс, които да осигурят прозрачност на вота. Напротив, тайничко въведохте още по-сериозни ограничения. Днес всички медии, които са санкционирани от ЦИК по вашия закон, ги грозят глоби от 5000 до 10 000 лева! Това е демокрацията! Вашата демокрация, господа лицемери!", "date": "2019.10.27", "title": "Валерия Велева: Вие сте лицемери!"}
{"url": "http://epicenter.bg/article/Arest-na-zastapnik-v-obshtina-Gorna-Oryahovitsa-/197117/3/0", "text": "Инцидент в изборния ден доведе до първи арест в община Горна Оряховица. В село Драганово е задържан застъпник на една от политическите партии, предаде БНР.    Срещу арестувания застъпник е образувано досъдебно производство за хулиганство, защото мъжът е обиждал полицаите, когато са го проверили.    В полицията в Горна Оряховица бяха доведени още двама застъпници, работили в с. Драганово, като след изясняване на обстоятелствата се били освободени.    При довеждането на 3-мата застъпници пред полицията в Горна Оряховица е бил и народният представител, който е кандидат за общински кмет на партията, за която са работили те, поясниха от полицейското управление.    В Областната дирекция на МВР във Велико Търново се работи по много сигнали за изборна търговия, като досега няма доказано нарушение.    Жандармерия помага на полицията в Стражица, Горна Оряховица и Павликени.", "date": "2019.10.27", "title": "Арест на застъпник в община Горна Оряховица "}
{"url": "http://epicenter.bg/article/Pozhar-v-podnozhieto-na-Buzludzha-zaradi-piknik-/197130/3/0", "text": "Пикник е причината за голям пожар в подножието на Бузлуджа. Няколко семейства излезли сред природата в изборния ден и запалили огън, но той обхванал сухи треви и се разраснал, предаде БГНЕС.    Първоначално огънят е тръгнал от сухи треви и ниска растителност, след което се прехвърля по билото на местността Хайдушка поляна, където има смесена гора. Има опасност да навлезе в борова гора.    Местността е труднодостъпна, като пожарникари и горски се опитват да спрат огъня на ръка.", "date": "2019.10.27", "title": "Пожар бошува в подножието на Бузлуджа заради пикник "}
{"url": "http://epicenter.bg/article/Vertolet-ot-sastava-na-VVS-se-vklyuchi-v-gaseneto-na-pozhara-v-Rila-/197154/3/0", "text": "Вертолет Ми-17 от състава на ВВС излетя днес, 27 октомври, в 13.30 ч. от авиобаза Крумово, за да се включи в действията за овладяването на пожара, възникнал в района на хижа „Чакалница“ под връх Капатник. Това съобщиха от пресцентъра на Министерството на отбраната.    Екипажът е получил задача да извърши обследване на обхванатия в пламъци труднодостъпен район в Национален парк Рила и при необходимост да се включи в гасенето на пожара от въздуха.", "date": "2019.10.27", "title": "Вертолет от състава на ВВС се включи в гасенето на пожара в Рила "}
{"url": "http://epicenter.bg/article/BSP-Lovech--Mnimi-sluzhiteli-na-NSO-sa-zaplashvali-zhiteli-na-loveshki-sela/197159/2/0", "text": "Председателят на предизборния щаб на \"БСП за България\" в Ловеч Димитър Горов е подал жалба до ОИК - Ловеч във връзка със сигнал на жители на с. Владиня, че две лица, представили се за служители на НСО, са ги заплашвали с арест.   \"Представилите се за служители на НСО са били с лек автомобил  БМВ със софийска регистрация и са принудили жител на селото да напусне  района на СИК в село Владиня, заплашвайки го, че ще го  задържат   за 24 часа, а след това, че ще му  удължат  мярката  с още  24 часа\", обяснява Горов в жалбата си. Той добавя, че е подал и  сигнал в  РУП - Ловеч. \"От органите на реда  разбрах, че техни служители не са извършвали подобна проверка. Имаме  информация, че въпросните лица са посещавали и други села\", пише още председателят на щаба на левицата в Ловеч.   ", "date": "2019.10.27", "title": "БСП-Ловеч: Мними служители на НСО са заплашвали жители на ловешки села"}
{"url": "http://epicenter.bg/article/Aleksandar-Andreev--Obshto-153-sa-postapilite-zhalbi-i-signali-v-TsIK-za-narusheniya-v-izborite/197161/2/0", "text": "Общо 153 са постъпилите жалби и сигнали в ЦИК до момента за нарушения в изборния ден, съобщи говорителят на ЦИК Александър Андреев.    Най-много са за организацията на изборния процес - 89; за нарушения на избирателните права - 26, 34 - за предизборна агитация в деня на изборите; четири - за купуване на гласове, уточни Андреев.    От ЦИК казаха, че следващите данни ще бъдат оповестени евентуално към 18.30 ч. - за активността до 17.30 часа.    През 2015 г. избирателната активност към този час е била 43,19 на сто, припомниха от ЦИК.  ", "date": "2019.10.27", "title": "Александър Андреев: Общо 153 са постъпилите жалби и сигнали в ЦИК за нарушения в изборите"}
{"url": "http://epicenter.bg/article/Alfa-risarch--Izboratelnata-aktivnost-v-Sofieya-e-33-79-/197164/2/0", "text": "Малко след 18,30 ч БТВ разпространи данни за избирателната активност в страната. В София тя е 33,79%. Данните за Благоевград са 48,08%. За Русе - 31,97%. За Пловдив - 29,68%. За Велико Търново- 32,2%. За Хасково - 40,2%. За Варна - 29,88%.  ", "date": "2019.10.27", "title": "\"Алфа рисърч\": Избирателната активност в София е 33,79%"}
{"url": "http://epicenter.bg/article/42-84--e-izbiratelnata-aktivnost-v-stranata-kam-18-30-chasa/197166/2/0", "text": "42,84% е избирателната активност към 18:30 часа в страната. Това съобщиха от Централната избирателна комисия, предаде репортер на Агенция “Фокус”. Гласувалите са 2 709 304, като право на глас имат 6 322 979 граждани. 214 са жалбите и сигналите, постъпили в ЦИК към момента. Агенция „Фокус“ припомня: Избирателната активност към 17.00 ч. на местните избори през 2015 г. бе 43.19 %. Към този час на местния вот през 2011 г. активността е 41.04 %, а през 2007 г. 7.25 %.", "date": "2019.10.27", "title": "42,84% е избирателната активност в страната към 18:30 часа"}
{"url": "http://epicenter.bg/article/Sotsiolozi--Balgarinat-glasuva-pragmatichno-i-s-zhelanie-za-promyana-/197169/2/0", "text": "56% от гласувалите днес искат моделът на управление в общината им да бъде променен. 31% считат, че властта трябва да си остане същата. 46% от хората, упражнили правото си на вот, смятат, че е важно един кмет да бъде близък до правителството. Това сочат данните на агенция \"Галъп интернешънъл\", представени по Нова тв.    Агенция \"Тренд\" казва, че избирателната активност към 18:00 ч. е 36.1%.    \"Хубавото време е мотивирало хората да гласуват - в Пловдив 35.9%, в Плевен 39.3%, в Русе 38.3%, а във Варна - 33.1%. Това означава, че в морската столица има ниска избирателна активност\", каза Евелина Соколова от \"Тренд\".    Първан Симеонов от \"Галъп\" обясни, че добрите партийни структури решават избори.    \"Българинът гласува с желание за промяна и прагматично. Ние сме народ, който не стига до крайности\", каза още Симеонов.    Соколова смята, че на тези избори ще има изненади.    \"Ще има кандидати, които сме подценявали, а те ще успеят да съберат добри резултати. Определен тип хора припознават и търсят кандидати, които не са с определена политическа формация зад гърба си\", каза още тя.  ", "date": "2019.10.27", "title": "Социолози: Българинът гласува прагматично и с желание за промяна "}
{"url": "http://epicenter.bg/article/Plovdiv-podnese-iznenada--Slavcho-Atanasov-e-treti--Zdravko-Dimitrov-parvi-s-30-9--/197168/2/0", "text": "Пловдив поднесе истинска изненада на тези местни избори.   Соченият за фаворит, бивш кмет на града и настоящ кандидат на НФСБ-ВМРО Славча Атанасов изпадна на трето място с 15,2%.   Той е изпреварен дори от независимата Дани Каназирева, която успя да се пребори за 19,7% от гласоподователите на града под тепетата и отива на балотаж    Истински фурор направи бившият олбластен управител, сега кандидат на ГЕРБ Здравко Димитров, който за кратко време активира 34,7% вот за себе си и отива на балотажа като победител от първия тур.  ", "date": "2019.10.27", "title": "Пловдив поднесе изненада! Славчо Атанасов е трети. Здравко Димитров първи с 34.7% "}
{"url": "http://epicenter.bg/article/Za-parvi-pat-ot-16-godini-balotazh-v-Sofiya--Fandakova-v-bitka-s-Manolova-/197162/2/0", "text": "За първи път от 16 години в София ще има баложат за кмет.  Йорданка Фандъкова за четвърти път ще се бори за своето кресло на \"Московска\" 33 срещу независимата претендентка, подкрепяна от БСП, Мая Манолова.  Към 19.30 часа междинните резултати от екзитпола показваха дистанция между двете от 10,1%    Фандъкова е успяла да активира 34,7 %  вот за себе си и програмата за надграждане, която представи пред софиянци.  Манолова се ползва с подкрепата на 24,6 % от жителите на столицата, които чрез нея искат промяна в управлението на града.    Битката е оспорвана.  За последно балотаж в София е имало през 2003 година, когато кандидатът на СДС Стефан Софиянски успя да се пребори с банкера Стоян Александров, издигнат от инициативен комет, но подкрепян от БСП.    С добър резултат се представя представителят на градската десница, издигнат от \"Демократична България\", арх. Борислав Игнатов, който е успял да концентрира 14,9 % подкрепа за своята програма.    Изненадата на тези избори в столицата се нарича Борис Бонев, младият независим кандидат, който без кампания в медиите, е подкрепен от 13,4 % от гласувалите избиратели на столицата.    На пето място е евродепутатът от ВМРО Ангел Джамбазки, който успя да събере 4,1 %.   Коалицията ГЕРБ-СДС е водеща и при общинските съветници с 33. % пред БСП, която има 19 % На трето място отново е Демократична България , която събира 17 % , а ВМРО са четвърти с 5 %  ", "date": "2019.10.27", "title": "За първи път от 16 години балотаж в София. Предстои ожесточена битка между Фандъкова и Манолова "}
{"url": "http://epicenter.bg/article/Ivan-Portnih-pecheli-Varna-na-parvi-tur-s-52-3--/197172/2/0", "text": "Балотаж ще има и във Варна, сочат данните към 19,30 ч. Първи е досегашният кмет Иван Портних с 48%.   На второ място се класира кандидатът на БСП проф. Анелия Клисарова с 16%. Това е значително подобряване на резултата ѝ. На кметския вот през 2015 г. тя спечели едва 7,48%.   Трети остава Костадин Костадинов от партия \"Възраждане\" с 15%. ", "date": "2019.10.27", "title": "Балотаж и във Варна! Иван Портних събира 48%, втора е Анелия Клисарова с 16%"}
{"url": "http://epicenter.bg/article/BSP-s-probiv-v-Ruse--Pencho-Milkov-vodi-ubeditelno/197171/2/0", "text": "БСП има възможност за пробив в Русе, сочат данните от екзитполовете.   Кандидатът на левицата има 32,7% срещу 26,1% за претендентката на ГЕРБ.   В дунавския град социалистите заложиха на депутат с юридическо образование.   Със същия профил е и кандидатът на БСП в Горна Оряховица, където червените също имат шанс за победа.   Кандидатът на управляващите Добромир Добрев води, но с малко - 46,9%.   , където партията също заложи на кандидат-кмет - депутат, Станислав Владимиров. Междинните данни засега отреждат второ място на Владимиров, но разликата между него и кмета от ГЕРБ Вера Церовска е в рамките на статистическата грешка (32,6 срещу 35, 8 за Церовска).", "date": "2019.10.27", "title": "БСП с пробив в Русе! Пенчо Милков води убедително с 32,7%"}
{"url": "http://epicenter.bg/article/Starite-kmetove-na-Varna--Burgas--Stara-Zagora--Kardzhali-zapazvat-postovete-si-ot-raz-/197170/2/0", "text": "Кметовете на Варна, Бургас, Стара Загора и Велико Търново запазват постовете си от раз, позват резулатите от първия тур на местните избори.   В Бургас никой не се съмнявал, че утвърдилият се градоначалник на ГЕРБ Димитър Николов няма да получи за пореден път одобрението на мнозинството от своите съграждани.    И в Стара Загора Живко Тодоров от ГЕРБ безалтернативно подпечата за трети път кметския си пост в града.    Във Велико Търново Даниел Панов също побеждава убедително.  ", "date": "2019.10.27", "title": "Старите кметове на Бургас, Стара Загора и Велико Търново запазват постовете си от раз"}
