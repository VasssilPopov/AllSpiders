{"url": "http://epicenter.bg/article/API--Remontat-na-tragichniya-uchastak-kray-Svoge-zapochva-utre/162664/2/0", "text": "Ремонтът на трасето край Своге, където стана тежката катастрофа със 17 загинали с автобус преди седмица, започва утре, съобщиха от АПИ.   „Отсечката първо ще се фрезова, а след това ще се преасфалтира. Досега предприемането на ремонтни дейности беше невъзможно поради извършваните процесуално-следствени работи”, коментират от АПИ. В останалите участъци сдружение „Трейс Своге” вече е извършило ремотни дейности като закърпване на дупки и ремонт на две пропадания на пътя. От АПИ уточняват още, че е направен оглед на всички пътни знаци и където е било необходимо е премахната избуялата растителност.    ", "date": "2018.09.02", "title": "АПИ: Ремонтът на трагичния участък край Своге започва утре"}
{"url": "http://epicenter.bg/article/Lyatoto-prodalzhava-s-maksimalni-temperaturi-mezhdu-30--i-35-/162623/2/0", "text": " Днес отново ще бъде слънчево. Ще духа слаб, в Дунавската равнина и Източна България до умерен изток-североизточен вятър. Максимални температури между 30° и 35°, в София около 30°, съобщи „Фокус“.    Атмосферното налягане през деня слабо ще се понижи, но ще остане близко до средното за месеца.   Над Черноморието ще бъде слънчево с до умерен североизточен вятър. Максималните температури ще са между 28° и 31°. Температурата на морската вода е 26-27°. Вълнението на морето ще бъде 2-3 бала.   Над планините също ще бъде слънчево, в следобедните часове - с незначителна купеста облачност. Ще духа умерен източен вятър. Максималната температура на височина 1200 метра ще е около 24°, на 2000 метра – около 17°.", "date": "2018.09.02", "title": "Лятото продължава с максимални температури между 30° и 35°"}
{"url": "http://epicenter.bg/article/Mikrobus-i-kola-se-udariha-na-glaven-pat-E-79--ima-zakleshteni-hora/162631/2/0", "text": "Тежка катастрофа затвори пътя за Гърция в района на Струмяни. Лек автомобил и микробус са катастрофирали на главен път Е-79. Това съобщиха от Областно пътно управление – Благоевград за \"Фокус\".   Поради пътнотранспортното произшествие движението е ограничено движението по пътя в участъка. Въведен е обходен маршрут за леките автомобили: Струмяни–Микрево–Драката–Вълково–Сандански. Тежкотоварните моторни превозни средства изчакват на място.   По неофициална информация при катастрофата има пострадали. Има и заклещени хора. Образува се е и опашка от ТИР-ове по главния път. От вчера движението по път Е-79 между Благоевград и Кулата е изключително натоварено.    ", "date": "2018.09.02", "title": "Микробус и кола се удариха на главен път Е-79, има заклещени хора"}
{"url": "http://epicenter.bg/article/NFSB-ne-mozhe-da-reshi---na-vlast-ili-v-opozitsiya/162633/2/0", "text": "Партията на вицепремиера Валери Симеонов - НФСБ ще реши до края на деня дали остава във властта , заедно с ГЕРБ и другите две партии от Обединени патриоти - ВМРО и \"Атака\", или да премине в опозиция. Това става ясно от съобщение на сайта на организацията. Най-рано в неделя следобед ще стане ясно дали Кабинетът остава в този състав или НФСБ ще излезе в опозиция, се казва в съобщението, което на практика повтаря информация от бургаското издание \"Флагман\".   \"Напрежението в залата, в която тече започналото в 18:30 ч. разширено заседание на Националния изпълнителен комитет на НФСБ, расте. След кратка почивка в 22:00 ч. членовете от централното ръководство на партията, депутатите и регионалните координатори, по настояване на лидера Валери Симеонов, продължиха дебатите\", се посочва още в съобщението на сайта на НФСБ.   \"Споровете вътре продължават, някои от изказванията са на двата полюса – от оставане в този формат на правителството, за да не се дава преднина на БСП, ДПС и соросоидните организации, подклаждащи платени протести из страната, до незабавно напускане и преминаване в опозиция, за да се покаже твърдост, когато трябва да се спазват принципи. Това е заявил пред ”Флагман” по време на почивката един от депутатите на патриотичната формация\", пише още на страницата на НФСБ в интернет.    Участниците в заседанието в Слънчев бряг казали още, че то ще продължи и днес, защото НИК щял да излезе с решения, които черно на бяло да представи за гласуване пред Националния политически съвет. В залата са разглеждани и проекти за закони, които предстои да минат през септември и октомври през пленарна зала в НС.   Отношението на коалиционните партньори не само от ГЕРБ, но и от АТАКА и ВМРО към предложенията на НФСБ също били от изключителна важност, за да се случат реални промени в държавата.        ", "date": "2018.09.02", "title": "НФСБ не може да реши - на власт или в опозиция"}
{"url": "http://epicenter.bg/article/Krasimir-Karakachanov-i-Neno-Dimov-spokoyni-za-postovete-si-v-kabineta/162638/2/0", "text": "Комуникацията в коалицията буксува и това е проблем, е анализът на вицепремиера и лидер на ВМРО Красимир Каракачанов. Той коментира ситуацията във властта, след като в петък премиерът Бойко Борисов поиска оставките на трима министри - на транспорта, вътрешните работи и строителството Ивайло Московски, Валентин Радев и Николай Нанков. Вицепремиерът Красимир Каракачанов и министърът на околната среда Нено Димов бяха засечени от медиите в село Сугарево по време на отбелязването на 94-та годишнина от убийството на легендарния водач на ВМРО Тодор Александров. И двамата заявиха, че са спокойни за местата си правителството. „Не съм притеснен всичко е въпрос на диалог и дебат, всеки си има свой подход”, отбеляза Красимир Каракачанов. По думите му комуникацията в управляващата коалиция боксува – това е проблемът. Не мисля, че ще се стигне до сътресения, каза още вицепремиерът. „Министрите, които аз съм предложил, без мое съгласие няма как да бъдат сменени, освен ако нямат провинения\", продължи Каракачанов.   Министърът на отбраната смята, че министър Николай Нанков е бил изключително подготвен, почтен и професионалист и оставката му не била необходима. Каракачанов допълни, че ако има забележки по отношение на кадрите на ВМРО, ще се обсъжда, но той не знаел за подобни настроения. Вицепремиерът реагира гневно на напомнянето, че отдавна се иска оставката и на екоминистъра. \"Кой иска оставката на Нено Димов? Една тумба \"зелени\", които рекетират държавата от 20 години и пречат на развитието на туризма. Съжалявам много - да си гледат работата, няма да стане\", разгневи се Каракачанов. Той нападна \"Зелените\", които според него, пречат и спират проекти за развитието в Банско, Пирин и Рила планина. Каракачанов припомни, че Швейцария е с най-много писти на глава от населението, а финансира проекти, с които спира развитието на ски туризма в България. \"Вмето да развиваме планински туризъм, а не само пияниците от цяла Европа да идват в Слънчев бряг, тази групичка \"зелени\" се изхранва от чужди фондове\", избухна Каракачанов.   „Няма защо да се протеснявам\", коментира и министърът на околната среда и водите – Нено Димов. „Продължавам да работя, идеята е за пълен мандат, а кога ще приключи този мандат – това е работа вече на премиера, на господин Каракачанов и на политическото ръководство на този коалиционен съвет\", каза Нено Димов.   Лидерът на другия партньор в коалицията – Валери Симеонов, запазва мълчание за пореден ден. НФСБ заседава втори ден в курорта Слънчев бряг, за да изясни позицията си по повод оставките на тримата министри – вътрешния министър Валентин Радев, транспортния Ивайло Московски и регионалния Николай Нанков. Утре предстои среща на коалицията ГЕРБ - Обединени патриоти по поисканите от премиера Борисов оставки.      ", "date": "2018.09.02", "title": "Красимир Каракачанов: Комуникацията в управляващата коалиция боксува. Това е проблем!"}
{"url": "http://epicenter.bg/article/Tri-sela-izlyazoha-na-protest-zaradi-razbitiya-pat-Lom---Vidin/162639/2/0", "text": "Три села излязоха на протест заради лошото състояние на второкласния път от Лом за Видин, съобщи БТВ.  Недоволни преградиха шосето към 10 ч. и  спряха движението за два часа с надежда най-накрая да обърнат внимание и на техния път. В село Добри дол къщите са напукани от преминаващите през кратерите тежки камиони. В края на миналата година започнал ремонтът на осемкилометровата отсечка, за която е обявено, че се дават един милион лева, но внезапно спира.  Вместо мантинели на места са поставени предупредителни ленти.     ", "date": "2018.09.02", "title": "Три села излязоха на протест заради разбития път Лом – Видин"}
{"url": "http://epicenter.bg/article/Lilyana-Pavlova--Chrez-evropredsedatelstvoto-uspyahme-trayno-da-promenim-imidzha-na-Balgariya/162641/2/0", "text": "Чрез Българското председателството на Съвета на ЕС успяхме да постигнем целта си - коренно и трайно да променим имиджа на страната ни. Бяхме заклеймени като корумпирана, бедна и неможеща държава, но показахме, че имаме потенциал и компетентност да бъдем балансьор, лидер, да отстояваме позиция по важните европейски теми. Това коментира министърът на Българското председателство на Съвета на ЕС Лиляна Павлова пред участниците в ХI Летен университет на МГЕРБ.   Тя бе категорична, че положителните резултати са постигнати, въпреки множеството фалшиви новини, предшестващи председателството ни.   „С манипулативни твърдения имаше опити да се внуши, че не можем да се справим с тази отговорна задача, че не сме на висотата на тази позиция”, припомни министърът в контекста на мотото на политическата академия - „Само истината, не на фалшивите новини”.   Лиляна Павлова посочи като огромна полза за страната ни и наложената от министър-председателя Бойко Борисов приоритетна тема за Западните Балкани. „За хората, живеещи в региона, беше важно да видят перспектива. Наред с икономическите ползи – преки и косвени, фонд от 10 млрд. гарантира инвестиции в свързаността на Балканите”, припомни Павлова в равносметката си за първите шест месеца на годината. Тя изтъкна, че по време на председателството се е развил административен капацитет, който трябва да бъде привнесен като опит във всички национални секторни политики.    „Администрацията ни може да работи ефективно, важно е да бъде създаден добър механизъм да го прави. Имаме много подготвени хора, много експерти на всички нива”, убедена е Лиляна Павлова.   „Трябва да запазим енергията, капацитета и стимула, който показахме по време на председателството. Трябва да си вярваме повече, защото сме част от Европа и участваме равностойно в процесите. Когато имаме самочувствие и аргументи, можем да сме убедителни и да помогнем истината да надделее над фалшивите новини”, заяви пред младежите Павлова. По думите й неуважението към държавата и институциите е недопустимо за един политик, но и за всеки гражданин. „Защото държавата сме всички ние”, категорична бе тя.   Павлова отчете като постижение пресичането на практиката за онлайн пазаруване на български граждани през чужди държави. „Доскоро, влизайки в онлайн сайтове, директно ни пренасочваха да пазаруваме през други държави. Това географско блокиране вече е преодоляно. И от 1 декември отпада окончателно. По идентичен начин бяха разрешени и проблемите с колетите. Приехме директива за колетните пратки. В образователен аспект бе запазена програма „Еразъм“,  а бюджетът й – удвоен. Обърнахме тренда в съотношението при медийното отразяване в положителна посока. 120 медии отразяваха новините за председателството“, посочи министърът. Лиляна Павлова коментира, че едва 1 % от българите, участвали в социологическо проучване, заявяват, че България не се е справила с председателството. „Имаме с какво да се гордеем. Равносметката е много добра“, изтъкна тя. Лиляна Павлова сподели, че нито в Естония, нито в Австрия е видяла саботиране на европредседателството, както опитите, които бяха направени в България. „Бях в залата, когато Естония и Австрия представяха своите приоритети за европредседателството. И управляващи, и опозиция се подкрепяха в името на националния интерес“, разказа министърът. Тя анонсира, че през септември в Залцбург предстои Среща на върха, на която ще присъства премиерът Бойко Борисов. Лиляна Павлова сподели в отговор на поставените въпроси, че вече е спечелила 8 дела срещу фалшивите новини. „Невинаги можеш да си търсиш правата, битката е неравностойна, но вярвам, че с усилията си българският еврокомисар Мария Габриел ще допринесе да се създаде регламент срещу фалшивите новини”, заключи министърът на Българското председателство на Съвета на ЕС.        ", "date": "2018.09.02", "title": "Лиляна Павлова: Чрез европредседателството успяхме трайно да променим имиджа на България"}
{"url": "http://epicenter.bg/article/Boyko-Borisov-otiva-na-poseshtenie-v-Cherna-gora/162644/2/0", "text": "Министър-председателят Бойко Борисов ще бъде на официално посещение в Черна гора на 2 и 3 септември.   В Подгорица премиерът Борисов ще проведе срещи с министър-председателя на Черна гора Душко Маркович, с президента Мило Джуканович и с председателя на Скупщината Иван Брайович. По време на разговорите ще бъде обсъден напредъка по европейската перспектива на страните от Западните Балкани, както и регионалното и двустранно сътрудничество. Министър-председателят Бойко Борисов ще бъде награден с орден „Черна гора“ с лента от президента на западнобалканската държава.    ", "date": "2018.09.02", "title": "Бойко Борисов отива на посещение в Черна гора"}
{"url": "http://epicenter.bg/article/D-r-Damyan-Iliev--Ako-otkriem-oshte-zarazeni-s-chuma-praseta--predpriemame-nezabavni-merki/162645/2/0", "text": "Българската агенция по безопасност на храните (БАБХ) предприема всички необходими мерки за разпространението на африканската чума по свинете. Това обяви изпълнителният директор на БАБХ д-р Дамян Илиев в интервю за агенция \"Фокус\". През седмицата бе открито огнище на заразата във варненското село Тутраканци, вследствие на което се наложи да бъдат умъртвени всички домашни прасета в селото.   \"Националната референтна лаборатория потвърди наличието на вируса в стопанство тип \"заден двор\" в с. Тутраканци, община Провадия. През последните две години се опитахме да направим така, че чумата да не влезе в България. Но за съжаление това е един изключително агресивен и устойчив вирус и въпреки засилените мерки, които взехме, не успяхме. След като установихме огнището на заразата веднага взехме спешни и незабавни мерки - наложихме 3-километровата предпазна зона на с. Тутраканци и с. Бозвелийско“, разяснява ситуацията д-р Дамян Илиев.   Той изтъква, че инспекторите са работили от петък вечерта до снощи без почивка и са евтаназирали. \"Загробихме 83 прасета в с. Тутраканци. Повече са от първоначално обявените 30, защото се оказа че има голям брой домашни прасета, които не са регистрирани, както е изискването по закон. Вече сме дезинфекцирали района и обезопасили. Ограничителните мерки остават за 3 км и 10-километровата зона около огнището на болестта. Продължава взимане на проби от домашните животни“, продължава шефът на БАБХ. След като агенцията получи резултатите от пробите, ще реше как да процедира по-нататък.   \"Ако са положителни, предприемаме незабавни мерки за ограничаване на заразата и разпространението на болестта. Но докато излязат пробите няма да се умъртвяват животни, хората да са спокойни“, категоричен е д-р Илиев. И уверява, че агенцията действа по правилата.   \"Ветеринарните власти във всички останали страни, в които са открити огнища, действат по същия начин като нас. Целта ни е България да не допусне разпространение на заразата – както в други части на страната, така и извън страната ни. Затова и ще продължи забраната за движение в 3 км и 10-километровата зона. Най-важното да ограничим заразата да не стигне до индустриалните ферми и да не я допуснем в някоя от големите свинеферми. Изключително важно е стопаните да не предприемат сами мерки за лечение, ако видят че прасето им болно, а да викат веднага официалните ветеринарни власти\", обяснява д-р Илиев. \"Както е станало в с. Тутраканци. Смятам, че именно информационната кампания на БАБХ за африканската чума по свинете е предизвикала стопанина на 7-те болни животни да извика ветеринарния лекар, а от там и нас. Защото, ако стопаните решат да заколят болното прасе и да го сложат във фризера – това е най-сигурният начин за разпространение на заразата. Много е важно и ако хората намерят и трупове на умрели животни и то не само диви прасета, а и други – лисици, чакали, кучета, да ни алармират веднага, защото те също могат да са преносители на зарази“, казва още д-р Дамян Илиев.    ", "date": "2018.09.02", "title": "Д-р Дамян Илиев: Ако открием още заразени с чума прасета, предприемаме незабавни мерки"}
{"url": "http://epicenter.bg/article/Zasileno-politseysko-prisastvie-po-patishtata--vodeshti-kam-granitsata-ni-sas-Sarbiya/162625/3/0", "text": "Засилено е полицейското присъствие по пътищата, водещи към границата ни със Сърбия, съобщават от пресцентъра на МВР.   С оглед интензивния трафик на транзитно преминаващите през страната чужденци, екипи ще бъдат разположени по автомагистралите „Марица“ и „Тракия“, и пътя София-Калотина. „Пътна полиция“ предприема допълнителни мерки заради засиления трафик на транзитно преминаващи чужди граждани от южната ни граница към западната. Поради тази причина засилено ще е присъствието на екипите по пътя от ГКПП „Капитан Андреево“, автомагистрала „Марица“, автомагистрала „Тракия“ и път I-9 (София-Калотина).   Остава в сила и засиленото полицейско присъствие по основните пътища на страната, тъй като периодът съвпада с отпуските у нас и интензивното пътуване от и към Черноморието ни. Със заповед на Агенция „Пътна инфраструктура“, в последния работен ден на седмицата за времето от 18.00 до 20.00 часа ще се спират товарните автомобили, движещи се в посока София-Пловдив на автомагистрала „Тракия“. Изключение ще се прави за онези камиони, превозващи опасни товари, живи животни и стоки на температурен режим. Същата мярка ще е в сила и в неделя, но за времето от 16.00 до 20.00 часа за движещите се в посока Бургас-София. Подобно ограничение ще има и на автомагистрала „Марица“ в неделя за времето от 16.00 до 20.00 часа в посока Свиленград-автомагистрала „Тракия“. На автомагистрала „Струма“ движението на товарни автомобили ще е ограничено за времето от 10.00 до 14.00 часа в посока п. в. Даскалово-автомагистрала „Тракия“.   От полицията отново припомнят основните правила за безопасно шофиране : - водачите да шофират със съобразена с пътните условия скорост и да спазват указанията на маркировката и на служителите на реда; - в никакъв случай да не се движат в аварийната лента на магистралите и да не спират там без причина; - в никакъв случай да не подценяват дължината на пътя и ако той е над 3 часа, да предвидят поне една почивка; - да не поемат на път, ако са употребили алкохол, наркотични вещества или техни аналози.    ", "date": "2018.09.02", "title": "Засилено полицейско присъствие по пътищата, водещи към границата ни със Сърбия"}
{"url": "http://epicenter.bg/article/Zhena-pochina-sled-zhestok-poboy/162636/3/0", "text": "Жена почина след жесток побой във врачанското село Върбица, съобщи Дарикнюз.бг. Сигнал в полицията е подаден в петък от Спешния център във Враца, където била докарана в тежко състояние 31-годишна жена. Въпреки усилията на лекарите, тя издъхнала. При извършената аутопсия е установено, че смъртта е настъпила вследствие на тежка гръдна травма и мозъчен кръвоизлив след побой. Извършителят е установен и задържан за 72 часа, предстои да му бъде повдигнато обвинение за убийство. 48-годишният мъж е криминално проявен и осъждан. Починалата е живеела с него на семейни начала.  ", "date": "2018.09.02", "title": "Жена почина след жесток побой"}
{"url": "http://epicenter.bg/article/-Nyu-York-tayms--Protestite-v-Kemnits-pokazvat-novata-sila-na-kraynodesnite-v-Germaniya/162628/11/0", "text": "Развявайки германския флаг и отправяйки нацистки поздрави, гневната тълпа си проправя път през улиците, нападайки случайни минувачи с тъмна кожа, докато полицията, превъзхождана многократно по брой, е твърде уплашена, за да се намеси. Сирийският бежанец и баща на две деца Анас ал Нахлави, гледа ужасен случващото се от балкона на жилището на свой приятел, разположено на четвъртия етаж. Хората долу са тръгнали като глутница на лов за имигранти, точно като него. „Като вълци си”, заявява той. За няколко изпълнени с опасности часа в продължение на два дни през изминалата седмица тълпата завладя напълно улиците на Кемниц.   Гневът избухна с невъобразима сила след като се разпространи новината, че иракчанин и сириец, търсещи убежище, са заподозрени в нападение с нож, при което бе убит 35-годишен германски гражданин миналата неделя. Кемниц – град с близо 250 000 души население в източната част на Германия, има дълга история на неонацистки протести. Обикновено те привличат няколкостотин души от нисшите прослойки на обществото и доста по-многобройни контра протести, твърдят официални лица. Този път обаче демонстрацията събра 8000 души. Те бяха предвождани от разпознаваеми неонацисти, и към тях се присъединиха хиляди обикновени граждани. Планирани са и нови митинги този уикенд. Градът никога не е ставал свидетел на подобно нещо – а и в известен смисъл подобни събития не е имало в следвоенната история на Германия. Нападението изпъква като воден знак и отприщи антиимигрантската омраза, която се разраства, тъй като Германия се бори с интеграцията на близо 1 милион бежанци, които пристигнаха, след като канцлерът Ангела Меркел реши да отвори границите през 2015 година. Това решение рязко раздели Германия, като критици скоро след това заявиха, че администрацията на Меркел е загубила контрола над ситуацията.   Три години по-късно, това, което правителството не успява да контролира са антиимигрантските настроения. Неонацистите стават все по-дръзки и по-силни, те са по-добре организирани, заявяват официалния лица и социолози. Крайнодясната партия „Алтернатива за Германия” набира популярност и позиции в парламента – още един шок за системата – и започва да легитимира гневните настроения към имигрантите, които преди няколко години дори нямаше да бъдат изречени на глас, като ги сложи в дневния си ред.   На фона на това открояващо се крайнодясно, Кемниц се превърна в тест за властта на държавата. Според някои той е дори тест за следвоенната демокрация на Германия. „Те поставят на изпитание нашата демократична държава по начин, какъвто не е виждан никога до сега”, твърди Барбара Лудвиг, кмет на Кемниц, социалдемократ, която седи в кабинета си на втория етаж в сградата на кметството една сутрин. „Ние трябва да преминем този тест”, категорична е тя.   Именно това е, което виждат и групите, отговорни за размириците през измината седмица – повратен момент, който искат да използват, за да променят посоката на развитие на Германия. Бенджамин Ян Зоке, 32-годишния лидер на „За Кемниц” – гражданското движение на националистите, които свикаха протеста миналия понеделник, описа събитията от изминалата седмица като повратна точка и даде две исторически сравнения. Точно както смъртта на протестиращ студент през 1967 година даде началото на мащабно недоволство и студентски бунтове, довели до либерално прогресивната ера в Западна Германия, убийството в Кемниц ще отбележи началото на период на крайнодясна съпротива, твърди той. И както през 1989 година, когато хиляди - включително неговите родители – излизат по улиците, за да призоват за слагането на край на комунизма, митингите от изминалата седмица целят свалянето на „тази провалила се система”, категоричен е Ян Зоке. „На хората им омръзна от системата тогава и сега отново са недоволни от системата”, твърди той и добавя, че никога не е гласувал и не вярва в парламентарната демокрация.   Кметът Барбара Лудвиг заяви, че тези сравнения наистина нараняват. Тя също е била на протестите през 1989 година. „Но ние протестирахме за ред и законност, за демокрация, за свобода на словото”, казва тя. ”Те искат да омаловажат всички тези ценности и се възползват от скръбта на хората след ужасното убийство на млад мъж”.   Малко индустриално градче през 19-и век, Кемниц е почти разрушен по време на Втората световна война, след което е възстановен като социалистически град за пример при управлението на комунистическия режим на Източна Германия и временно е преименуван на град Карл Маркс. Висока 7 метра бронзова глава на Маркс е издигната на пиедестал в центъра на града и е била отправна точка на демонстрациите, които са се провеждали всеки понеделник, с искане на падането на комунизма. И тази седмица това място бе отправна точка на протестите. Неонцистите имат дългогодишна традиция да организират демонстрации в Кемниц, твърди кметът. В продължение на години те излизат по улиците, за да отбележат датата 5 март – денят, в който градът е бил бомбардиран от съюзническите сили през 1945 година. „Но те винаги са били едва няколкостотин души, а контрадемонстрантите винаги са били повече”, заяви градоначалникът. Тази седмица обаче бе различно.   „Комбинацията от крайнодесни екстремисти и избиратели на „Алтернатива за Германия” е нещо ново”, заяви Хайо Функе, политически изследовател в Свободния университет в Берлин и ветеран-експерт на крайнодесните групировки. „Алтернатива за Германия” събра 27 процента подкрепа в източната провинция Саксония, където е разположен Кемниц, по време на миналогодишните общи избори. Окрилени от този успех, крайнодесните активисти успяха да канализират страховете и недоволството на избирателите, и често използвайки социалните медии, мобилизираха тълпи, които до преди няколко години бяха нещо немислимо, твърди Функе.   Събитията в Кемниц, според анализатори, показват неразривното приятелство между неонацистите и „Алтернатива за Германия”, която официално се дистанцира от подобни групи. Партията се постара много, за да цивилизова езика на крайнодесните. Ако лозунгите, скандирани по улиците на Кемниц през изминалата седмица – като „фалшива преса” и „Германия за германците” – са загубили шокиращото си въздействие, то това се дължи на факта, че вариации на тези лозунги сега често могат да се чуят и в парламента. „Имаме силно неонацистко движение в Източна Германия, но имаме и силно движение на крайнодесен екстремизъм в цяла Германия – не само в парламента, но и в обществото”, заяви Матиас Куент, който оглавява институт, изучаващ демокрацията и гражданското общество е източната провинция Тюрингия. Именно затова крайнодесните са толкова самоуверени – „Те си мислят, че техният час е настъпил”, твърди той.   Социалните медии играят значителна роля при мобилизирането на тълпите. Само часове след нападението с нож миналата неделя, футболни хулигани с връзки в неонацистките среди, публикуваха призив в мрежата: „Нека им покажем заедно, който има думата в този град”. Скоро започната да се разпространяват слухове. Жертвата защитавала жена, която била нападната от убиеца. Втора жертва била починала в болница. Нито един от тези слухове не се оказа верен. Но само в рамките на няколко часа, около 800 протестиращи бяха вече по улиците, превъзхождайки полицията 10 към 1. „Алтернатива за Германия” реагира бързо. „Когато държавата не може повече да защитава своите граждани, гражданите излизат по улиците и защитават себе си”, написа в „Туитър” Маркус Фронмайер, депутат от партията. „Днес е отговорност на гражданите да спрат миграцията на ножовете”.   В понеделник броят на протестиращите се увеличи десетократно, отново хващайки полицията неподготвена и отново протестите бяха централна новина в националните медии със сцените на насилие от улицата. Друг митинг в четвъртък бе в доста по-малки мащаби, и като цяло по-спокоен, след като местната полиция бе подсилена с федерални подразделения. Масовата мобилизация подчертава нарастващите опасения от нови завоевания на екстремистите, които в продължение на много години бяха подценявани – според някои съвсем съзнателно – и пренебрегвани от германските власти. Чувството на несигурност бе доста осезателно тази седмица в кварталите и общностите на Кемниц. На мястото на убийството в неделя, намиращо се само на пресечка от сградата на кметството, 61-годишният Волфганг Гросер и неговата съпруга Сабине, палят свещичка. Те са познавали жертвата. Той е бил приятел на техния син, и веднъж им е помагал при преместването на покъщнината на ново място. „Той не заслужаваше това”, заяви Волфганг. „Той беше възможно най-доброто човешко същество, не се чувстваме сигурни в собствения си град”, допълва той докато случайни минувачи поклащат глави в съгласие. „Никой не си прави труда да вика полицията. Те са напълно безпомощни и не идват. Така че какъв е смисълът?”, допълва Волфганг.   Това е и усещането, споделяно от бежанците в Кемниц. Махмуд, 19-годишен сириец, който отказва да каже фамилията си, защото се страхува, че може да стане обект на насилие от крайнодесни активисти, заяви, че преследването на чужденци по улиците на Кемниц от последните дни „не е нещо необичайно”. „Бил съм преследван, както и мои приятели”, казва той. „Веднъж извикахме полицията, но нищо не се случи. Затова следващият път така и не си направихме труда да се оплачем.” Някои обвиняват властите в изтичане на поверителна информация за заподозрените , която е била предадена на крайнодесните. Във вторник през нощта заповедта за ареста на единия от заподозрените за убийството е била публикувана онлайн от три крайнодесни групи. В нея са били посочени пълните имена на заподозрените, жертвата, свидетелите и дори името на съдията, който я е издал. В четвъртък надзирател призна, че е изпратил заповедта на движението „За Кемниц”, и бе отстранен от работа.   След първите изблици на насилие миналата неделя, бежански организации призоваха мигрантите да не напускат домовете си. Г-н Нахлави заяви, че се е вслушал в призива. Един от неговите съседи обаче – българин, не го направил. Той седял в кафене в града със своето семейство в неделя следобед, когато внезапно бил прободен с нож в гърба. Полицията се намесила незабавно. Въпреки това г-н Нахлави се притеснява. Когато избягал от войната в Сирия през 2015 година, той взел съпругата и двете си малки деца в Германия, където било по-сигурно. Или поне така си мислел. „Отново се тревожа за семейството си”, заявява той.    ", "date": "2018.09.02", "title": "„Ню Йорк таймс”: Протестите в Кемниц показват новата сила на крайнодесните в Германия"}
{"url": "http://epicenter.bg/article/Bono-izgubi-glasa-si-i-prekasna-kontserta-na-U2-v-Berlin/162635/6/0", "text": "Ирландската група U2 прекъсна снощи концерта си в Берлин малко след началото, защото фронтменът ѝ Боно изгуби гласа си, съобщи Би Би Си.  След първите няколко песни Боно се извини на публиката, като каза: \"Мисля, че не можем да продължим. Няма да е честно към вас\".   На зрителите в \"Мерцедес Бенц арена\" първо бе казано, че ще има малка пауза, но по-късно бе съобщено, че концертът няма да продължи, а ще се състои на друга дата.  В изявление, публикувано на сайта на групата, се изразява съжаление от прекъсването на концерта и се казва, че преди шоуто Боно е бил в отлична форма, но след като изпял няколко песни, усетил, че съвсем няма глас.       ", "date": "2018.09.02", "title": "Боно изгуби гласа си и прекъсна концерта на U2 в Берлин"}
{"url": "http://epicenter.bg/article/Masovi-aresti-po-vreme-na-proestite-v-grad-Kemnits/162624/7/0", "text": "Германската полиция задържа най-малко 300 души по време на вчерашните протести в град Кемниц, съобщиха местните органи на реда.    \"Полицията задържа около 300 души. Те изглежда се опитваха да се внедрят в група поддръжници на партията „Алтернатива за Германия”. Полицията предотврати сблъсъка между различни групи\", се добавя в изявлението. По време на протестите имаше множество сблъсъци с полицията.   До протести в източногерманския град се стигна след убийството на 35-годишен германец и ареста на извършителите – сириец и иракчанин. След приключването на митинга на крайнодесните организации много протестиращи отказаха да напуснат района.   Полицията съобщи и нови данни за броя на участниците в двата протеста в града, които се оценяват на около 9500. По-рано беше съобщено за общ брой от около 8000 участници. Най-малко 9 души са пострадали при протестите. Отбелязани са най-малко 25 престъпления, включително унищожаване на собственост, телесни повреди, съпротива при арест и използване на знаци на забранени организации.   Освен протестите в Кемниц беше извършено и нападение срещу 20-годишен афганистанец, който е леко ранен. Според полицията нападателите са четирима неизвестни със скрити лица. След приключването на митинга на крайнодесните организации, много протестиращи от двете страни отказаха да напуснат района.   Полицията засили присъствието си в района и докара водни оръдия, с падането на нощта. Общо в града бяха разположени 1800 полицаи.", "date": "2018.09.02", "title": "Масови арести по време на проестите в град Кемниц"}
{"url": "http://epicenter.bg/article/Erdogan-prizova-Kirgizstan-da-vzeme-merki-sreshtu-mrezhata-na-Gyulen/162626/7/0", "text": "Турският президент Реджеп Ердоган призова снощи Киргизстан да вземе мерки срещу групи, свързани с движението на проповедника Фетхуллах Гюлен, когото Анкара обвинява за провалилия се опит за преврат през 2016 г., съобщава Ройтерс. Засега Бишкек отхвърля подобни искания.   В цяла Централна Азия от десетилетия съществува мрежа от училища и колежи, спонсорирани от намиращия се в САЩ духовник и негови последователи. След преврата от 2016 г. Анкара призова правителствата от региона да затворят тази мрежа, но някои показват нежелание да го направят. Тогавашният киргизстански президент Алмазбек Атамбаев отказа да затвори училищата и просто преименува образователната мрежа. Ердоган повдигна отново въпроса вчера на среща с новия киргизстански президент Сооронбай Жеенбеков.   Турският президент увери, че мрежата на Гюлен е заплаха за сигурността. \"Не искаме нашият братски народ да се сблъска с подобни проблеми\", заяви той вчера на съвместна пресконференция с Жеенбеков. \"Те могат да проникнат във вътрешното министерство, във военни структури, подобен преврат може да се случи и в Киргизстан\", предупреди той. Президентът на Киргизстан не прие изрично исканията на Ердоган, но заяви, че сега мрежата от учебни заведения е под контрола на правителството. Съседен Казахстан също отказа да затвори спонсорираните от Гюлен училища и също ги преименува, отбелязва БТА, цитирана от Новини.бг.    ", "date": "2018.09.02", "title": "Ердоган призова Киргизстан да вземе мерки срещу мрежата на Гюлен"}
{"url": "http://epicenter.bg/article/IVY-tupa-kilimi-kato-Paris-Hiltan/162660/10/0", "text": "След успешните си колаборации с хип-хоп иконата KRISTO и рапърът на годината DIM4OU, R&B и Hip-Hop артист-изпълнителката IVY пука с нова провокация озаглавена „BOOM BOOM“.   Продуцент, мениджър и издател е Денис Касъмов и неговата музикална компания BG MUSIC. Проекта е сатиричен, като осмива социални прищявки и човешки пороци, неизменна част от съвременното общество. Ефектът е постигнат чрез използването на пълна палитра от изразни средства - хипербола, алегория, ирония, сарказъм и др.   Видеото изобразява скандалната българска версия на американската мечта. IVY влиза в ролята на глезена богаташка стил Парис Хилтън. Американски квартал, американска къща, множество екзотични за нашите географски ширини американски автомобили и мотоциклети, традиционно българско тупане на килим в американски фронт ярд, касичка прасе, родни кифли, изобилие от пудра, чертожни материали, наказателна бригада и автентичен пернишки винкел тип вария са само малка част от показаните и застъпените елементи.   Метафорично се появява и приказният персонаж с необикновено голям нос – Буратино. Проекта не спира да набира все по-голямa популярност. В най-голямата платформа за видеосподеляне в света YouTube само за 2 седмици успя да генерира близо 700 000 гледания през официалния канал BG MUSIC Channel. В родния медиен ефир е един от най-ротираните по няколко национални музикални телевизии и музикални радиостанции.   В ролята на музикално-артистичен хип-хоп партньор на IVY изключително умело се въплъщава топ гримьорът на звездите Цецо Андреев. Той буквално прави на пух и прах шоубизнеса с този свой акт. Това е първата публична проява от негова страна в подобно амплоа, въпреки че самият той е възпитаник на Национално училище по изкуства „Панайот Пипков“ и наистина притежава таланти и в тази област.  Видеоклипът е в последните световни тентенции, реализиран и произведен от BG PRODUCTION – модерна фабрика, организираща, изработваща и произвеждаща специализирана продукция. Режисьор на лентата е ShoSho – един от най-изявените в Hip-Hop и R&B средите, многократен носител на титлата „Режисьор на годината“.   Визиите на IVY са нейно лично дело и на нейната “LOOK AT ME Beauty & Styling Agency”. През последните години тя е най-актуалния моден стилист в родния шоубизнес и се грижи за външния вид на едни от най-големите звезди в България.  Песента е микс от най-актуалните в цял свят през последните години стилове на модерната комерсиална музика - Moombahton, Dancehall, Reggae Fusion. Бийта, музиката и аранжимента са дело на наградения за „Най-добър хитмейкър“ в БГ музиката – JAY CEE. Провокативният текст е дело на самата IVY. Записа, вокалната обработка, смесването и мастерирането са осъществени в официaлното студио на BG MUSIC.  IVY - ИВА АТАНАСОВА e позната като водещ и журналист. Повече от 10 години тя работи като част от екипите на различни предавания в най-големите национални телевизии – bTV, NOVA TV и TV7. В момента Ива е най-актуалната модна стилистка в родния шоубизнес. Тя е собственик на агенция за красота и стайлинг – „LOOK AT ME Beauty & Styling Agency“.   Грижи се за външния вид и визиите на редица звезди. Освен като водещ, журналист и един от най-добрите стилисти, тя е позната в музикалните среди и като R&B и Hip-Hop артист-изпълнителка с артистичния псевдоним IVY.   Зад гърба си има успешни музикални проекти в колаборации с най-популярните рапъри от родната сцена. Хит сингълът “KING” съвместно с KRISTO се изкачи до първа позиция в класацията BULGARIAN TOP 100, която отчита ротациите и излъчвания на музикални произведения във всички телевизии и радиостанции у нас.   Огледален вариант е общоприетата в цял свят класация за активност на синглите в САЩ - BILLBOARD HOT 100, издавана от едноименното американско списание. IVY взриви музикалния бизнес още преди години с дебютния си хит сингъл “LOOK AT ME” в колаборация с DIM4OU, който носи двусмислено и името на нейния бранд. Парчето успя да се задържи в топ 5 на най-вървежните музикални предложения у нас цели 6 месеца.  ДЕНИС КАСЪМОВ e създател, основател и собственик на BG GROUP. Бизнес група, изградена от 4 компании и бранда. Национална музикална телевизия BG MUSIC CHANNEL, музикална компания BG MUSIC, агенция за рекламни и нерекламни дейности BG AGENCY, модерна продукционна фабрика BG PRODUCTION. Те оперират както на българския, така и на международния пазар.   Всеки от четирите бранда е специализиран и профилиран в своята сфера. Те обхващат максимално широк спектър от свързани дейности. Всички те са взаимнодопълващи се с крайна цел да изградят стабилна бизнес група. Денис Касъмов е директор и организатор на BG MUSIC FESTIVAL - първия уникален по рода си за България ежегоден национален музикален форум с конкурсен характер за изява на артисти-изпълнители с нови авторски песни в стиловете на съвременната популярна музика - поп, рок, хип-хоп, R&B, dance, клубен, електронен и всички останали стилове и подстилове в модерното комерсиално музикално изкуство.  JAY CEE е АВТОР на най-големите хитове през последните 5 години на редица от най-популярните мейнстрийм артисти-изпълнители в историята на съвременната комерсиална БГ музиката - 100 Кила, Кристо, Лора Караджова, Сантра, Бобо, Young BB Young, Криско, Sladkaristika, Жана Бергендорф, Орлин Павлов, Dim4ou, IVY, Елена Брусарска, Цветелина Янева, JJ и много други. Хитовете, част от творчество на JAY CEE са с обща гледаемост в интернет от над 60 милиона уникални реални неплатени и неманиполируеми гледания и с близо 100 000 airplay излъчвания в над 20 национални телевизии и радиостанции.   JAY CEE има сключен активен издателски договор за цялостно творчество с BG MUSIC. Компанията го представлява ексклузивно за територията на цял свят и е негов ексклузивен мениджър и музикален издател.", "date": "2018.09.02", "title": "IVY тупа килими като Парис Хилтън"}
{"url": "http://epicenter.bg/article/Izbirat-Tsaritsa-na-vinoto-v-Starosel/162661/10/0", "text": "Вестителката на плодородието и добрия урожай ще даде начало на празниците с ритуално мачкане на грозде. В деня на празника, които  традиционно събира любители и професионалисти в създаването на божествената напитка в първата неделя от месец септември, организаторите са предвидили провеждането на атрактивни съпътстващи събития.   Био-базар, алея на занаятите, конкурс за най-добра обредна питка и представяне на традиционни народни носии от Добруджа, Родопите, Пирински, Тракийски и Шопски региони, са само част от честванията на древния култ към  виното и бог Дионис. Виното – плод на знание и опит, направено с любов и дръзновение, оставено в дар от траките ще бъде на почит в този ден, в който от антични времена дедите ни празнуват плодовете на лозята.   Именити гости, журналисти, светски личности и представители на ресорните министерства ще се потопят в красотата на празника на    Домакините са подготвили впечатляващи изненади, винени дегустации от едноименната винарна, на които посетителите ще се насладят в осъвременения Храм на виното, възроден от управата на комплекса и намиращ се в атрактивния комплекс. Идеята е вдъхновена от  най-големия Тракийски култов храм, намиращ се в близост до селището. Реставрацията му е финансирана от датската кралица, а в двора на комплекса се намира,  подарената от именития археолог, д-р Георги Китов, автентична каменна вана за вино. В нея новоизбраната Царица на виното ритуално ще даде старт на честванията на плодородието.     Атрактивният туристически център е разположен под южните склонове на Същинска Средна гора. На по-малко от 2 часа път от София, комплексът предлага на гостите си невероятна гледка, всепризната кухня, впечатляващи вина и неповторимо усещане за тишина, уют и спокойствие. В изграждането му е вкоренена традицията на устойчиво завръщане към природата и дълбоко забравените тракийски обреди и обичаи.   От 2005-а година екипът на комплекса издирва и анализира сведения за благотворното влияние на виното в комбинация с минералната вода и други естествени продукти.   Резултатите са толкова впечатляващи, че вече над едно десетилетие винените процедури са ядрото на предлаганите от СПА центъра на комплекса услуги. Екипът на „Старосел“ е посветен в това да усъвършенства прилагането на винените ритуали от древното минало. който ще се проведе в три дефилета на момичета, претендентки за титлата.     Ще се насладите на модерни интерпретации на известни фолклорни песни, представени от „Арт Войс Център“     Избраната за Царица ще бъде ще бъде закичена с венец заплетен от първата лозова клонка, зарязана от Трифон Зарезан, оплетена с омайни билки, брани рано в зори по Еньов Ден, окичена със свежи есени цветя и плодове. В почит на плодородието, традициите и автентичните български занаяти, предлагаме на нашите гости целодневен био-базар, който предлага екологична фермерска продукция. Традициите, съхранени и достигнали до нас чрез занаятите ще представим на нашата уличка на занаятите.  Ще представим автентични обичаи и традиции, за село Старосел и региона.   Организирали сме и няколко тематични конкурса, в които ви каним да се включите: v За да ви покажем усилената работа на гроздоберачите ви предлагаме съревнование за  .  vХлябът и виното са традиционни символи, както на езическите ритуали, така и на християнските обреди. Ние, българите смятаме, че с хляб и вино магии не се правят, но те присъстват във всеки наш празник. За традициите на месене на хляб, ще ни разкажат жените от региона, след което ще изберем и най-добрия обреден хляб. vЩе играем и хорца и ръченица, за да се подготвим за мачкане на първото грозде, а най-смелите каним да се включат в него.                                                                                                ", "date": "2018.09.02", "title": "Избират Царица на виното в Старосел"}
{"url": "http://epicenter.bg/article/Pravoslavniyat-film--quot-Svetitelyat-hirurg-quot--posyaga-kam-nagrada/162662/10/0", "text": "Официалната програма по откриването на форума ще се състои на 7 септември от 19 часа, а от 20 часа организаторите са избрали с филма \"Светителят хирург\" да бъде сложено началото на феста, който ще продължи до 10 септември в  Руския  Културно-Информационен  център на ул. Шипка 34.   Филмът за свети Лука е създаден с благословението на Пловдивския митрополит Николай. Автор, оператор и режисьор на лентата е водещият на новините по ТВ Европа Ангел Бончев. Председател на Международното жури  на фестивала т.г. ще бъде  кинорежисьорът – продуцент от Китай Ю Сяоган, председател на най-голямата азиатска  всекитайска Академия за производство на киносериали.   В конкурсната  програма на тазгодишното издание  участват повече от 120 филма, произведени в България, Русия, САЩ, Китай, Корея, Палестина, Украйна, Белгия, Македония и Сърбия. Тази година Форумът е посветен  на 140- годишнината от освобождението  на страната ни от турско робство. На всички фестивални мероприятия     Ето и конкурсната програма на    Филмът за Св.Лука Кримски, 90 мин,2017, реж. Ангел Бончев - България. ще бъде показан на 8 септември.     ", "date": "2018.09.02", "title": "Православният филм \"Светителят хирург\"  се пресяга към награда"}
{"url": "http://epicenter.bg/article/Amerikanskite-sluzhbi-opitali-da-verbuvat-priblizhen-do-Putin-oligarh/162629/7/0", "text": "ФБР и Министерството на правосъдието на Съединените американски щати безуспешно са опитвали да вербуват за информатор включения в санкционния списък руски олигарх Олег Дерипаска, пише вестник „Ню Йорк таймс“. Американски чиновници са направили подобни опити на два пъти — през 2014 и 2016 година. Американската страна е искала да получи информация за организираната престъпност в Русия и за помощта, която е получил от Москва президентът Доналд Тръмп по време на своята предизборна кампания. В замяна на Дерипаска е предлагано съдействие получаване на виза за влизане в САЩ. Според неназован източник опитите да бъде вербуван Дерипаска са били част от далеч по-мащабна операция, в рамките на която американските служби са направи опит да „пробият“ още няколко руски бизнесмена. И при тях обаче американците са ударили на камък. Самият Дерипаска е твърдял пред американските служби, че не приема теориите им за т.нар. руска намеса в изборния процес в САЩ. Олигархът е уведомил руските власти за опитите да бъде вербуван.    ", "date": "2018.09.02", "title": "Американските служби опитали да вербуват приближен до Путин олигарх"}
{"url": "http://epicenter.bg/article/Kritiki-kam-Tramp-prozvuchaha-na-pogrebenieto-na-Makkeyn/162630/7/0", "text": "Меган Маккейн, дъщерята на американския сенатор републиканец Джон Маккейн, отдаде почит към покойния си баща чрез остра критика към президента Доналд Тръмп. Без да го назовава поименно, тя го обвини в „евтина реторика” срещу човека, признат за военен герой и именит държавник, съобщава Ройтерс. Съгласно предсмъртното желание на Маккейн Тръмп не присъства на погребението. Сред публиката обаче бяха дъщеря му Иванка и съпругът ѝ Джаред Кушнер. По време на церемонията американският президент отиде в един от голф клубовете си, близо до Вашингтон и пускаше в \"Туитър\" текстове на други теми. Дъщерята на Маккейн взе повод от предизборния лозунг на Тръмп „Да направим Америка велика отново”, като заяви, че за баща й Америка винаги е била велика. Бившият американски президент Барак Обама отдаде почит на някогашния си политически съперник, сенатор Джон Маккейн, починал преди една седмица. В словото си на погребението на републиканеца Маккейн демократът Обама го нарече \"изключителен човек, боец, държавник, патриот, олицетворявал най-доброто в Америка\". Обама подчерта, че Маккейн е бил консерватор, но е разбирал, че има принципи, които са над политиката, а някои ценности са над партийните интереси. Мнозина американци изказаха възмущението си в социалните мрежи от крайното политизиране на събитието.        ", "date": "2018.09.02", "title": "Критики към Тръмп прозвучаха на погребението на Маккейн"}
{"url": "http://epicenter.bg/article/Na-demonstratsiya-v-Kishinev-poiskaha-obedinenie-s-Rumaniya/162634/7/0", "text": "Няколко хиляди души се събраха в молдовската столица Кишинев, с призив за обединение на страната с Румъния, съобщи БНР.    Демонстрантите са носили молдовски и румънски знамена и скандирали \"Единство!\" и \"Бесарабия е румънска земя\", предаде Асошиейтед прес.    Събралото се множество приветствало с аплодисменти десетките румънци, включили се в митинга след извървени 1300 километра. Акцията започна в Румъния на 1 юли.    ", "date": "2018.09.02", "title": "На демонстрация в Кишинев поискаха обединение с Румъния"}
{"url": "http://epicenter.bg/article/Rusiya-se-proshtava-s-Yosif-Kobzon/162637/7/0", "text": "Президентът на Русия Владимир Путин и премиерът Дмитрий Медведев отдадоха последна почит на известния руски певец Йосиф Кобзон, пише ТАСС, цитирана от БГНЕС. Путин и Медведев положиха венци на ковчега на певеца, чийто тленни останки са изложени за поклонение в московската Концертна зала „Чайковски“, и изказаха съболезнования на вдовицата му.   Колеги, приятели и близки на Кобзон си взеха последно сбогом преди погребението на певеца, което ще се извърши днес на частна церемония в юдейската част на Востряковското гробище, където ще бъде положен редом до майка си. Сред тези, които дойдоха да се простят с изтъкнатия изпълнител бяха космонавтът Валентина Терешкова и певицата Алла Пугачова. Народният артист на СССР и депутат от Държавната дума Йосиф Кобзон почина в четвъртък на 81-годишна възраст.   Репертоарът на Йосиф Кобзон включваше около 3000 песни, отразяващи музикалната летопис на втората половина на ХХ век. Сред тях са почти всички най-добри песни, създадени от Дунаевски, Блантер, Тухманов, Фелцман и други съветски композитори. Това са всенародните хитове \"Смуглянка\", \"А у нас во дворе\", \"Старый клен\", \"С чего начинается Родина\", \"Я люблю тебя, жизнь\", \"Мгновения\", \"Темная ночь\", \"День Победы\", \"В городском саду\" и много други.   Целият месец август Кобзон прекарва в интензивното отделение на една от московските болници. Още в края на юли стана известно, че здравословното състояние на певеца се е влошило рязко, но лекарите успяват да стабилизират известния пациент. През последните дни народният любимец на Русия беше на апаратура за спомагателна вентилация на белите дробове. Преди няколко дни певецът изпада в кома, от която така и не излиза. Фактът, че Йосиф Кобзон се бори с най-коварното заболяване, стана известен още през 2005 г. Лекарите го диагностицирали с рак на простатата. Според тях му оставали само две седмици живот. След операцията за отстраняване на пикочния мехур, лекарски консилиум решава, че големият певец трябва спешно да бъде опериран от хирурга Питър Алтхаус. По онова време руските лекари все още не могат да създават изкуствен пикочен мехур. Aлтхаус е единственият специалист в света, който изгражда нов пикочен мехур от тъканта на тънко черво на пациента. Йосиф Кобзон, придружен от двама хирурзи, заминава за Германия, където операцията преминава успешно. Болестта се оттегля от няколко години. През годините Йосиф Давидович е наблюдаван в Онкологичния център Блохин. Болестта значително отслабва здравето му. През октомври 2010 г. на форума в Астана Кобзон изпада в безсъзнание на сцената. Тогава лекарите смятат, че туморът предизвиква анемия и това е причината за припадъка на Кобзон. През 2015 г. певецът отново се обръща за помощ към чуждестранни специалисти. Според него лечението в Милано му е препоръчано от лекарите. Процедурата отнема няколко дни, след което изтъкнатият пациент се завръща в родината си, но болестта не се оттегля. Според онколога Андрей Пилев, ракът на простатата е една от най-прогнозираните благоприятни заболявания от този тип. Но повечето пациенти с рак на простатата умират от прогресията на заболяването.   Колеги, приятели и близки на Кобзон си взеха последно сбогом преди погребението на певеца, което ще се извърши днес на частна церемония в юдейската част на Востряковското гробище, където ще бъде положен редом до майка си. Певецът е посещавал многократно България, където е изнасял концерти.  ", "date": "2018.09.02", "title": "Путин и Медведев си взеха последно сбогом с Йосиф Кобзон (ОБНОВЕНА)"}
{"url": "http://epicenter.bg/article/Ne-po-malko-ot-18-dushi-sa-postradali-pri-bezreditsite-v-Kemnits/162646/7/0", "text": "По време на демонстрациите против мигрантите и ответните акции в Кемниц в събота са пострадали 18 души, включително трима полицаи, съобщи в неделя полицията на федералната провинция Саксония, предава ТАСС, цитирана от \"Фокус\". По-рано се съобщаваше за 11 пострадали, уточнява руската агенция. Нощта в Кемниц, като цяло, е била спокойна и не са фиксирани нови инциденти. Сигурността в града е била осигурявана от повече от две хиляди сътрудници на правозащитните органи. „Операцията в Кемниц продължи до късно през нощта, която, като цяло, беше спокойна и нямаше нови инциденти“, се казва в съобщението на полицията. По уточнените данни на органите на реда, в различните акции в събота в Кемниц са участвали повече от 11 хиляди души. По-рано се съобщаваше за 8 хиляди демонстранти. Към момента са възбудени 37 наказателни дела, като повечето от тях са свързани с нанасяне на телесни повреди, повреждане на чуждо имущество и нарушаване на закона за провеждане на събрания. „Не е изключено бройката да нарасне“, отбелязват от полицията.    В същото време германският министър на външните работи Хайко Маас заяви в интервю за вестник \"Билд\", че безредиците в Кемниц са шокиращи, а нацистките поздрави по улиците на германски градове са позор за Германия, предадоха ТАСС и БТА. \"На срещата в четвъртък на министрите на външните работи във Виена моите европейски колеги доста често повдигаха тази тема\", заяви Маас. Министърът каза, че \"както жестокото убийство (на 35-годишния германец), така и отвратителните нападения срещу случайни минувачи шокират\". \"Всички престъпници трябва да усетят строгостта на правовата държава\", заяви Маас. \"Това, което, разбира се, ясно давам да се разбере, е, че мнозинството от германските граждани смятат подобни нападения за неприемливи, те са отворени към света и толерантни\", добави той. Министърът посочи, че \"когато става дума за ксенофобия, десен екстремизъм и расизъм, на Германия с основание се гледа особено критично\". \"Ако по нашите улици днес отново се показват нацистки поздрави, това е позор за страната ни\", заяви министърът. Маас призова германците \"да не извръщат поглед\", а \"да застанат с лице срещу неонацистите и антисемитите\".  ", "date": "2018.09.02", "title": "Не по-малко от 18 души са пострадали при безредиците в Кемниц"}
{"url": "http://epicenter.bg/article/V-Ukrayna-ubiha-profesor--izsledovatel-na--gladomora-/162652/7/0", "text": "Украински учен историк е намерен убит в апартамент град Николаев, съобщи БТВ, като се позова на ТАСС. От своя страна агенцията цитира пресслужбата на полицията в региона. Историкът е намерен бездиханен със забит нож в гърба. Николай Шитюк е академик и доктор на исторически науки, професор. От 2008 г. ръководи Научноизследователския и научен институт по история и право на Николаевския национален университет. Той е автор на над 200 научни статии. Шитюк е известен със своите изследвания на причините за глада на територията на Украйна през 1932-1933 г. (известен като „гладомор”), като се придържа към позицията, че гладът е геноцид над украинците.   Шитюк е намерен от хазяйката на квартира, която наел за три часа. Жената влязла в стаята, след като времето било изтекло. Преди това тя звъняла на телефона на професора, но никой не отговарял. Според украинската агенция УНИАН, в същия апартамент през 2012-а е жестоко изнасилена и малтретирана 18-годишната Оксана Макар.    ", "date": "2018.09.02", "title": "В Украйна убиха професор, изследовател на „гладомора”"}
{"url": "http://epicenter.bg/article/Nay-malko-dvama-ubiti-i-11-raneni-pri-srednoshtni-eksplozii-na-letishte-kray-Damask/162653/7/0", "text": "Най-малко двама войници бяха убити и 11 – ранени, тази нощ при експлозии на военно летище край Дамаск, вероятно след израелски въздушен удар. Това съобщи Сирийският център за наблюдение на правата на човека, цитиран от БТВ. Сирийските правителствени медии обвиниха първоначално Израел, но след това съобщиха, като се позова на неназован сирийски военен, че експлозиите са били причинени от повреда в електроинсталацията в склад за муниции.  Взривовете са били причинени от късо съединение, предаде иранската държавна информационна агенция ИРНА, цитирайки анонимен ирански военен, базиран в Сирия. При атаки срещу това летище Дамаск винаги е обвинявал Израел, който обикновено отрича. Наскоро Израел обаче призна, че ударил от въздуха ирански позиции на сирийска територия, отбелязва АП.     ", "date": "2018.09.02", "title": "Най-малко двама убити и 11 ранени при среднощни експлозии на летище край Дамаск"}
{"url": "http://epicenter.bg/article/Aleksandar-Zaharchenko-e-pogreban-s-voenni-pochesti-na-grobishteto-v-Donetsk/162654/7/0", "text": "Жителите на самопровъзгласилата се Донецка народа република (ДНР) с войнски почести се простиха на гробището в град Донецк с лидера на републиката Александър Захарченко, който загина при взрив на 31 август, предава ТАСС, цитирана от \"Фокус\". Ритуалът на погребението се съпътства с артилерийски и оръжейни залпове. На погребението присъстваха изпълняващият задълженията президент на ДНР Дмитрий Трапезников, ръководители на министерствата, военни, делегати от чужди държави, роднини и близки. Церемонията, на която присъстваха около 200 души, продължи около час. По-рано в сградата на Донецкия държавен академичен театър за опера и балет в центъра на града се проведе церемония по прощаване с Захарченко. След края на церемонията по главната улица на града в памет на покойника премина траурно шествие, в което участваха повече от 200 хил. души. На погребението на Захарченко са присъствали делегации от самопровъзгласената Луганска народна република, както и от Русия.  ", "date": "2018.09.02", "title": "Александър Захарченко е погребан с военни почести на гробището в Донецк"}
{"url": "http://epicenter.bg/article/Stanislav-Vladimirov--Magistralite-sa-gordostta-na-Borisov--no-stane-li-intsident---vinovni-sa-ot-BSP/162632/11/0", "text": "- Първо искам да изразя съболезнованията си на близките на загиналите в този ужасен инцидент и да пожелая бързо оздравяване на пострадалите.  Обществената поръчка за този път е сключена през 2011 г., върнете се, кой е бил министър-председател, кой е бил министър и кой е сключил договора за изпълнение, с който е построен пътят. Пътят е пуснат в експлоатация през декември 2016 г. , вижте кой е бил министър и министър-председател. На премиерския стол е седял Бойко Борисов, а не Пламен Орешарски, а фирмата изпълнител е една от любимите на властта. Не е толкова важна, обаче фирмата, която е построила пътя. Важно е, че контрольорът е позволил отсечката да бъде пусната в експлоатация, въпреки че мантинелата не е поставена правилно и асфалтовото покритие е некачествено. Поне така повтарят експертите вече няколко дни.   - ГЕРБ управлява страната вече почти непрекъснато 10 години. Редно е да кажем, че една от основните точки в политическата им програма е строителството и ремонта на пътища. Пътищата и магистралите са гордостта на премиера Борисов, но след като се случи някой инцидент гордостта се забравя и винаги са  виновни Станишев и Орешарски. 10 години откакто Борисов управлява страната и все някой друг му е виновен за всичко. Със сигурност има некачествени пътища построени и преди него, но нека си спомним магистрала „Тракия“ в участъка от Оризово до Стара Загора. За този участък колегата Димчо Михалевски, светла му памет, направи един монументален труд през 2011 г. Тогава той нарече този участък „магистрала върху пепел“, защото пътя се строеше буквално върху пепел и неустойчиви материали. Друг фрапиращ пример за некачественото строителство на ГЕРБ е АМ „Люлин“, която се ремонтира постоянно, откакто е построена. Стотици малки пътища и отсечки, които бяха построени с пари от обществени поръчки се рушат, но това е гордостта на правителството и те  защитават близките си фирми докрай.  Лошото е, че корупцията на най-високо ниво в политиката вече убива, това трябва да бъде разбрано от хората, защото не е популизъм, а жестоката истина. При Своге загинаха 17 души, всеки ден чуваме за десетки ранени и поне един загинал на пътя. Това не е само заради несъобразената скорост, а и заради корупцията при строителството на пътища през последните 10 години. Няма пътна отсечка, на която да няма поне няколко паметника на загинали на пътя, има такива, които са превърнати в гробища. АПИ и МРРБ знаят за тях, всички българи всеки ден чуваме за тях, но не се предприема нищо. По – лесно е да се обвинят шофьорите. Всъщност това не е нещо ново за управляващите, винаги им е виновен някой друг. Обикновено виновни са клошари, шофьори, машинисти, дребни чиновници, но никога те. Управляващите са безгрешни и с цената на всичко се опитват да го покажат. Само че тяхната безгрешност и арогантност продължават да убиват и да обезлюдяват родината ни.   - Невинаги социологическите проучвания показват истинските нагласи на хората, но е факт, че в големите градове управляващите все още запазват своята подкрепа, защото тям хората са традиционно десни. Каквото и да направи БСП за тях, много от тях никога няма да променят своите убеждения. Виждаме обаче, че тенденцията в много населени места се обръща и хората припознават левицата като алтернатива на сегашното управление, защото и нашата политика се промени.    - Основната ни задача в тази част от регионалното развитие е да развием устойчива, балансирана и ефективна транспортна система в услуга на хората и бизнеса. Квалифицираните кадри за работа  в изглаждането на пътища наистина са проблем, но по-голям проблем е корупцията в изграждането на пътищата. При едно целесъобразно разходване на средства, намаляване на кражбите на средства и материали до минимум, влагането на качествени материали в пътищата всичко ще се промени в положителна посока.   - Във „Визия за България” сме отразили, че страната ни се нуждае от икономически растеж, базиран на потребление и износ. В момента България изнася основно суровини и продукция с ниска добавена стойност, като 80% от износа се реализира от 40 фирми при над 420,000 регистрирани по ДДС. За да стимулираме работата на бизнеса сме предвидили: намаляване на административните пречки пред бизнеса, изкореняване на корупцията, подобряване на инфраструктурата, поддържане на стабилна политическа среда, подобряване работата на администрацията и съдебната система. Това не са просто празни думи, написани от нашите експерти, тези мерки са обсъдени с представители на бизнеса у нас, с хора притежаващи микро и малки предприятия. Това е основата, от която трябва да започнем.За малкия бизнес са предвидени по смисъла на Закона за корпоративното подоходно облагане,преференции от „Местни данъци и такси“ за първите пет години от съществуването на нова стопанска единица, целеви инвестиционен фонд за малки и средни предприятия осигуряващ безлихвени заеми. Заложили сме тези мерки, защото подпомагането на хората, които имат идеи за развитие на собствен бизнес е изключително важно, а банките не им отпускат пари. Тук идва парадокса, със заем от банка, включително и ББР може да се сдобие, човек който има пари. Няма как човек, който иска да започне собствен бизнес да вземе заем от банка като юридическо лице, защото няма пари. Нали точно за това бе създадена ББР? Но изпълнява ли тя функциите и задълженията си е съвсем друг въпрос. За малките земеделски стопани сме предвидили: Финансиране изграждането на мрежа от фермерски пазари, намаляване административната тежест за достъп до пазара на малките ферми, усъвършенстване на БДС с приоритет българското производство, нулеви ставки на ДДС за храни, изработени само от естествени суровини, без следи от консерванти, заместители и подобрители.   - Ако искаме да дадем ефективно решение на проблеми като доходи, качество на образование, качество на здравеопазване  следва да обърнем нашата политика през регионите. Не можем да търсим ефективен растеж на доходите на Видин, ако го сравним със София. Колкото и пари да налива държавата там, не би могъл да се очаква голям ефект. Много по-реалистично е да сравним Видин с Плевен например, а след това в следващите 5 – 7 години целият Северозападен регион да гони конвергенция с останалите региони, включително и София. Затова наш основен приоритет е подкрепа за най-изостаналите региони в страната. Тези райони ще могат да се възползват от нов „Национален фонд за сближаване между регионите“. Цел за този фонд е той да се съсредоточи във финансиране на онези инвестиции в изостаналите региони, които водят до сближаване и постепенни реформи, включително в области като образование, местен капацитет и добро управление.  Средства за такъв фонд има и сега, само че те се разпределят чрез постановления и не влизат в бюджета. Две години поред се дават по 2 млрд. лв. за саниране, такова наистина е нужно, но санирането в България е най-малкото некачествено, тези средства могат да се дадат на регионите, за да бъдат ползвани а тяхното развитие. Още 2,5 млрд. лв. са раздадени с постановления за кризисен ПР на кабинета. Средства ще дойдат и от правилното разходване на еврофондовете, връщането на парите от сивата икономика в реалната и печалбите от социалните предприятия, създаването на които е предвидено във Визията.    ", "date": "2018.09.02", "title": "Станислав Владимиров: Магистралите са гордостта на Борисов, но стане ли инцидент - виновни са от БСП"}
{"url": "http://epicenter.bg/article/Vladimir-Kostov--V-sledvashtite-9-mesetsa---dva-izbora--edin-plebistsit/162640/11/0", "text": "Двата избора са отдавна известни. В началото на ноември т.г. в САЩ - за част от Сената и за Камарата на представителите. В края на май 2019 година - в ЕС - за Европейския парламент. И единият и другият избор си имат всеки своето значение и политическа тяжест. Първият - за хода на мандата на президента на САЩ и цялостната политика на страната. Другият - за дейността на европейската комисия и съответно политиката на ЕС. Няма нито юридическа, нито традиционна или каквато и да било друга връзка, или зависимост, между тези избори.   Така беше досега. Без да е открито обсъждан проблемът, без дори някой да е заявил, в САЩ, или в Европа, че се преследва такава цел, пред очите ни се оформя съвсем ново положение. Първият избор, оставайки си формално \"американска работа\", и вторият, който си пази лицето на \"европейска работа\", са на път \"да се слеят\" в едно. Провеждани всеки на терена си, американските и европейските избори има изгледи да се превърнат в един, небивал в политическата история на Запада, плебисцит.   Процесът започна с президентските избори в САЩ. В паметта на всички е заключението, че Доналд Тръмп спечели, защото съумя да се представи като изразител на недоволството на голяма част от избирателите от либералния модел на управление и политика в САЩ. Модел, който, особено в хода на последните две-три десетилетия, се осъществяваше при пълно съгласие между демократи и републиканци. Клинтън, баща и син - Буш, Обама, бяха все президенти с едно общо, либерално, политическо лице и практика. Победата на Тръмп демонстрира, че има в САЩ достатъчно на брой избиратели, които желаят друга политика и друг път. Логично се очаква, че изборите през ноември, ще се явят продължение на битката за президентския пост. Подръжниците на либералния модел ще търсят реванш, чрез който да преградят пътя на Тръмп към втори мандат и да подбудят у демократите надежда за нова успешна кандидатура за Белия дом. А по същество - да възстановят либералния модел на политика и управление от двете партии.   Новото се ражда в последните седмици и месеци в Европа. То не идва на празно място. В последните две-три десетилетия, особено след споразуменията от Маастрихт, в редица страни членки на ЕС се изявяваха политически течения недоволни от либералната политика и управление, осъществявани без зачитане на националните интереси и традиции, както и на някои основополагащи елементи на европейската цивилизация и историческо наследство. Но това оспорване на либералния модел, осъществяван - както бе в САЩ - при спойка между представящи се за десни и леви /главно - ЕПН и ПЕС/, оставаше някак \"третостепенно явление\".   И ето това е, което се променя пред очите ни. От маргинална, опозицията срещу  либералния модел на политика и управление се превръща в обществено течение с тяжест и потенциал за лансиране на друг социален модел. За момента, на осветената част от сцената са най-видими унгареца Орбан, италианеца Салвини, а срещу тях - французина Макрон, подкрепян с половин уста от германката Меркел. Но това е само началото. Ако нещата продължат, както са тръгнали, има голяма вероятност изборите за европейски парламент да се решат от противопоставянето, \"за\" или \"против\", либералния модел за политика и управление, осъществяван от \"дясно-левия\" съюз на управляващите в Брюксел и в ЕС като цяло бюрократи.   В последния век, три пъти западното обществено мнение преживява моменти на спонтанно оспорване на господстващия модел на политика и на управление. Имам предвид годините непосредствено след края на първата и на втората световна война, както и тези след падането на берлинската стена, възстановяването на единството на Германия и разпускането на Варшавския договор, обявени за край на \"студената война\". И трите пъти, използващите либералния модел /подпомогнати във втория и третия случай и от \"съглашателството\" на съветската партийна бюрокрация/ не допускат да се извърви пътя до истинско критично оценяване от обществото на модела на политика и управление. Вместо това, всеки път се поднася поредно преразпределение на сферите на господство и влияние. И толкоз.   Ще бъдем ли този път свидетели на нещо друго? Ще преживеем ли, ще участвуваме ли в гласувания, които, макар и разделени от океана и в рамките на половин година между тях, ще позволят на небивала маса от избиратели да изразят с вота си отношение към господстващия политически модел и система?   Може би. Освен ако...   Две са, струва ми се, засега опасностите, които може да попречат този от никого необявен, но все пак реален плебисцит, да се състои и да даде поне някои последици, произтичащи от вота на избирателите. Едната е в средите, които отхвърлят либералния модел, заради крайните увлечения по мондиализацията и пораженията, нанасяни по този път на националния идентитет и интереси. Дано в тези среди се запази мярката и прецени, че има в днешния свят и изключителни проблеми, които няма как да бъдат решени, ако се гледа и преценява само от \"националната камбанария\". И да покажат, че национализмът и интернационализмът могат да бъдат осъществявани рамо до рамо и ръка за ръка. Стига да има обща мисъл за човечеството и неговите истински интереси.   Другата опасност може да дойде от средите на прилагащите в течение на последните десетилетия либералния модел на политика и управление. Били те леви или десни, вижда се, че няма особена разлика. Тези среди са срастнали под образа и модела на управляваща бюрокрация, и - животът го показва - са готови да направят много за защитата на така удобния, за интересите и съществуванието им, модел. Докъде - групи или личности от тези среди - ще отидат в действията си, за да се противопоставят на един, очертаващ се като неблагоприятен за интересите им, плебисцит? Или - може би - въпреки очакванията, мнозинство от избирателите от двете страни на Атлантика, ще манифестира една подкрепа на либералния модел, стъписвайки се пред неизвестностите, които носи категоричното му отричане?    ", "date": "2018.09.02", "title": "Владимир Костов: В следващите 9 месеца - два избора, един плебисцит"}
{"url": "http://epicenter.bg/article/Simeon-Nikolov--Idlib--fitil-za-podnovyavane-na-voynata-v-Siriya-ili-test-za-svetovnite-sili/162642/11/0", "text": "През последните седмици вниманието на света отново е приковано към най–горещата точка, в която се преплитат много интереси и катализира потенциал за широкомащабна война – Близкия Изток. Въпреки, че на пръв поглед в центъра са събитията в Сирия, основният замисъл и крайни цели имат отношение по–скоро към Иран. В близък план обаче, буквално до часове и дни, от най–голямо значение е развитието на операцията на сирийската армия с подкрепата на руски сили срещу последния бастион на ислямистките милиции в провинция Идлиб.   Защо това предизвиква щирок международен интерес, спекулации, дори подготовка на провокация с химическо оръжие с подготвян последващ ракетен удар от САЩ, Великобритания и Франция и  може да взриви изглеждащо ни близко мирно решение по Сирия и началото на обсъждано вече възстановяване?   Към Идлиб бяха насочвани всички ислямистки групировки при освобождаването на другите провинции след преговори с тях и доброволно изтегляне по създадените коридори. Прогонените от Алепо ислямистки групировки през ноември 2016 г. се съгласиха да се изтеглят в Идлиб заедно със семействата и оръжията си. След освобождаването на столицата на „Ислямска държава” Ракка, нейните бойци също се насочиха към тази провинция. Тук се събраха и чуждестранните  бойци от „Ислямска държава” – чеченци, уйгури, узбеки. Те или ще се бият до край или ще трябва да се изтеглят в Турция, защото всички останали сирийски провинции вече са под контрола на правителствените сили.   Поведението на Турция като буферна страна и логистичен тил за някои от групировките е от критично значение за съдбата на Идлиб. Когато от САЩ се правят предупреждения срещу руско–сирийска операция в Идлиб, удобно се пропуска информацията, че сирийското правителство обяви амнистия за въоръжените групировки, ако предадат оръжията си, но нагласите на последните  са категорично за конфликт, а не за капитулация. Освен това, в първите дни на август руската авиация разпространи бюлетини с призив към въоръжените бойци да се предадат, което е равносилно на капитулация.   Общата численост на тези радикални ислямистки сили е между 100 000 и 150 000 души. Т ези групировки действително са \"гноен абцес\" който трябва да бъде ликвидиран, както се изрази руският външен министър и да се прави разлика между терористите в Идлиб и сирийска опозиция. Сирийската опозиция доколкото я има, преговаряше и е в освободените вече региони на страната, а не в Идлиб.    Най–голямата групиравка, която има и контрол над провинцията е Хайат Тахрир Ал–Шам, организация произлязла от Ал Кайда и призната от ООН за терористична. От Идлиб се извършваха постоянно нападения срещу руското военно летище Хмеймим с безпилотни летателни апарати (дронове), както и срещу подразделения на сирийската армия. Същата групировка обстрелваше с ракети руски и сирийски позиции от райони, които са под контрола на турските въоръжени сили. Към защитата на Идлиб ще се включат Ислямистката Туркестанска партия (ТIP) и Хурас Ел Дин.  TIP    е привърженик на талибаните и Ал Кайда, Хурас Ел Дин се появи февруари 2018 г.  и е основана от близки до Ал Кайда клетки, за които фронта Ал Нусра –Хайт Тахрир Ал Шам не изгежда достатъчно надежден и готов на компромиси. Това означава, че разпокъсаната Ал Кайда отново ще се обедини с бивши привърженици, салафистки джихадисти и други радикални ислямисти. Тези подробности са важни, когато западни политици  проявяват загриженост за съдбата на \"бунтовници\" или се търсят съюзници сред тях.    Турция създаде в началото на август т.г. нов съюз на нейни верни джихадистки групировки, наречен Национална освободителна армия или Джабхат Ал Ватание. Постоянно се сменят имена на организации за да се прикрие истинската им същност. Т.н. \"верни на Турция\" групировки, 43 на брой, с които бе завзета кюрдската провинция Африн,  почти всички от тях използват символа на „Ал Кайда” върху знамената си. 5 групировки категорично получават подкрепа, указания или са на пряко ръководство на турското разузнаване. В други най–малко 3 групи има много чуждестранни бойци от Ислямска държава. Сред командирите им има както отявлени доказали се със зверствата си терористи, така и известни бандити и дори търговци на дрога. Някои от групите са изцяло с доказано терористично минало и фигурират в списъците на терористични организации. Те са познати на кюрди, йезиди, алевити и християни с методи, които не се отличават от тези на „Ислямска държава”. На тази армия й бе дадено отново името „Свободна сирийска армия”. Ахрар Ал–Шам е една от най–големите бунтовнически групировки, с които Турция отдавна си сътрудничи. Тя е съставена от салафистки милиции. Поддържа тесни връзки със сирийския клон на Ал Кайда– фронта Ал–Нусра. В Германия е обявена за терористична. Списък и кратка характеристика на всяка една от тези организации публикувахме още по време на операцията на Турция срещу провинция Африн.   Турция предлагаше на Русия тези групировки да се влеят в една Сирийска национална армия, да се събере тежкото им въоръжение, да получи пълен контрол на пътищата към Алепо и Дамаск. Вероятно за това до последния момент Русия преговаря с Турция. Според Москва, това бе моментът тя да се изтегли от Сирия, което обаче Анкара категорично дори и не мисли да направи.   Това поставя под риск турско–руските отношения, които по времето на операция \"Маслинова клонка\" срещу Африн, подкрепена фактически от Русия, бяха наречени от турския външен министър тогава дори \"стратегически\".   А сега Идлиб се превръща в тест за тези отношения. Кюрдският лидер Риза Алтун заяви в едно свое интервю, че Турция би могла да предаде нейните милиции и да признае провала на сирийската си политика или да застане зад подкрепяните доскоро от нея милиции и да воюва срещу сирийския режим и срещу Русия и Иран. Москва отложи операцията по молба на външния министър Мевлют Чавушоглу, но с ясен срок, не по–късно от следващата среща на трите страни–гаранти по Сирия- Русия–Турция и Иран на 07 септември 2018 г. в Техеран. Анкара инициира преди това среща в разширен състав, на която за първи път няма да присъства американски представител, но ще бъдат представени Германия и Франция.  Решенията между Турция– Русия и Иран като страни–гаранти обаче, стават все по–трудни. И в трите страни едновременно се развиват негативни тенденции– финансовата криза в Турция, най–тежката вътрешна криза в Иран със стопяващо се доверие към правителството и протестите и трудностите в Русия. Във външнополитически план може да се каже, че на Запад все по–малко вярват, че Турция може да има конструктивна роля в барутния погреб на Близкия Изток.     Интересът на Турция е сходен с този на САЩ, въпреки острите противоречия през последните две години, защото при мирно уреждане на въпросите в Северна Сирия ще трябва да се изтегли от широк район, който вече не само се контролира от нея, но и се турцизира чрез етническо прочистване, назначена администрация, изучаване на турски език в училищата и т.н. Това са 4000 кв. км – провинциите Африн, Джараблус и Ал–Баб.   В тази ситуация е наивно да се счита, че военната операция в Идлиб срещу  терористични групировки може да се проведе без разрушения на градска инфраструктура. Американските въоръжени сили и кюрдите знаят най–добре това, защото изравниха със земята гр. Ракка, столицата на \"Ислямска държава\". Иска се много цинизъм за да заявиш сега като нов представител на САЩ за Сирия (Джим Джефри), че това не трябва да се допуска. Повтарянето на подобни позиции от българския външен министър без дори да се обяви против подготвяната провокация с химическо оръжие, разкрита от руското разузнаване и представени доказателства, без да се внесе български почерк в становището, е съучастие в една злокобно наивна игра. Може би, алтернативата  следва да е  покана на кафе към отявлени терористи и убийци?   Истината обаче, е че отново сред тях има и западни инструктори, каквито бяха разкрити при операцията в Източна Гута, макар този път да се цитират само такива от британската частна армия \"Олива\", обучаващи терористите в боравенето с химическо оръжие. Впрочем британци работят там от 2016 г. след освобождаването на Алепо, а британски генерал е събрал въоръжена групировка от т. н. \"умерена опозиция\", каквато тук доказахме, че няма. 69 млн. английски лири са потънали в структурите на т.н. \"Свободна сирийска полиция\".   За съжаление практиката на ислямистките групировки да държат цивилни граждани за заложници е добре известна и няма основание за надежда, че няма да използват този метод и тук. Т.е. изглежда неизбежно, че ще има и цивилни жертви по вина на терористите. Населението на провинция Идлиб преди войната беше 200 000 души. Според данни на ООН придошлите вътрешно разселени бежанци са около 2 млн. Цивилните граждани в самия град Идлиб са между 250 000 и 700 000. Съобщенията на български медии, че \"от района са се изтеглили 9000 мирни жители\", което щяло \"да развърже ръцете на армията да употреби цялата си бойна мощ без ограничения\" граничи с пълно невежество. Организацията за защита на бежанците към ООН призова Анкара да остави отворена границата към Сирия. Реално обаче, Турция трудно може да поеме голям брой бежанци, които всъщност в голямата си част ще бъдат терористи със своите семейства. Сред хората в Турция отдавна зрее недоволство срещу бежанците, защото почти всички от 3–те милиона са разпръснати в страната, а само 250 000 са настанени в лагери.   Упорито повтаряното от Запада предупреждение сирийските правителствени сили да не използват химическо оръжие нямаше логика дори и преди представените от руската страна категорични доказателства за подготвяне на поровкация. Защо му е на Ассад да демонстрира жестокост срещу мирни граждани, когато почти цялата страна вече е под негов контрол? Да не се връщаме към отдавна предадените под американски контрол запаси от химическо оръжие. А какво би означавало това гнездо със 100 000 бойци да остане и да се се приеме предложението за създаване на Национална освободителна армия от терористи? Кого ще освобожават и кой ще властва в Дамаск?  Впрочем, представителят на ООН Де Мистура потвърди, че сирийското правителство има право да постави под контрол провинция Идлиб, но настояваше само за известна отстрочка на операцията.   Сценарият, който се използва обаче, е напълно идентичен с този, прилижен в провинция Източна Гута, без ни най–малка иновация, творчество и усилие за професионално изпълнение. Руската страна тези дни даде гласност и на създадения от юли т.г. акаунт в Туитър на 6 годишно момиченце на име Хала от Идлиб, в който на английски пише: \"Аз съм от Идлиб. Аз не съм терорист. Спрете да убивате деца. Не си играйте в небето. Уплашена съм. Не мога да спя.\" Видеото показва момичето пред разрушена къща (едва ли в Идлиб). Акаунтът има 350 абоната, но учудващото е, че между тях са световно известни агенции и медии– БиБиСи, Huffington Post, Radio Ly berty ,  Basfit   и др. Изненадващо внимание към едно 6 годишно дете! Но журналисти вече предлагат да се търси отговорност за злоупотреба с малолетни деца.  Руското разузнаване със сирийска помощ разкри, че на 23–24 август са доставени 8 тона хлор и муниции с два камиона до склад на групировката Ахрара Ал–Шам, посрещнати от високопоставен командир на същата. На 27 август, понеделник част от товара е прехвърлен в Jisr al-Shughour и в Хама. Придружаващите са били с тъмна кожа и говорели английски и френски. Представителят  на ООН Де Мистура признава, че терористите разполагат със съоръжения за изготвяне на химическо оръжие на място, затова очаква най–лошия сценарий.  Заедно с конвоя е пристигнала и група от Белите каски и апаратура за заснемане. Отвлечени били 44 деца, които ще участват в сценария.   Всички досегашни провокации, включително и случаят \"Скрипал\" във Великобритания показват, че не е важно дали има или не доказателства и дали е логично или не обвинението. Решението е взето и то се изпълнява с търсене на международна подкрепа!   Първата фаза на операцията на сирийската армия, ще бъде в южните и западни части на провинцията, но не и срещу централния град Идлиб. Не е ясно, кога и дали ще бъде проведена провокацията с химическо оръжие, особено след направените разкрития, но следвайки досегашната практика вероятноста това да се случи е преди срещата на трите страни на 07. 09. с цел да бъде провалена или да й бъде повлияно. Такава провокация няма да има обаче военно значение за изхода на операцията в Идлиб, която е неизбежна.  А двете страни очевидно се подготвят– едната за ракетен удар, а другата – за неутрализиране на същия. За това можем да съдим по нарастване на военното присъстиве:  - От американска страна: един разрушител \"Рос\", оборудван с ракети \"Томахаук\" в Средиземно море. В Персийския залив е и разрушителят \"Съливан\", който носи 56 \"Томахаук\". На 31. август атомна подводница на САЩ, въоръжена с ракети Томахоук, влезе в пристанище Гибралтар. В авиобаза «Ел Удайд» в Катар бе предислоциран бомбардироваът B-1B с 24 крилати ракети въздух–земя  AGM -158 JASSM ´ - От руска страна: 15–те руски кораба начело с ракетния крайцер „Маршал Устинов“  и около 30 самолета за обявеното военноморско учение в Средиземно море от 01 до 08 септември. Великобритания разчита на  силите си в двете си бази в Кипър. –  Турция, преговорите на която със сирийската Ал Кайда завършиха с пълен провал, започна на 31 август да придвижва военни сили и товари към граничния ГКПП Килис. Тя разпхолага с 12 военни наблюдателни поста в Идлиб.  Стъпката на САЩ от последните дни да разположат ракетни установки за противовъздушна отбрана в Северна Сирия– гр. Кобани до турската граница и провинция Ал Хасеке подсказва, че техните радари биха могли да поставят под контрол както руските и сирийските, така и турските самолети и по този начин осигурят защита на Идлиб, Алепо, Дейр ез Зур и Ал Хасака. Обявяване на зона забранена за полети предполага унищожаване на въздушни цели в тях, а те могат да бъдат сирийски и руски. Дали обаче отчитат, че новите многофункционални бойни самолети Су–57, които Русия вече използва при операцията срещу Източна Гута и самолетите Су-35 в база Хмеймим с модерните си средства за радиоелектронна борба могат да превърнат цялото въздушно пространство на Сирия в забранена зона за полети?   САЩ очевидно нямат интерес от скорошно установяване на мир в Сирия, защото действията на Израел срещу иранското военно присъствие на сирийска територия е лост срещу Иран, възможност да не му се позволи да изгради коридор през Ирак и Сирия  и като евентуална прелюдия към военни действия срещу Техеран, ако се наложи. От стратегическа важност за тях е и Ирак, в който тепърва предстои съставяне на правителство, от чиято ориентация, проиранска или проамериканска, ще зависи влиянието  в региона, особено след последните съобщения на Ройтерс, че Иран е прехвърлил тактически ракети в Ирак и има идея за възложи на иракски шиити тяхно бъдещо производство. Всичко това води към военна и политическа нестабилност, което налага търсене на решения в по–големи мащаби от тези в сирийския Идлиб.          ", "date": "2018.09.02", "title": "Симеон Николов: Идлиб– фитил за подновяване на войната в Сирия или тест за световните сили"}
{"url": "http://epicenter.bg/article/Trevogite-na-Erdogan/162643/11/0", "text": "След президентските и парламентарните избори Турция е изправена пред ново изпитание – местните избори. Въпреки трудностите управляващата Партия на справедливостта и развитието успя да спечели първите две избори и се мобилизира за спечелване и на местните. Опозицията, която напълно се прости с надеждата за спечелване на властта засега използва слабата си енергия само в общините, които управлява.   Републиканската народна партия, която е със социал-демократичен уклон има влияние в крайбрежните региони, а Демократичната партия на народите е силна в областите с преобладаващо кюрдско население. Може би е по-правилно да се каже, че е заклещена в съответните региони. Опитва се да поеме въздух, въпреки ограничените си възможности. За да прекъсне нейната трахея, правителството предприе редица мерки. Със специален указ, важащ от началото на месеца бюджетите на местните власти бяха прехвърлени към хазната. Така автономността на местните управления реално беше отменена.   По време на извънредното положение управляващата ПСР сложи ръка върху близо сто общини, управлявани от Демократичната партия на народите под претекст, че те „подкрепяли тероризма“. Мнозина от кметовете на тези общини бяха хвърлени в затвора, а на тяхно място бяха назначени служебни градоначалници. Следователно в тези региони изборите няма да протекат никак лесно. Републиканската народна партия все още не може да излезе от шока, породен от изборното поражение.   Партията е заета повече с вътрешни боричкания, отколкото с наближаващите местни избори. Използвайки тази възможност, както направи и по време на парламентарните избори, Ердоган мислеше да спечели и местната власт като изтегли изборите около ноември тази година, които иначе трябва да се проведат през март 2019-а, но не можа да убеди своя коалиционен партньор Партията на националистическото движение.   Ключът към местните избори е Истанбул. В турската политика има една известна фраза, която гласи: „Който изгуби Истанбул, е изгубил Турция“. Впрочем и Ердоган започна да изкачва стъпалата на властта, когато беше избран за кмет на Истанбул през 1994 г. Оттогава насам, с други думи, в продължение на четвърт век той не изгуби изборите в Истанбул. През изминалия юни на изборите за президент и парламент той събра повече от петдесет на сто от гласовете, докато партията му заседна на четирийсет и два процента. Ножицата между персоналния му имидж и гласовете за неговата партия, която е неизбежният край на едноличните режими кара Ердоган да се тревожи. Той стана свидетел на това как в градовете, в които ходи той бива аплодиран, а общинският кмет от партията му е освиркван. Затова още отсега започна да се готви. Поръчва анкети, търси нови кандидати, внушава на партийните организации да се „дегизират“ и да слязат сред хората, за да напипат пулса на обществото. Ако опозиционните партии съумеят да разгърнат коалиционна стратегия, чрез която в регионите, в които са слаби да подкрепят по-силния кандидат, възможно е да оборят кандидатите на управляващата партия в редица региони. А това може да попари мечтата на Ердоган за сдобиване с абсолютна власт. От гледна точка на турския президент по-голямата заплаха е отразяването на съсипващия ефект от икономическата криза, която се очаква да се засили наесен, върху изборните резултати. Реакцията, която не можа да породи слабата опозиция, може да дойде в резултат на затварянето на кепенците, необслужваните дългове, разклатените семейни бюджети. С оглед на данните, тези последици са неизбежни. Една от причините, поради които Ердоган пуска на свобода някои от задържаните и започва посещения на Запад, се дължи именно на този факт.        ", "date": "2018.09.02", "title": "Тревогите на Ердоган"}
{"url": "http://epicenter.bg/article/Arhivite-razkazvat--SASht-gotveli-totalno-unishtozhavane-na-SSSR-i-masova-smart-na-naselenieto-mu/162648/11/0", "text": "През 60-те години САЩ са разработвали планове за тотално унищожаване на СССР и Китай като водещи индустриални държави, като при това американските военни са разглеждали възможността за масово изтребление на гражданите на тези страни. Това се твърди в обзор, публикуван на уебсайта на организацията с нестопанска цел „Архив за национална сигурност“, цитиран от световните медии. Изследователите са публикували документи от Единния интегриран оперативен план (SIOP), датирани от 1964 година, в които се разглеждат въпроси за използване ядрено оръжие.  В тях, конкретно, се казва, че трябва да бъдат унищожени 70% от промишления потенциал на СССР. При това САЩ са допускали възможността за масова смърт на гражданското население.  По оценките от 1961 година по плана на SIOP се предполага унищожаването на 71% от жителите на съветските градове, а по оценки от 1962 година – смъртта на около 70 милиона съветски граждани. Освен това Обединения комитет на началник щабовете на САЩ даже е разглеждал идеята за унищожаване на населението в качеството на главен критерий за победата над Съветския съюз. Single Integrated Operation Plan, или SIOP е строго секретен комплекс от оперативни документи, съставящи подробен регламент за бойно използване на ядрено оръжие от Въоръжените сили на САЩ, уточнява Фокус. През декември 2015 година Националното управление за архиви и документация на САЩ обнародва списък от потенциални цели на американски атомни бомбардировки през 1959 година, които включват стотици точки в СССР, Източна Европа и Китай. Сред тях са 179 цели в Москва, 145 в Ленинград и 95 в Източен Берлин, припомня още руската агенция. Като главен приоритет в разсекретените документи са военновъздушните сили, а главната цел е унищожаването на съветските бомбардировачи още преди те да излетят и да се отправят към Европа и извън нейните предели.      ", "date": "2018.09.02", "title": "Архивите разказват: САЩ готвели тотално унищожаване на СССР и масова смърт на населението му"}
{"url": "http://epicenter.bg/article/Sadat-reshi-sadbata-na-biyachite-ot-meleto-v-plazhnata-diskoteka-Burgas/162651/3/0", "text": "Районният съд в Бургас остави в ареста двама от задържаните за екшъна в популярна плажна дискотека \"Сакса бийч\" в  града, съобщава местното издание Флагман.бг . Георги Карчев-Карчо и Петко Ганев-Белото ще останат зад решетките, докато Димитър Колев бе пуснат под домашен арест. Това реши току-що съдия Петя Георгиева от Районния съд в Бургас, пише Флагман.бг. Колев е освободен с по-лека мярка заради смекчаващи обстоятелства - чисто съдебно минало и това, че има малко дете. Припомняме, че по време на гледането на мерките им за неотклонение те шокираха с твърдението, че не са участвали в екшъна, а записите били манипулирани. Адвокатите им настояха да бъдат освободени незабавно и да не се предприемат никакви мерки, докато не бъде готова назначената съдебно-техническа експертиза, която трябва да установи дали те са участвали в сбиването. \"Те искат да кажат, че всичко това, което видя цяла България, не е истина\", каза пред Флагман.бг наблюдаващият прокурор Таня Шулева.  Обжалването на мерките за неотклонение пред Окръжния съд ще е на 7 септември от 14 часа.  ", "date": "2018.09.02", "title": "Съдът реши съдбата на биячите от мелето в плажната дискотека в Бургас"}
{"url": "http://epicenter.bg/article/Spetssadat-reshava-dali-Valcho-Arabadzhiev-da-ostane-v-aresta/162657/3/0", "text": "Спецсъдът заседава по искането на прокуратурата трима от задържаните при акцията в хотел \"Маринела\" да останат за постоянно в ареста, съобщава Новини.бг. Обвинението настоява Вълчо Арабаджиев, Ромелия Кирилова и Елена Караянева да бъдат задържани под стража. Разследващите внесоха искането си в съда днес въпреки очакванията това да се случи утре.   В последния момент бяха прибавени още 20 тома доказателства. Над 3 часа защитниците се запознаваха с материалите по делото. Съдебното заседание се провежда при закрити врата.   Очаква се решението на съда.    ", "date": "2018.09.02", "title": "Спецсъдът решава дали Вълчо Арабаджиев да остане в ареста"}
{"url": "http://epicenter.bg/article/Emil-Radev--Biznesat-ne-e-podgotven-za-kiberataki/162647/2/0", "text": "Бизнесът не е подготвен за кибератаки. Това заяви във Варна евродепутатът от ГЕРБ-ЕНП Емил Радев, цитиран от БНР. Той се обяви за информационна кампания по въпроса.   \"Особено малките и средни фирми все още нямат такъв ресурс, не знаят за съвременните заплахи. Затова трябва да се помага по всякакъв начин и на гражданите - да не се понасят допълнителни загуби. Всичко това е удар и срещу доверието на обществото и в държавната власт, и в европейските институции. Трябва да направим всичко да се приемат новите нормативни актове и да заработи Агенцията за киберсигурност в най-кратко време\", убеден е Емил Радев.   Според Радев е въпрос на национална сигурност добрата подготовка в целия Европейски съюз по отношение на киберсигурността, защото съвременните войни се водят чрез фалшиви новини и кибератаки. Емил Радев участва в 11-я летен университет на младежката организация на ГЕРБ край Варна.   През септември се очаква да бъде готов кодексът за борба с фалшивите новини, съобщи еврокомисарят Мария Габриел. И изтъкна: \"Първата версия, която ми беше представена от социалните медии заедно с рекламодателите и борда, който съставихме от журналисти и неправителствени организации, не отговаряше на очакванията ми. Очаквам от тях много конкретни мерки за прозрачност, за борбата с фалшивите акаунти, за алгоритмите и начинът, по който те оказват влияние върху нашия информиран избор. Септември той трябва да ми бъде представен в окончателния вариант. До октомври им давам срок. Ако това не се случи, си запазвам правото декември да изляза с анализ и да предложим следващи мерки, включително и такива от регулаторен характер.\" Еврокомисарят допълни, че приоритет остава Агенцията за киберсигурност да заработи бързо, да се създаде мрежа от центрове и да се въведе европейска система за сертифициране на продукти, в която потребителят да знае нивото на сигурност на това, което купува.   До 2021 година се очаква загубите от кибератаки да достигнат 6 милиарда евро.    ", "date": "2018.09.02", "title": "Емил Радев: Бизнесът не е подготвен за кибератаки"}
{"url": "http://epicenter.bg/article/Priklyui-zasedanieto-na-IK-na-NFSB--Valeri-Simeonov-obyavyava-dali-ostava-vav-vlastta/162649/2/0", "text": " Флагман.бг от Слънчев бряг. Повод лидерът Валери Симеонов да събере актива станаха трите оставки на министри, но причините се оказаха далеч по-сериозни.  но най-вече – как да се държи патриотичната коалиция.   Епицентър.бг припомня, че лидерът на НФСБ и вицепремиер Валери Симеонов вчера съобщи, че оставките на министрите Николай Нанков, Валентин Радев и Ивайло Московски не са съгласувани с партията. Той даде пример и с бившия министър на здравеопазването Николай Петров, както и уволненията в Министерството на земеделието, храните и горите, които според него са били под „паважен натиск“. Вицепремиерът обясни, че не е чул никакви аргументи за уволненията на 3-мата министри и подчерта, че коалицията отдавна не функционира. Според него това не са оставки, а уволнения. По думите му Бойко Борисов ще оцелее, но не се знае дали и държавата ще оцелее.  ", "date": "2018.09.02", "title": "Приключи заседанието на ИК на НФСБ. Валери Симеонов обявява дали остава във властта"}
{"url": "http://epicenter.bg/article/Neno-Dimov-sled-ostavkite-v-kabineta--Prodalzhavam-da-rabotya-s-ideyata-za-palen-mandat/162650/2/0", "text": "Продължавам да работя с идеята за пълен мандат. Това каза пред журналисти в село Сугарево министърът на околната среда и водите Нено Димов за оставките на Николай Нанков, Валентин Радев и Ивайло Московски заради тежкия пътен инцидент край Своге, предаде репортер на Агенция „Фокус“. „Кога ще приключи мандатът е работа на премиера Бойко Борисов, на вицепремиера Красимир Каракачанов и на политическото ръководство на Коалиционния съвет“, посочи министърът. „Няма защо да се притеснявам за поста си. Всеки човек, заел позицията ми знае, че всеки ден може да му е последен“, коментира Нено Димов.    ", "date": "2018.09.02", "title": "Нено Димов след оставките в кабинета: Продължавам да работя с идеята за пълен мандат"}
{"url": "http://epicenter.bg/article/Tsvetan-Tsvetanov-pozdravi-zhitelite-na-Septemvri-s-praznika-na-grada/162655/2/0", "text": "Зам.-председателят на ГЕРБ Цветан Цветанов поздрави жителите на Септември с празника на града. \"Пожелавам на жителите на Септември градът им да продължава да се развива и да придобива съвременен европейски облик. Желая също така много здраве и просперитет. Още веднъж - честит празник всички от гр. Септември\", написа Цветанов във фейсбук.   Вторият човек в ПП ГЕРБ пусна в профила си във фейсбук снимки от тържествата в града, от които се вижда как процесия гайдари минава тържествено по улиците.  ", "date": "2018.09.02", "title": "Цветан Цветанов поздрави жителите на Септември с празника на града"}
{"url": "http://epicenter.bg/article/Izvanredno--Deputatite-na-NFSB-shte-glasuvat-protiv-ostavkite-na-trimata-ministri/162656/2/0", "text": "Това стана ясно след продължилото два дни заседание на НИК на партията.   В остра декларация хората на Валери Симеонов се обявяват  Според тях всички смени в правителството досега са нелогични.   Хората на Симеонов обаче като че ли забравят, че тази теза беше огласена за първи път именно от министъра на регионалното развитие Николай Ненков.   Коалиционните партньори на ГЕРБ заявяват, че    Гневът на НФСБ е насочен както към премиера, зарази едноличното му управление, така и срещу медиите.     Накрая хората на Валери Симеонов обрисват в изключително негативни краски състоянието на държавата:    Заседанието на Националната изпълнителна комисия (НИК) на НФСБ, което се проведе в Слънчев бряг, приключи в късния следобед в неделя.     Той даде пример и с бившия министър на здравеопазването Николай Петров, както и уволненията в Министерството на земеделието, храните и горите, които според него са били под „паважен натиск“. Вицепремиерът обясни, че не е чул никакви аргументи за уволненията на 3-мата министри и подчерта, че коалицията отдавна не функционира. Според него това не са оставки, а уволнения. По думите му Бойко Борисов ще оцелее, но не се знае дали и държавата ще оцелее.      ", "date": "2018.09.02", "title": "Извънредно! Депутатите на НФСБ ще гласуват против оставките на тримата министри"}
{"url": "http://epicenter.bg/article/Volen-Siderov-za-deklaratsiyata-na-NFSB--Nyama-da-dopusnem-destabilizatsiya-/162659/2/0", "text": "„Няма да допуснем дестабилизация. Със и без НФСБ нещата ще вървят напред!” Това заяви лидерът на „Атака“ Волен Сидеров пред БТВ по повод острата декларация на другия коалиционен партньор във властта - НФСБ и напрежението в управляващата коалиция.   Според Сидеров коалиционният партньор на „Атака“ в „Обединени патриоти“ - НФСБ е „произвел драма” от историята с поисканите от премиера оставки на трима министри – на вътрешните работи, на транспорта и на строителството Валентин Радев, Ивайло Московски и Николай Нанков.   Лидерът на „Атака” Волен Сидеров заяви още, че има отлична комуникация с премиера Бойко Борисов. Смените на министри няма да се случат тази седмици, премиерът ще огледа внимателно кандидатурите, прогнозира лидерът на \"Атака\".   Очаква се утре следобед, след като премиерът Борисов се върне от визитата си в Черна гора, да има среща между коалиционните партньори в управлението. По предварителна информация имена на нови министри за овакантените постове няма да се чуят, но премиерът Бойко Борисов ще се консултира с партньорите си. „Колкото до оставките – това е волеизявление на самия министър, консултации няма как да се правят и не е нужно”, коментира Волен Сидеров.   След два дни заседание ръководството на НФСБ излезе с остра декларация. „Нашият извод е, че се води еднолична кадрова политика в нарушение на коалиционното споразумение, не в полза на държавността”, коментира вицепремиерът Валери Симеонов пред медиите след заседанието на партията.    ", "date": "2018.09.02", "title": "Сидеров за декларацията на НФСБ: Няма да допуснем дестабилизация! Със и без НФСБ нещата ще вървят!"}
{"url": "http://epicenter.bg/article/Valeri-Simeonov-za-premiera-Borisov--Upravlyava-ednolichno-/162658/2/0", "text": "   Не можем да продължаваме повече така – под телевизионно-тротоарен натиск да се съгласяваме с отстраняването на министри\".   Това заяви от Несебър вицепремиерът Валери Симеонов, който провежда втори ден разширено заседание на Националния изпълнителен комитет на НФСБ, с участието на депутатите и регионалните координатори на партията.   В отговор на оставките на тримата министри, които премиерът Бойко Борисов поиска, без да ги съгласува с коалиционните партньори,       Вицепремиерът се изказа изключително остро срещу \" Според Симеонов всички смени в правителството досега са нелогични. Вицепремиерът е убеден, че със смените в правителството    Коалиционният партньор на ГЕРБ посочва, че   Симеонов е убеден, че       Според Валери Симеонов въпросните уволнения не са в резултат на несправяне с работата, а от случайни инциденти, маргинални режисирани протести или недоказани обвинения.   Валери Симеонов и партията му в официален партиен документ дават  изключително негативна оценка за състоянието на държавата под ръководството на Борисов:    Вицепремиерът и НФСБ са убедени,   Лидерът на НФСБ и хората му твърдят, че са   Валери Симеонов и партията му смятат, че премиерът е нарушил конституцията и е \"уволнил\" председателя на парламента Димитър Главчев.   Вицепремиерът Симеонов напомня на премиера Борисов,   Десетки са случаите, в които се нарушава точка 6 от коалиционното споразумение от страна на премиера Бойко Борисов, посочва още Симеонов.   Депутатите на НФСБ ще гласуват против подаването на оставки на тримата министри – Ивайло Московски, Валентин Радев и Николай Нанков.    ", "date": "2018.09.02", "title": "Валери Симеонов за премиера Борисов: Управлява еднолично! Наруши Конституцията! Спасява рейтинга си!"}
{"url": "http://epicenter.bg/article/Alfa-Risarch--Nad-60--ot-balgarite-odobryavat-podadenite-ministerski-ostavki/162663/2/0", "text": "Над 60% от българите одобряват подадените министерски оставки. Това показва изследване на „Алфа Рисърч“, цитирано от БНТ. Социологическото проучване е направено по поръчка на националната телевизия. Близо 30 на сто не одобряват решението, а около 10% заявяват, че нямат мнение, сочи изследването. На въпрос „Одобрявате ли министерските оставки заради катастрофата край Своге?“, 61.10% отговарят с „да“, 29.80% - не, 9.10% заявяват, че не могат да преценят.  ", "date": "2018.09.02", "title": "Алфа Рисърч: Над 60% от българите одобряват подадените министерски оставки"}
