{"url": "http://epicenter.bg/article/Maya-Manolova--Oshte-12-bolnitsi-sa-pred-falit-/155135/2/0", "text": "Омбудсманът Мая Манолова поиска Министерството на здравеопазването да отдели средства за болниците, които са в тежко финансово състояние. Тя обяви, че освен лечебните заведения във Враца и Ловеч, за които се говори най-много в последните дни, още 12 болници са пред фалит, предава БНР.  Това тя обяви по време на дискусия, посветена на проблемите в сектора, която бе организирана от нея.  Манолова призова за безлимитно здравеопазване. Омбудсманът обобщи и жалбите, постъпили при нея от началото на годината.  Според Мая Манолова най-много жалби са постъпили заради липса на достъп до медицинска помощ, както и до качествена медицинска помощ, заради липса на достъп до лекарства и до медицински изделия, както и за доплащане на тези лекарства и медицински изделия.  \"Жалби са постъпили от съсловните организации на личните лекари, на медицинските сестри, на болнични директори, като медицинските сестри и личните лекари, организираха протести заради ниски заплати и тежестта в работата”, обяви Манолова.  Тя призова и Националната здравноосигурителна каса да изплати 150-те милиона лева, натрупани от неизплатена надлимитна дейност за последните години, както и здравният министър най-сетне да представи пред обществеността новия здравен модел за управление.  \"При определяне бюджета в здравето поискахме една година спокойствие, но това не стана, защото реформа нямаше\", посочи депутатът от БСП Георги Михайлов по време на дискусията.  Председателят на парламентарната здравна комисия Даниела Дариткова контрира, че са проведени добри законодателни мерки, но: \"Важно е да се отчита и какъв процент на тези жалби са основателни\".  \"Системата се дофинансира над 50 на сто от пациентите\", съобщи председателят на Българския лекарски съюз д-р Венцислав Грозев.  Проблемите с младите кадри също бяха засегнати, както и със съотношението лекари, медицински сестри, неостойностеният медицински труд, брой легла и компетентност на лечебните заведения.  \"На хората не е обяснено освен това, че в някои случаи изходът от лечението е нежелан”, поясни председателят на общопрактикуващите лекари доц. Любомир Киров.  Заместник-министърът на здравеопазването Жени Начева потвърди, че до средата на годината ще има нов здравен модел на управление.  ", "date": "2018.05.23", "title": "Мая Манолова: Още 12 болници са пред фалит "}
{"url": "http://epicenter.bg/article/Borisov-se-sreshtna-s-evrokomisarya-po-migratsiyata-/155074/2/0", "text": "Министър-председателят Бойко Борисов се срещна с еврокомисаря по миграция, вътрешни работи и гражданство Димитрис Аврамопулос. Това съобщиха от правителствената информационна служба.  Двамата обсъдиха напредъка в областта на миграционната реформа, както и борбата с тероризма и сътрудничеството в киберпространството.  Комисар Аврамопулос подчерта, че България отлично охранява външната граница на ЕС с Турция и заяви, че страната ни трябва да бъде приета в Шенгенското пространство.  ", "date": "2018.05.23", "title": "Борисов се срещна с еврокомисаря по миграцията "}
{"url": "http://epicenter.bg/article/Borisov--Reaktorite-ne-sa-domati-i-krastavitsi--V-muzey-li-da-gi-darzhim--/155087/2/0", "text": "Относно АЕЦ „Белене“ - какви ли не теории чух. Става въпрос за следното – в момента имаме стока и площадка, в която българския данъкоплатец е вложил над 3,5 млрд. лв. Това каза министър-председателят Бойко Борисов преди началото на правителственото заседание, предаде Агенция \"Фокус\".  „Ако не вземем някакви мерки за тази стока, тя не е домати и краставици, а ядрени ректори, от милиарди ще стане милиони и ще отиде за скрап. Не сме толкова богати, че да можем да си го позволим. Продажбата става с разрешение на производителя. Ако ще ги пращаме в музей, значи трябва да направим специален музей, където да ги закараме. Това ще е най-скъпия музей за над 3,5 млрд. лв. Хипотезата, че реакторите са много скъпи, се оказа невярна. И руският производител ни ги докара и ни ги стовари в двора. Осъди ни в Париж да ги платим с лихвите. Лихвите ги опростиха“, заяви Борисов и уточни, че не може да разбере протест срещу него, че ще има среща в Русия при положение, че президентът е там.  „Не можах да схвана. Президентът е в Москва, а протестът е срещу мен. Има логика. Не се вкарвайте в тези диалози, обиди, подмятания и крайности дали Съвета в София има успех. Безспорно има успех – цял свят го призна. Това, че президентът е в Москва, пак е добре. Не случайно Хашим Тачи и Вучич си стиснаха ръцете. Гърция и Македония даваха пресконференции в страната“, каза още Бойко Борисов.  Отнасяме се единствено със загриженост за това, което българският данъкоплатец е платил вече за АЕЦ „Белене“, каза още Борисов.  „Излизането на САЩ от ядреното споразумение и малката възможност, макар че те предлагаха за около 100 млн. да се купи това оборудване, и с Иран не можем да ги продадем. Продажбата става с разрешение на производителя, защото това е специална продукция. Какво сме казали ние, за да се спре да се спекулира и да знаете какво да казвате: първо, държавата си е извела поуките, че когато има задължително изкупуване на тока, произведен от дадена централа, това означава много по-скъпа енергия. Имаме такъв опит негативен и той после струва на данъкоплатците стотици милиони – ТЕЦ 1 и ТЕЦ 3 на „Марица“, заяви Борисов.  „Затова сме казали – преговори само евентуален купувач или инвеститор, ако той не иска подобен документ. Втори документ, който не можем и няма да позволя да се издава, това е държавна гаранция. Сиреч държавата да се задължава с плащане по тази сделка. Трето, ние можем да участваме в съвместно дружество, след като се отпишат активите от НЕК като държава в рамките на това, което сме похарчили до момента с такъв процент. Колко е – ще го кажат специалистите. При тези условия, аз не мога да разбера дори преговори за продажба или за каквото и да било с наличния мораториум в парламента, ние не можем да провеждаме. Нямаме мандат“, допълни той.  „Трябва ли да стоим, за да се харесаме политически на едни или други, и за милиарди оборудване да го унищожим, защото то времето ще го унищожи? Това е, което правим. Отнасяме се единствено със загриженост за това, което българският данъкоплатец е платил вече. Интерес има от доста държави от най-големите им и държавни, и частни компании. Само че за да пратя Томислав Дончев или Теменужка Петкова да водят преговори, те първо трябва да имат съответния мандат. Не мога да разбера каква е тази истерия. Ако не ги водим тези преговори, няма ли да имаме обратната истерия?“, попита премиерът.  „Защо да се отнасяме безстопанствено към милиардите, които българския данъкоплатец е платил? Тук няма нито Русия, нито Америка, нито Европа. Това не е старата наша позиция, когато едни казваха, че тези реактори не са произведени, руснаците най-вероятно лъжат, че те не са готови, даже да искаме да си ги вземем, за да видим, че те не са готови да платят неустойките. Оказа се, че те са готови, пратиха ги и може би са забравили, че се бяха натрупали близо 90 млн. лв. лихви по тях. Ако не ме лъже паметта, по 327 000 лв. на ден българския данъкоплатец плащаше по тези реактори. Накрая с президента Путин се разбрахме да ни ги опростят и да не ни ги искат. Бяха се натрупали 90 млн. лв.“, каза още Бойко Борисов.  Според мен позицията ни за АЕЦ „Белене“ е отговорна и отговаря на един добър стопанин – да се опита това, което има в двора в Белене, да прецени какво да го прави, заяви Борисов.  „Ако се седне спокойно да се говори, без да се влагат емоции и чувства, всички ще ви кажат, че 5-и и 6-и реактор бяха удължени животите им, но след 10-15 години по тях ще има вече натиск да бъдат затваряни. Представете си днес енергийната система без 2000 мегавата. Да остане само на въглищата и на зелената енергия. Като се знае за въглищата каква война, не битка, а война водим в Брюксел с Нено Димов, Теменужка Петкова, Томислав Дончев, да им удължим на „Мариците“ максимално живота, тъй като вредните емисии и натискът върху това да бъдат извадени като производство на електроенергия въглищата да бъдат направени скъпи, за да не са изгодни, и цяла Европа го прави, след 10 години този, който ще седи тук ще каже: „Къде са били онези там?“, коментира Борисов.  Според него тогава ще трябва да внасяме ток.  „Опитваме се най-спокойно да го обясним на експертен език на тези, които го подкрепят или не го подкрепят. Хипотезата, че реакторите не са готови, че са много скъпи, което съм го говорил и аз разбира се, се оказа невярна“, каза още Бойко Борисов.   ", "date": "2018.05.23", "title": "Борисов: Реакторите не са домати и краставици! В музей ли да ги държим? (ВИДЕО)"}
{"url": "http://epicenter.bg/article/DPS--V-dni-kato-24-may-zhivotat-ne-e-borba-za-vlast--a-znanie-i-smisal---chestit-praznik--chetyashti-hora-/155089/2/0", "text": "\"От името на ДПС пожелаваме на 24 май съзнанието ви да е в уютна удовлетвореност, защото празникът е истински, радостта е истинска и не избледнява в годините. В такива дни животът не е борба, не е война за власт, а е знание, етика, естетика и смисъл. Честит празник, четящи хора.\" Това заяви в парламентарната зала депутатът от ДПС Ерол Мехмед в декларация от името на групата по повод Деня на българската просвета и култура и славянската писменост, цитиран от БТА.  \"24 май е празник на просветените хора, които от векове изграждат устоите на нацията и възпитават поколенията. 24 май отдавна се е превърнал в ден - символ на национално достойнство, стремеж за самоопределение, многовековни традиции\", заяви Мехмед. По думите му това е ден, който има естествена сила да обединява всички и затова е безценен, одухотворяващ празник.  \"Двамата братя едва ли в 9-и век, изпълнявайки възложената им държавна мисия, са осъзнавали в пълнота епохалното си дело. Те обаче са знаели, че записаното слово съхранява паметта и пази духовността във времето. 11 века по-късно европейците се убеждават, че братята Кирил и Методий наистина са заслужили да бъдат обявени от папа Йоан Павел Втори за покровители на съвременната многонационална, многоезична и цивилизована Европа. Българският народ и целият славянски свят тачат своите светци, създатели на нова азбука и защитници на човешкото право и свобода да твориш и славиш Бог на своя роден език\", посочи депутатът.  \"Просвещението като процес може би е своеобразен извървяван път към храма и дано всички ние да намерим просветление и слънце да грее вечно в душите ни. Духовното извисяване на личността, израстването на една нация и трансформацията на държавата в обща родина минават през езика и писмеността\", отбеляза Ерол Мехмед.   ", "date": "2018.05.23", "title": "ДПС: В дни като 24 май животът не е борба за власт, а знание и смисъл – честит празник, четящи хора!"}
{"url": "http://epicenter.bg/article/BSP--V-Balgariya-na-knyaz-Boris-I-slavyanskata-pismenost-i-knizhnina-puskat-dalboki-koreni/155090/2/0", "text": "Утре ще е най-хубавият ден на годината, ще пратим децата си с цветя на площадите, за да честваме най-близкия до душите ни, най-неповторимия ни празник - 24 май, Деня на българската просвета и култура и на славянската писменост, деня на светите братя Кирил и Методий. Това заяви Тома Томов в декларация от името на ПГ на \"БСП за България\" от парламентарната трибуна, предаде БТА.  Той отбеляза, че векове преди Джото, Свети Франциск от Асизи, векове преди да се родят Микеланджело, Леонардо и Рафаело, Шекспир и Гьоте, Франсоа Вийон и Юго, Толстой и Томас Джеферсън, когато Лондон и Париж са заспали провинциални градчета, а съвременният свят не е дори предчувствие, България пребъдва.  \"Нашите светци и покровители са от първите, тяхното слово е нашето начало. Заради тях сме още тук и ще бъдем\", заяви Томов.  Кирил, който е роден през 826 г. в Солун, вероятно е бил най-умният човек на планетата по това време, посочи депутатът и отбеляза, че в Константинопол само за три месеца Кирил усвоява граматиката, след това изучава Омир, геометрията, диалектиката и всички философски науки, риториката, аритметиката, астрономията, музиката и другите елински изкуства. Завършва Магнуарската школа и след това е библиотекар на патриарха в църквата \"Света София\".  \"Напомня ми на Ибн Халдун - великият арабски мислител\", каза Тома Томов. Като него Кирил отива на мисия при сарацините в Багдад, участва в други мисии, дискусии и накрая се уединява в безмълвие в манастир в Мала Азия, където вече се е оттеглил неговият брат Методий, добави депутатът. Тяхното епохално дело е българската азбука глаголицата - тази графическа система е първото фонетично писмо, изцяло съобразено с особеностите на езика на племената в българската група, посочи Томов.  Следва Великоморавската мисия, която е провал. Там остават 40 месеца, през цялото време воюват с немското духовенство, което ги хули, че проповядват на несвещен език, отбеляза Томов. България на княз Борис Първи Михаил наистина е тази страна, в която славянската писменост и книжнина ще могат да пуснат дълбоки корени и да дадат добри плодове, посочи той. По думите му княз Борис Първи Михаил е водачът на дълбоката промяна с Христовата сила и с кръстния знак. Само за седем години България обучава повече от десет хиляди свещеници, дава в ръцете им десет хиляди евангелия и те тръгват да проповядват на български език, посочи Томов.  Климент опростява Глаголицата и създава буквите на Кирилицата. Днес той е един от седемте апостоли на България, редом с Кирил, Методий, Наум, Сава, Горазд и Ангеларий, каза той. Езикът ни тръгва на изток и днес той е планетарно явление - няколко стотин милиона души пишат с нашите букви, отбеляза Томов.   ", "date": "2018.05.23", "title": "БСП: Благодарение на Светите братя езикът ни тръгва на изток и днес е планетарно явление"}
{"url": "http://epicenter.bg/article/MON-prizna-greshkata--Vapros-7-ot-maturata-po-balgarski-ezik-i-literatura-nyama-da-se-zachita-/155092/2/0", "text": "Съвсем отговорното ни решение е 7-ма задача да не се зачита в изпитния вариант. Това каза зам.-министърът на образованието Таня Михайлова на брифинг в МОН във връзка с матурата по български език и литература, предаде репортер на Агенция „Фокус“.  „Тъй като има спорен момент и ще има усещане у зрелостните за несигурност, а ние нямаме право да ги поставяме в такава ситуация“, изтъкна тя.  „От понеделник има един спорен въпрос - номер 7 в изпитния вариант на държавния зрелостен изпит по български език и литература. Той предизвика сериозна обществена полемика, сутринта се събрахме всички, които по една или друга причина, са отговорни за доброто провеждане на зрелостните изпити“, обясни Таня Михайлова.   Разгледахме 7 задача - няма граматична грешка в подусловие Б, заяви зам.-министър Михайлова.  „Този изпит трябва да покаже знанията. Всеки отговор трябва да бъде безспорен, това е изискване при съставяне на тестовете“, коментира тя. „След като условието създава и най-малкото съмнение за друг отговор, смятам, че е напълно отговорно решение да не се зачита“, заяви Таня Михайлова.  „Ще има въпроси как се стига до този вариант на изпита. Започва се с комисия за изработването на тестовите задачи, след това има комисия за извършване на експертна оценка на тестовете задачи. Със заповед на министъра се определят лица, които утвърждават изпитните материали за държавните зрелостни изпити. Най-накрая в последните дни преди матурата има лица, които осъществяват окончателната експертна оценка на изпитните варианти“, обясни зам.-министърът.  „Има проверка на задачите на няколко нива. От толкова много варианти комбинациите са над 11 млн.“, каза още Михайлова.  \"След като има условия за притеснение, двусмислие, това означава, че задачата ще получи точките, които носи. В случая тя носи 1 точка\", заяви Михайлова.  „Приема се, че 7-ма задача е част от 30-те точки“, обясни тя. „Подчертавам, че граматична грешка в подусловие Б, което е посочено като верен отговор, няма“, заяви зам.-министърът.   ", "date": "2018.05.23", "title": "МОН призна грешката! Въпрос 7 от матурата по български език и литература няма да се зачита "}
{"url": "http://epicenter.bg/article/GERB-i-DPS-se-pregarnaha-v-Galiche/155094/2/0", "text": "Хоро пред джамията в село Галиче се изви днес. На него избиратели от ДПС демонстрираха подкрепата си за кандидата за кмет от ГЕРБ Страхил Стоянов. В неделя той е на балотаж срещу кандидата на БСП Веселин Тушинов. На хорото се хванаха още депутатът от ГЕРБ Красен Кръстев, както и знаковата фамилия от ДПС Мехтин Касъмов и синът му Кристиян Касъмов.  ", "date": "2018.05.23", "title": "ГЕРБ и ДПС се прегърнаха в Галиче"}
{"url": "http://epicenter.bg/article/Krum-Zarkov--Radev-otdavna-obeshta--che-shte-izvadi-otnosheniyata-s-Rusiya-ot--lednikoviya-period-quot-/155095/2/0", "text": "„Срещата между президентите Владимир Путин и Румен Радев е първата на държавни глави между двете страни от 10 години насам. През това време отношенията между България и Русия бяха трудни и противоречиви. Счупването на ледовете между двете страни не може да бъде отречено.” Това каза зам.-председателят на ПГ на „БСП за България” Крум Зарков пред БТВ в коментар за срещата между Владимир Путин и Румен Радев.   „Когато президентът говори за недалновидно политическо говорене, сигурно има предвид онези твърде резки смени на посоката и крайни позиции, които са заемани по отношение на Русия, в това число често и от правителствата на ГЕРБ. Само преди няколко седмици, оповестената визита на Румен Радев беше коментирана от най-високо ниво от ГЕРБ- като странна по време на европредседателството. Сега, след като знаем, че ще има визита и на министър-председателя, не е странна”, коментира народният представител. „Много е важно институциите да работят в рамките на своите правомощия – целенасочено и единно, в защита на българските стратегически интереси. Румен Радев ясно изрази какви са неговите виждания по отношение на Русия, още по време на предизборната си кампания. Той се ангажира да извади отношенията между двете страни от „ледниковия период”, в който се намират. Това направи и с вчерашната си визита”, категоричен бе Крум Зарков. По отношение на рестарта на проекта АЕЦ – Белене, Крум Зарков обясни, че ГЕРБ трябва да престанат да обръщат коренно позицията си по проекта. Той припомни, че БСП винаги е подкрепяла изграждането на втората атомна електроцентрала и не е променяла позицията си по въпроса.  ", "date": "2018.05.23", "title": "Крум Зарков: Радев отдавна обеща, че ще извади отношенията с Русия от „ледниковия период\"!"}
{"url": "http://epicenter.bg/article/Katastrofa-s-avtobus-i-TIR-na-magistrala--quot-Trakiya-quot--do-Sofiya--dvama-sa-tezhko-raneni/155062/3/0", "text": "Тежка катастрофа между ТИР и автобус стана на входа на София на Тракия. Сигнал за пътен инцидент е подаден малко след 7.20 часа тази сутрин. Това съобщиха от пресцентъра на МВР. По първоначални данни на АМ „Тракия“ - 3 км, в посока София, ТИР е ударил отзад автобус на градския транспорт, който пътувал по линията Лозен - София. Инцидентът е в участника при Черната котка и отклонение за Равно поле. В тежко състояние са двама от пострадалите, настанени в УМБАЛ \"Св. Анна\". Това са мъж на 60 г. и жена на 54 г., съобщиха от пресцентъра на болницата. Мъжът е с тежка черепно-мозъчна травма и тежка гръдна травма, настанен е в реанимация. Жената е с тежка лицева травма и фрактура на долна челюст, тя е хоспитализирана в Клиника по ЛЧХ.     Две от ранените са жени – на 24 и 46 години, те са с контузии на долните крайници. Настанени са в „Пирогов“. Има и 4-годишно дете, което няма видими наранявания, но е със силен уплах и също е закарано в „Пирогов“, за да му се окаже адекватна помощ.    са с по-леки, не животозастрашаващи наранявания. Те са в      при катастрофата на АМ \"Тракия\" от тази сутрин са приети в УМБАЛ  , съобщиха от пресцентъра на болницата.   Четирима пациенти са предимно с гръдно-коремни травми и различни травми на долни крайници, те са хоспитализирани в Клиниката по неврохирургия и Клиниката по хирургия. Един е освободен за домашно лечение.    от пострадалите при катастрофата. Това каза изпълнителният директор на болницата проф. Асен Балтов, съобщиха от пресцентъра на болницата. Това са 4-годишното момче, което има фрактура в областта на едната подбедрица. Поставена му е гипсова имобилизация и остава за консервативно лечение в детската травмотология на спешната болница.   Другата пациентка, 25 г. жена, е с фрактура на едната подберица. Тя остава в пироговската травматология.   На 47-годишна жена с комоцио (мозъчно сътресение) и навярхване на шийни прешлени е поставена мега шина на врата, след което по нейно желание отказва хоспитализация и си тръгва от болницата.   Майката на пострадалото дете го придружава, но отказва да бъде прегледана на този етап.   Движението в района вече е възстановено, съобщиха от АПИ.", "date": "2018.05.23", "title": "Катастрофа с автобус и ТИР на магистрала \"Тракия\" до София, двама са тежко ранени"}
{"url": "http://epicenter.bg/article/Temenuzhka-Petkova--Imame-yasen-investitorski-interes-kam-AETs--quot-Belene-quot--/155082/4/0", "text": "До този момент най-голямата Китайска държавна компания е заявила своя интерес за възможността да участва в реализацията на проекта АЕЦ „Белене“. Този интерес беше препотвърден и преди броени дни, когато аз и вицепремиерът Томислав Дончев имахме съвместна среща. Това каза пред журналисти министърът на енергетиката Теменужка Петкова за инвеститорския интерес към проекта АЕЦ „Белене“ след откриването на Международната конференция за макрорегионално сътрудничество в областта на туризма и енергетиката, предаде репортер на Агенция „Фокус“.  „От страна на „Фраматом“, бившата френска компания „Арева“, също е налице заявен писмен интерес по отношение на възможността да участват в реализацията на този проект“, посочи тя. „Очакваме парламентът да се произнесе по предложението, което сме направили, за проекта АЕЦ „Белене“, коментира Теменужка Петкова.  Ако парламентът ни даде мандат, ще започнем подготовката за разработване на процедура за избор на стратегически инвеститор. Това ще бъде доста дълъг процес. Трябва да се разработи такава процедура, която да гарантира максимална публичност, прозрачност, обективни критерии, поясни Петкова.  „В рамките на тази процедура ще проверим до колко реален е този инвеститорски интерес“, заяви тя. Попитана очаква ли интерес от други държави за проекта АЕЦ „Белене“ Теменужка Петкова коментира: „Първо да видим дали ще имаме зелена светлина от парламента. Това е изключително важно“.  „Няма как да се водят преговори, без да сме провели разговори с конструктора на проекта и производителя на оборудването - „Росатом“, каза още енергийният министър.  България и правителството работим изключително целенасочено от години наред за това да запазим стратегическото място и роля на България на газовата карта на Европа, каза Петкова за идеята на президента Румен Радев за „Български поток“, за доставки на руски газ към страната ни през Черно море, която той обяви при посещението си в Русия.  „Смятам, че резултатите са налице. Не бих се ангажирала с това да коментирам думите на президента Радев“, обобщи министър Петкова.  ", "date": "2018.05.23", "title": "Теменужка Петкова: Имаме ясен инвеститорски интерес към АЕЦ \"Белене\" "}
{"url": "http://epicenter.bg/article/Valentin-Vatsev--Zapochva-geopoliticheska-zima-v-nashata-chast-na-sveta--nashiyat-elit-ne-e-gotov-za-tova-/155058/11/34", "text": "    - В Кремъл е твърде нервно. Станаха много лоши, тревожни неща, и продължават да стават. Руският политически елит просто няма да има нерви да се занимава и с България. Разбира се, че произтичат нови ситуации. Но първо нека напомним нещо старо – в културното и историческо „подсъзнание” на християни, мюсюлмани и юдеи има есхатология. Ние сме формирани с есхатологическа култура, която е в дълбочините на нашето предсъзнание. Юдеите, християните и мюсюлманите знаят какво е есхатология, дори когато не знаят точната дума. Поради есхатологически причини хората очакват велика война.    - За съжаление са налице и реални, жизнени причини. Мога да ви кажа причините за такава велика война. Не бива да мислим за нея по моделите от Първата и Втората световна война. Всяка световна война е по-различна от предишните.  Първо, САЩ се деиндустриализират и там умира средната класа. Тръмп обещава да спре този процес и аз му желая успех. Но той спокойно може да реши, че начинът да се спре всичко, това е войната. Съдейки по начина, по който третира договорите с Иран, не мога да отхвърля тази възможност. Споделям целите на Тръмп, но неговите средства ме стряскат. Чета неговите туитове и съм изпълнен с безпокойство. Съгласен съм, че Америка трябва да бъде отново велика – такава, каквато я помня от 70-те години. Бих се радвал, ако Тръмп успее с идеята си за величието на Америка, но методите, към които посяга пред очите ми, ме държат напрегнат.  Второ, Европейският съюз е в много тежка криза, тъй като има откровено несъгласие между националните елити и централния брюкселски елит. И това ще се задълбочава. Да, Евросъюзът няма да бъде фактор за война. През всичките години, в които съществуваше, той бе пример за успешна, исторически щастлива, икономически просперираща културна и икономическа общност. Сега обаче бляскавият пример на ЕС залязва. Евросъюзът е много проблемна зона. Не бива да се обещава, че още утре ще умре, но начинът, по който живее, се променя пред очите ни. Идеята за „европейско НАТО” се носи във въздуха, а за такива ереси сюзеренът наказва.  Третата причина за голяма война е Китай, който зависи от външните си пазари. Китайската икономика е могъща и аз подозирам, че по мащаб тя е по-голяма от американската, но в Пекин предпочитат да го крият. Но много хора не знаят, че половината от грижите на китайското ръководство винаги са идвали не от икономическите проблеми, а от историческата особеност на китайското общество да бъде крехко и склонно към разпадане. Няколко пъти Китайската империя се е разпадала на воюващи провинции. Каквото и да правят китайците, при тях това винаги стои на първо място – да не се разпаднат на върха на икономическия си блясък. А има и кой да им помогне за това – не са случайни онези странни раздвижвания в Синдзян-уйгурския автономен регион. И затова Китай се готви за война. Да не забравим да отбележим, че напоследък Китай все по-често се сеща за възможността при определени нежелани от Пекин обстоятелства по някакъв начин да се наложи ускорено решение на тайванския въпрос, където винаги има тлеещ фитил.  Четвърто, не вярвам Русия да иска война в момента, но, обективно погледнато, Съветският съюз се разпадна поради това, че между централния и регионалните елити се зароди консенсус, че трябва да заживеят поновому – като управляващи класи от собственици, в условията на щастлива конвергенция със Запада. Такъв е горбачовският идеал. Но това не беше индивидуална глупотевина на Горбачов, а логиката на целия тогавашен съветски държавно-партиен централен и регионален елит. Сега това си отива и Путин по свой начин дава глас на тези разочарования. Путин е първият, който официално се отрича от идеята за конвергенция със Запада. Затова и го мразят толкова много. А не заради реални негови грешки, каквито той има повече от достатъчно. Русия се отказва от конвергенцията, което означава връщане на позициите на война. А на хоризонта вече се е задал и следващият наистина голям проблем – това, което в Русия наричат „събиране на земите”. А това вече се случва само с война.  В американската военна доктрина е записано, че тъй като върху руска територия вече не може да се „проектира сила”, поради самия този факт Русия представлява заплаха за американската национална сигурност. Звучи странно, но го има в американските военно-държавни документи. С други думи, причините за голяма война са повече от достатъчно.    - Голямата война няма да е довечера, утре или в другиден. Моите очаквания са за между 2025 г. и 2030 г. Дотогава ще има светло време. И всеки, който обещава Войната преди това, е вулгарен есхатолог и екзалтиран фен на апокалиптиката.    - Не. Има един такъв принцип, че потопяването на американски самолетоносач не е причина за световна война. Тоест напълно е възможно някой да потопи американски самолетоносач – Китай и Русия знаят как се прави това. Във Вашингтон никой няма да се радва, но в Америка не са луди. Причина за ядрени удари от апокалиптичен тип може да бъде например, ако примерно САЩ загубят град с 500 хиляди души. Те са отговорни и разумни хора, нищо, че се държат странно понякога.  Мисля, че конфликтите, които предстоят, а на няколко места очаквам много горещи конфликти, ще доведат до значими разрушения, щети и човешки жертви. Но те няма да запалят голямата война, която ще се появи по други причини, след друг интервал от време.  Колкото и Тръмп да иска американските войски да напуснат Близкия изток, а той май искрено го иска, това ще е причина охраната му да го удави във ваната. Защото Тръмп воюва не с Русия, дори не с Китай. Той воюва с „дълбоката държава“ на Америка. Така че е най-добре американският президент да си намери охрана, която да го пази от държавната такава. Животът му е в опасност. Тръмп иска да се махнат американските войски от Близкия изток, тъй като той е изолационист. Първият американски изолационист от десетилетия насам – с това днес в Америка се живее трудно, дори опасно.    - Точно така. Това е специално в чест на аятоласите в Техеран. В чест на Рухани, също. Там, където има Болтън, има и война срещу Иран. Забележете, че него дори ястребите го наричат „ястреб“.  Никой не бива да твърди, че Тръмп е политически консеквентен човек. Той искрено желае доброто на Америка. Искрен изолационист е, макар да не използва тази дума. Той желае Америка да бъде царство на спокойствието и на спокойния индустриален просперитет. А в резултат на това пак ще се получи война. Колкото по-голям борец за мир е американският президент, толкова повече война прави. Това е зла съдба. Но тя идва не от характера му, а от реалния властник в Америка – помните ли, впрочем, как преди години Путин се изпусна? В една ситуация, когато се обърнаха към него като към цар (кандидат-царедворците, разбира се, те са неизтребими навсякъде, не само в Русия), той изненада хората, като се самоназова „наемен служител”. Просто си позволи за секунда малко откровеност, защото вече знаеше, че има сили извън него и над него, които могат лесно да го премажат. Разбира се, това знае и Тръмп, знаел го и Рузвелт (и даже го е казвал), мисля, даже, че точно това е имал предвид оня френски Людовик, който е заявил така странно, че „държавата – това съм аз”. Нали долавяте, че това не е като да кажеш „аз съм държавата”. Колкото до Тръмп, той просто е заложник на нещо, което е неизмеримо по-голямо от него, и той ще трябва да му служи...  „Дълбоката държава” – разбира се, това съвсем не е старата, уморена и болнава Хилъри Клинтън, а Системата – неизборна, невидима, недосегаема, неподдаваща се на контрол, вездесъща, всесилна. Боя се, че не Тръмп, а Системата иска война, и аз съвсем не съм сигурен, че някой си Тръмп може да й противоречи.  Неговото слабо място днес не е Северна Корея. Цялата тази история беше измама. Геополитически Северна Корея не съществува. За малко да го вкарат в беля, но тръгна обратният процес и сега неговите хора се опитват да присвоят победата. Тоест, ако Северна и Южна Корея се обединят, това би било победа на САЩ. А севернокорейската позиция не е мръднала от 60-те години – спираме с ядрената програма, махнете американците от Сеул. И тъй като американците няма да се махнат, Ким Чен Ун ще каже: Пак проявихме добра воля, но вие пак не ни обърнахте внимание.  Слабото място на Тръмп е Иран. Не твърдя, че добре разбирам защо го прави, но предполагам, че това е влиянието на неговия зет („практикуващ юдей”, както ги наричат в САЩ), а и го чакат съдбовни избори в края на годината – ако ги загуби, веднага ще бъде обявен за двойна „куца патка”, и ще стане универсален обект за присмех и подигравки – обратно, една „малка победоносна война” променя съществено нещата. Там вярват в богоизбраността на Америка, която пък е наследила, получила модела за богоизбраност от евреите. Но в САЩ има два вида евреи. Има една неголяма, много богата, дясна еврейска общност, която му влияе. И друга, голяма, ляво-либерална, правозащитна, понякога прокомунистическа общност, която не иска нищо подобно спрямо Иран, но пък на тези „леви евреи” в Америка (ония, от удиалъновски тип) по правило не се обръща внимание. Кой брои Чомски за човек? Така че Тръмп не е попаднал просто под влияние на евреите, а на точно определен тип евреи.    - Не, няма да я доминират ястребите. Засега Тръмп прави външната политика, но все по-трудно.  Чудя се, дали Тръмп уважава и познава Историята – ако не общата история, поне тази на страната си, дали има съветник, който да му разкаже за съдбата на Джими Картър. В края на 70-те години на миналия век същата сила, която днес го дебне („дълбоката държава” – макар че тогава се е наричала иначе), решава, че Картър трябва бързо да се маха. В резултат на това в Техеран група „революционни учащи се” (как звучи само) окупира американското посолство, държаха там като заложници около 80 американски граждани, като Картър по никакъв начин не можа да ги освободи. Държаха ги там (с благословията на аятоласите), докато Картър загуби изборите и веднага след това ги пуснаха. Скоро след това се разбра истината – направен е сговор между техеранското ръководство и противниците на президента Картър във Вашингтон.  Днес във Вашингтон противниците на Тръмп са повече от достатъчно, а в Техеран винаги са били абсолютни виртуози в договарянето със всеки, с когото трябва. Зад гърба си тези хора имат около 4 хиляди години държавно-политически опит – и какво може тук строителният бизнесмен Тръмп? В Техеран го наричат „човекът от пазара”.    - Да, Тръмп не е завършил Итън, за да може, като стане президент, да извади телефонния си тефтер и да покани съучениците си в администрацията. Тръмп е много проблемен президент. Изобщо не съм сигурен, че ще завърши успешно всичко, което прави. Тръмп има противник, когото не вярвам да може да победи – американската „дълбока държава“. Освен това глобалният финансов капитал работи много сръчно срещу него. Има и друго. Липсата му на политическа култура и бекграунд, и опитите му да ги замести с бизнес хватки за него вече са контрапродуктивни. На път е да направи голямата глупост в политическата си кариера – тази с Иран. А правилото гласи, че който пипа Иран, добро не е видял.  Едната болезнена точка е конфликтът Израел-Иран. Израелците вече обстрелват сирийски военни бази, в които обаче има руски специалисти. В Кремъл много държат на добрите отношения с Нетаняху, но нямат никакво намерение да търпят това. А в Израел живеят с мисълта, че са първа геополитическа сила на Близкия изток, и разбира се, това е вярно – но само със САЩ зад гърба си.    - Не вярвам. Около Тръмп се събра един тънък слой отговорни военни, които имат политическа култура. Те няма да насърчават Израел да прави свободни изпълнения, защото сега не е време за това. Второ, според отговорни американски източници около 25-30% от територията на Сирия е под американски контрол. А руската позиция вече е огласена и е късно да се променя – ние ще воюваме и ще направим всичко, което зависи от нас за запазване на територията и суверенитета на Сирийската арабска република. Това означава, че ще – не ще, в един момент Русия ще трябва да се сблъска с американски въоръжени сили. И то вече се случи. Американските избиха много руснаци, но те бяха част от частна военна компания – такава е съдбата на наемника. Руските законодатели отхвърлиха възможността да се легитимират частните военни компании. Конфликтът е вече налице.  Трето, никой не може да каже какво ще стане с Турция. Тя ще продължи да воюва срещу кюрдите. Русия е съгласна, защото се смята, че Турция е стратегически партньор, от който вече има ползи. Турция вече не е сигурен партньор в НАТО.  Цялата зона между четирите пролива – Баб ел-Мандеб, Ормузкия пролив, Суецкия канал и Гибралтар, е гореща земя. Там идват конфликтни ситуации, които нямат нищо общо с есхатологията и апокалиптиката. Това е просто сурова военна логика. Но е и организационно военно-политическа безпътица, голяма трудност, а може би дори невъзможност да се съгласуват интереси. Такава е мъката на текущия живот. Ако тази нощ Израел обстреля някоя сирийска база или случайно улучи Хмеймим, на другия ден Путин с мъка на сърце ще трябва да поръча обстрел на израелски огневи позиции. За цялата тази мъка е виновна американската военна доктрина.  Другата точка, която е много болезнена, е Черно море и Крим. За включването на Крим към Руската федерация най-подходящ е един медицински термин – операцията бе извършена „по жизнени показания”. Ако бяха се забавили с референдума в Крим, той щеше да се превърне в генерална американска военна база. В резултат на това, Путин щеше да се удави в басейна, в който плува сутрин. Поради същата причина някога щяха да удавят Кенеди, ако не беше ударил по масата по въпроса за руските ракети в Куба. В Крим все още има великолепни секретни военни бази и подземни градове, в които могат да живеят около 10 хиляди души. Там е може би най-голямата база за подводници – от морето направо се влиза под планината. Поради своето присъствие в Крим, руснаците могат много спокойно да се отнасят към всички други въоръжени сили в Черно море. Шегуват се, че морето сега е „руски леген”, в който могат да издавят за половин час всички неканени гости.  Но идеята британски изтребители да делят мегдан с руските MиГ-ове и Су-та е крайно опасна. А онова, което най-много не ми харесва, е, че българите участват в тази работа. Разбирам, че това е някаква весела небрежност, но тези небрежности се плащат по най-скъпата тарифа. Това е картата на горещите конфликтни точки, от която може да започне инфекция във всеки един момент.    - Европа отговори: колега Тръмп, ти си прав да искаш да развалиш договора, но ние ще си търгуваме и ще ти се радваме как се изолираш.    - Не, няма да го допуснат. Всичките възможности на САЩ да влияят върху европейския политически живот, а те са големи, ще бъдат употребени.  Забелязвам как на Меркел ѝ се иска тази мъка да свърши. Дори и на Макрон, на който му е приятно да го водят за ръка, му се иска. Наскоро видях заглавие, което гласеше, че Макрон се целува не по-лошо от Меркел. Всичко това е обидно, защото става въпрос за велика Франция, а не за коя да е европейска страна. Анализаторите и от Франция, и от Германия са отчели тяхната нагласа да направят нещо самостоятелно. Но между нагласите и реалността днес има пропаст. Нека не забравяме, че Германия е победена страна и на нейна територия квартирува британска танкова бригада.  А френският политически елит е възхитен, че Франция е велика сила, която се държи за ръка с друга велика сила. Макар че, за мен, Франция бе велика сила по времето на Шарл дьо Гол, а него никой не можеше да го води за ръка. Опитите за самостоятелна политика ще се увеличават. Но има вероятност да се окаже, че Европейският съюз е просто цивилната част на НАТО. Огромни са възможностите на Вашингтон да влияе върху Франция и Германия. Драмата на европейската политика днес е как да се изолира Путин от оста Париж-Берлин, коляновия вал на европейската интеграция.  Европейският съюз променя своята политическа формула и своите нагласи. Там има нова политическа култура, която ще промени много неща. Още на следващите европейски избори ще задуха нов вятър.  Вижте какво се случи във Великобритания, начело с г-жа Тереза Мей. Стилистиката ѝ е като на Корнелия Нинова. Наскоро четох, че портретът на Тереза Мей е свален от почетната галерия в Кеймбридж. А на Великобритания не ѝ приличат този тип истории. В продължение на поне 3 века тази страна е била образец на висока политика, високо коварство и непонятност в конструирането. А сега я управляват група весели хора, които правят свободни изпълнения. Мисля, че г-жа Мей си отива. Тя не е нито аристократът Камерън, нито представителят на един богоизбран народ Блеър. Тя май е от работническо-селски произход, а на такива хора нищо не им прощават. Следващият победител на изборите там се очертава да бъде представител на британската левица, която не е имала сериозна победа много отдавна.  Във Франция бъдещата френска политика ще се развива в силовото поле на ужасните десни – Марин льо Пен, и на странния постмодерен ляв Меланшон. Той е изключително интересен политик. Между другото, ако се мери динамиката на резултатите, Меланшон отбеляза най-голям прираст на подкрепата на последните избори.  В Германия също са очертани новите културно-политически полюси. Като много опитен политик, Меркел успява да се разбере и с тези, и с онези, но очевидно й става все по-трудно. Освен това изглежда Путин има някакъв много специален начин да й влияе.    - Защото е несигурен, нестабилен и положението му е крайно неясно. Всичко това не му трябваше точно сега. В момента той прави единственото, което може – воюва срещу кюрдите и винаги може да обясни тази война с необходимостта да се опази Турция. Турската държава е правена с няколко скрити предпоставки, които не се изговарят, но са били понятни за всичките й създатели. А именно, че ако има турска държава, няма да има кюрдска. И обратното. Ердоган ще трябва да воюва с кюрдите, но не знам как ще се разбере с новото-старо руско ръководство. Защото той ще настоява да контролира Африн и да го турцизира, а позицията на Кремъл е по никакъв начин да не се засяга суверенитетът на Сирия. Ердоган има много силни противници в Турция – турският либерализъм, както и кемалисткото офицерство, яростно стоят срещу него. Ердоган непрекъснато апелира към идеалите на Кемал Ататюрк, но не звучи убедително. Днес Ердоган е възможно най-проблемният политик в нашата част на света. Той е многозначен. Ще внимава да не разсърди официален Вашингтон, а Вашингтон ще проявява все повече раздразнителност. Освен това Ердоган ще направи концесии с Китай, който умее винаги да бъде на точното място по нужния начин. И разбира се, ще трябва много да внимава с Русия. Но неговите реални противници са вътре в Турция. Не виждам сериозни негови врагове извън страната. Да, той се скара с Израел, но те ще се сдобрят, когато дойде време за това. Ердоган безжалостно прекрои турския управленски елит. Засега успешно е премазал своите главни идейни противници с помощта на много насилие и терор. Но аз приемам, че за днешната турска политическа култура това е органично. С американска търпимост, с китайско дискретно съдействие и с руско приятелство, аз не виждам как той може да изпадне в истинска задънена улица. Вече я няма онази Турция, в която Фетхуллах Гюлен беше тайният пророк и където кемалистите се чувстваха необезпокоявани. В Турция се появи нова икономическа почва – това е дребният бизнес от Анадол. Онези, които десетилетия работеха в Германия, инвестираха в дребния си бизнес в Анадол. Ердоган е техният говорител.  Освен това в Турция има един проблем, който е принципно нерешим – отношенията с Армения по темата за геноцида. Все повече и повече страни признават арменския геноцид и не виждам изход от тази ситуация.    - Вие казахте какви са основните правила. Аз бих добавил само още едно. Нито една цветна революция по света не е направена без тайното участие на властта. На първата нежна революция бяхме свидетели в България. На този, който не е разбрал, може да му се каже десетилетия след събитието, че без участието на ЦК и Политбюро нищо такова нямаше да се случи.    - Да. Между другото това не е глупава схема. Серж Саркисян е арменският Бойко Борисов. Той омръзна на всички арменци и аз напълно ги разбирам. Срещу него извадиха Никол Пашинян, който има железни връзки под килима с управляващата Републиканска партия в САЩ. Той е технологично средство за решаване на въпроса. Предполагам, че в Русия решиха, че гарант на руските интереси там ще бъде значимият армено-руски капитал.    - Точно така. Това е продължение на старата концепция, че в нашата епоха международните отношения се икономизират – глупава концепция, впрочем. След края на Съветския съюз в Кремъл решиха, че на бизнесмените може да се възлагат и политически отговорности. И така оплескаха Украйна. Те до последно вярваха, че техните хора в Украйна ще оправят нещата. Добре де, но тези хора се оказаха олигарси, а олигархът винаги предава.  Русия се доверява на ролята и влиянието на руско-арменските капитали на територията на Армения, което не е празна работа, но не съм сигурен, че е достатъчно. Това е идеята, че можеш да решаваш политически въпроси с икономически хитрости, което е системно невярно. Ако беше така, нямаше да има политика.  Вижте, има само един начин да бъдеш суверенен и няколко начина да не бъдеш. Армения не е напълно суверенна страна, защото суверенитетът идва тогава, когато народът в своята цялостност решава да издигне волята си над себе си. Само че в Армения живеят определен брой арменци, в Русия – пак толкова, само малко по-малко, а в Америка – още толкова. От името на кои арменци говори арменското правителство? Коя е „народната цялостност, средоточие и източник на суверенитет”? Нали суверенитетът не принадлежи на етноса, а на нацията? Същият проблем, по своему, има и държавата Израел.    - По този въпрос дори и руснаците не могат да се разберат. Много внимателно следя руските геополитически дебати. Едната позиция е, че никаква база в Гюмри не им трябва и че не са длъжни да охраняват арменската граница. Без руската тежка дума, съдбата на Нагорни Карабах би била предрешена. И базата в Гюмри има известно значение за Нагорни Карабах. Според тази руска геополитическа доктрина, на Русия всичко това не ѝ не необходимо. Има я и обратната доктрина. Наскоро чух един от най-големите специалисти по този въпрос да казва експлицитно, че в случая залогът е да се закрие базата в Гюмри и да се удари още веднъж по руския геополитически интерес. Вътре в Русия има конфликт по въпросите на геополитиката. От една страна е козиревското начало, според което Русия трябва да се откаже от всичките си политически позиции, завоевания и да бъде малка, бяла и пухкава страна на конвергентни руснаци. Това е доктрината „Горбачов“, идеята за нов тип държавност. Следи на тази доктрина и в момента има в Кремъл. И обратната доктрина – руският генерален щаб много добре знае, че в момента там се засяга руският геополитически интерес. Разбира се, в ролята на балансьора, който се очаква да задава вярната посока, отново е Путин.  Цялата тази зона е зона на генерализиращи се политически абсцеси. Вярвам, че това не е обещание за нова война, а за предстоящи 5-7 години на престрелки и скъсани нерви. Доскоро се надявах това да не ни засяга, но май ще се наложи да призная, че съм се заблуждавал. Досега живеехме като в котловина, в която лошото време ни се разминаваше. Боя се, че идват времената, когато българският държавен ръководител, който и да е той, ще трябва да решава да плаща по скъпата тарифа, защото става дума за съдбата на България. Отговорността се споделя между президента Радев, чието мнение не ми е ясно, и премиера Борисов, (който май има няколко различни мнения – помните ли: „да се разберат началниците”), и който, ако има късмет, може да стане еврочиновник на високо равнище.  Истинският, голям, нерешим проблем е, че българският политически елит не е готов да мисли за тези неща. Нашият елит вярва, че хубавото време ще продължи до безкрайност, и че евроциркът, който протече в София през последните месеци, е само предизвестие за нова щастлива евроконсумация. Циркът си тръгна, а клоуните останаха със смешните си надежди и с обичайния си конфликт с реалността...  А хубавото време свършва. Истината е, че започва геополитическа зима в нашата част на света.  ", "date": "2018.05.23", "title": "Валентин Вацев: Започва геополитическа зима в нашата част на света, нашият елит не e готов за това!"}
{"url": "http://epicenter.bg/article/Pochina-pisatelyat-Filip-Rot/155066/6/0", "text": "На 85 години почина американският писател Филип Рот. Причина за смъртта му е сърдечна недостатъчност, посочи литературният му агент Андрю Уайли. Рот е носител на наградата „Пулицър” през 1998 г., присъдена му за романа „Американски пасторал”. Той е автор на над 30 книги, сред които романите „Синдромът Портной”, „Писателят призрак”, „Човешкото петно”, „Призракът излиза” и „Животът ми като мъж”. Роденият в Нюарк, щата Ню Джърси Рот бе прозорлив наблюдател на американското общество и недостатъците му. Той многократно бе споменаван сред фаворитите за Нобеловата награда по литература, но така и не я получи, отбелязва АФП, цитирана от БТВ.    ", "date": "2018.05.23", "title": "Почина писателят Филип Рот"}
{"url": "http://epicenter.bg/article/Rusiya-izstrelya-chetiri-mezhdukontinentalni-balistichni-raketi--quot-Bulava-quot-/155061/7/0", "text": "Русия успешно изстреля четири междуконтинентални балистични ракети \"Булава\" от ядрената подводница \"Юрий Долгоруки\", съобщи пресслужбата на руския Северен флот, цитирана от ТАСС и Франс прес. Подводницата е извършила подводно изстрелване в Бяло море. Ракетите са ударили военен полигон на полуостров Камчатка. Това е първи случай, в който руските ВМС изстрелват толкова много ракети от този тип подводница.   Подводницата клас \"Борей\" \"Юрий Долгоруки\" е създадена специално за този тип ракета. Ракетата \"Булава\" (натовска класификация СС-ЕнХикс-30) е разработена от ракетата земя-земя \"Топол-М\" (СС-27 в класификацията на НАТО). Тя е с обхват 8000 км и може да носи до десет ядрени бойни глави, пише БТА, цитирана от Новини.бг.", "date": "2018.05.23", "title": "Русия изстреля четири междуконтинентални балистични ракети \"Булава\""}
{"url": "http://epicenter.bg/article/Tsveti-Pironkova-se-otdade-na-pochivka-sred-prirodata/155116/8/18", "text": "Българската тенисистка Цвети Пиронкова се наслаждава на слънчевите дни в родината си. Тя се сдоби с първа рожба в края на март и кръсти бебето Александър. Отглежда го в родния си град Пловдив.   Цвети сподели красиви гледки от природата, както и снимка на домашно приготвената си закуска. Към кадъра Пиронкова написа: Преди раждането Пиронкова не бе участвала в турнири от 6 юли 2017 г. заради контузия. Тенисистката се омъжи за бившия футболист Михаил Мирчев през лятото на 2016 г. Преди това бяха заедно 6 години. Двамата вдигнаха пищно тържество в столичен хотел. Кумуваха им сестрата на Цветана - Елисавета, и братът на Михаил - Нико.   Източник: Дир.бг", "date": "2018.05.23", "title": "Цвети Пиронкова се отдаде на почивка сред природата"}
{"url": "http://epicenter.bg/article/Megan-i-Hari-napraviha-parvata-si-ofitsialna-izyava-sled-svatbata-na-gradinsko-parti--Snimki-/155071/10/99", "text": " след сватбата. Това се случи на градинско парти в Бъкингамския дворец, съобщиха световните агенции, цитирани от Дарик.   Празненството беше организирано в чест на бащата на принц Хари, принц Чарлз, за многогодишната му благотворителна дейност. На партито присъстваха над 6000 души, свързани с благотворителните организации, подкрепяни от принц Чарлз. Сред гостите бяха и спасителните екипи от Манчестър, които оказаха първа помощ на пострадалите от терористичния атентат в града, проведен по време на концерт точно преди една година. За пръв път принц Хари и съпругата му бяха  , последвал венчавката им. Принцът произнесе кратко слово за благотворителната дейност на баща си.   \"Неговият ентусиазъм и неговата енергия са наистина заразителни!\", изтъкнал херцогът на Съсекс.   Меган и свекъра й, принц Чарлз, отново демонстрираха топли отношения.   Съпругата на принца на Уелс Камила пък се отличи със светлозелена рокля.   Снаха й Меган бе избрала тоалет в изящни бледи тонове, а шапката, чантата и обувките й бяха в синхрон с роклята. Прическата й бе стилна - прибрана коса на нисък кок. Освен това Меган не бе пропуснала да сложи годежния пръстен и халката си.  ", "date": "2018.05.23", "title": "Меган и Хари направиха първата си официална изява след сватбата на градинско парти (Снимки)"}
{"url": "http://epicenter.bg/article/Top-barmani-nalagat-nova-ekzotichna-moda-v-prigotvyaneto-na-kokteyli/155134/9/0", "text": "Източната кухня се превърна в обичайна дестинация на изкушените от кулинарните шедьоври. Реалити програмите, посветени на гурме културата, преобърнаха традициите и наложиха нова мода в представянето и комбинирането на блюдата с огромно разнообразие от продукти и напитки.   Традициите настояваха напитките да завладяват в чист вид, а всяка степен от менюто да е подвластна на определен алкохолен еликсир. Появата на Шеф Борис Петров, Шеф Петър Михалчев, Шеф Виктор Ангелов, Шеф Андре Токев и колоритния Лео в телевизионен ефир, наложи нов тренд в една от основните човешки потребности.   Експертите в приготвянето и предлагането на напитки  побързаха да откликнат на новата мода и разчупиха статуквото на коктейлния раздел, присъстващ във всяко меню.   „ ” -  споделя Александър Симеонов, основател на най-успешната компания за бармански услуги – „Номад Барман\" и допълва – „ .”   Столичният ресторант SASA в хотел Радисън, е един от първите домакини, където на 29-и май ще дефилира напитката за богоизбрани - Маутай, миксирана изкусно от Симеонов. Признат в гилдията, като талантлив майстор на съблазнителни коктейли, той ще предложи вариации от напитки, които да допълнят изобилието от азиатски специалитети, присъстващи в менюто на изискания ресторант.   Маутай е символ на качество и престиж в Китай и се разпространява в над 100 страни по света, а от скоро вече и в България.   Високоградусовият алкохол се произвежда от сорго – вид житна култура, която издържа на засушавания и горещини, може да се отглежда в бедни почви и не съдържа глутен. Маутай е продукт превърнал се в национален символ за Китай и е най-известната марка байджо - най-популярната китайска напитка, произведена от сорго.   Куейчоу Маутай е резултат от традиционно производство с вековни традиции, който преминава през 8 ферментации и 7 дестилации в продължение на една година. Бленд от дестилати с над 1 година отлежаване в ръчно произведени глинени съдове, придават на напитката плътен аромат с остатъчен послевкус на какаови зърна.    Специалистите откриват над 1200 аромата в огнения еликсир. Разнообразието от хиляди марки и видове байджо в Китай не успява да засенчи абсолютния лидер на пазара – Маутай. Компанията отделя огромни средства от приходите си за устойчиво био-земеделие, медицина и образование, осигурявайки стипендии за студенти. В световен мащаб китайското байджо предизвика истински пазарен бум.   Призната като „напитката на дипломацията” в Китай, Маутай е свежото откритие на годината. Летния сезон и в България ще мине под знака на новата мода в консумирането на коктейли, изградени върху най-мистериозния азиатски алкохол, допълнен с ароматните нотки на ананaс, уасаби, прясно изцеден лимонов сок и оржеат от печен бадем.", "date": "2018.05.23", "title": "Топ-бармани налагат нова екзотична мода в приготвянето на коктейли"}
{"url": "http://epicenter.bg/article/Nikol-Shertsinger-i-Grigor-Dimitrov-ochakvat-dete-/155079/10/100", "text": "Вчера в един от фен профилите на Никол Шерцингер в Инстаграм бе публикувана снимка на нея и Григор Димитров с озадачаващ коментар. Като описание на кадъра беше добавена единствено думата \"Родители\", пише Woman.bg   Това неминуемо предизвика въпроса дали любимата на Гришо не е бременна.      Все още няма официална информация, че двойката очаква бебе, но на следващата снимка Никол прикрива корема си.   В последно време тя се раздаваше максимално на партитата в Кан, които придружаваха кинофестивала. Може би съвсем скоро вече няма да може да го прави?    И все пак на официалния си профил в Инстаграм певицата не е публикувала подобна информация.", "date": "2018.05.23", "title": "Никол Шерцингер и Григор Димитров очакват дете?"}
{"url": "http://epicenter.bg/article/Rumyana-Arnaudova--Shefat-na-KAT-Blagoevgrad-pribiral-do-100-lv--ot-vseki-rushvet/155060/2/0", "text": "Имаме информация, че таксата за бърза регистрация и за специални номера е била твърда. Сумата, която е трябвало да се заплати на държавата за такъв номер, е била завишавана от посредници с около 100-200 лева. На практика част тази горница – 50-100 лева е отивала към началника на КАТ-Благоевград.   Това каза в предаването \"Денят започва\" по БНТ говорителят на главния прокурор Румяна Арнаудова по повод арестите в КАТ-Благоевград. Сигналът за корупционната схема е получен в началото на годината. Образувано е досъдебно производство за подкупи. Подкупите са в неголям размер, но са получавани достатъчно често в рамките на месеца. Следствените действия се осъществяват от следователи от Националната следствена служба, добави тя.   При претърсвания вчера в кабинета на началника на КАТ-Благоевград, в касата са открити 5300 лева, за които се смята, че са част от подкупите. В касата е открит и незаконен пистолет \"Макаров\". Много пари са открити и в офисите на фирмите-регистратори, уточни Арнаудова. По думите й в схемата са участвали най-малко три лица – началникът на сектор \"Пътна полиция\" и двама регистратори - фирми, които опосредяват услугата. Към този час са задържани четири лица, очаква се прокуратурата да им повдигне обвинения. Считаме, че става въпрос за съизвършителство, засега нямаме доказателства за организирана престъпна група. Прокуратурата ще поиска мярка за неотклонение \"задържане под стража\", каза още Румяна Арнаудова.", "date": "2018.05.23", "title": "Румяна Арнаудова: Шефът на КАТ-Благоевград прибирал до 100 лв. от всеки рушвет"}
{"url": "http://epicenter.bg/article/Ekspert--V-maturata-po-balgarski-ezik-i-literatura-e-dopusnata-semantichna-greshka/155063/2/0", "text": "В матурата по български език и литература е допусната семантична грешка. Словосъчетанието в седми въпрос от теста е членувано. Това каза езиковедът доц. Борислав Георгиев в ефира на БТВ.   „Всяка година около матурите настава една истерия. Предизвиква се свръхреакция от това, че трябва да дебнем учениците. Този изпит е важен на зрелостниците и цялото това напрежение“, Това заяви Цвета Брестничка, председател на управителния съвет на организация Асоциация „Родители“. „Стандартният процент, възприет в света при техническа грешка е на нея всеки да получи една точка“, каза Георгиев.   „МОН имат лошия навик да си измислят нова граматика. \"Комисията\" е членувано. Авторът на задачата издава, че по-скоро мислене на руски и чешки език, отколкото на български“. „Аз въведох системата с тестовете в изпитите“, подчерта експертът. „Понякога се случват грешки, колкото и да гледаш. Сензацията този път се получи заради този господин, който е допуснал грешката, а се обяснява по най-безумния начин“, каза експертът.   Припомняме, че според условието в теста трябва да се посочи изречението, в което няма допусната граматична грешка. \"Убедително написаното мотивационно писмо на младия и амбициозен кандидат впечатли КОМИСИЯ\" с неестественото си звучене и липсата на членуване на съществителното \"комисия\", което българският език изисква, разгневи ученици и родители. Същият отговор \"б\" обаче е посочен като верен от МОН. Той е грешен граматически, от което следва, че в цялата задача няма нито един верен отговор и съответно зрелостниците са подведени от съставителите на изпитните задачи. Това би трябвало да доведе до незачитане на точките от тази задача, както и да са отговаряли на нея абитуриентите. „Проблемът е нашето отношение към грешката. Децата не се учат да вадят изводи от грешките си и да се поучат и продължат напред, а се санкционират. Допусналият грешката не признава за нея. Нормалният подход е да се признае и да се направи така, че да не се допуска. Въпросът не е коректен и децата трябва да бъдат компенсирани“, подчерта Бресничка. „Не може децата да тълкуват какво е искал да каже авторът“, допълни тя. „Самото изречение образува контекст. Изречението обрисува много точен момент“, допълни езиковедът.", "date": "2018.05.23", "title": "Експерт: В матурата по български език и литература е допусната семантична грешка"}
{"url": "http://epicenter.bg/article/Maya-Manolova-svikva-sreshta-po-problemite-na-zdraveopazvaneto/155067/2/0", "text": "Омбудсманът Мая Манолова организира обществена дискусия по проблемите на здравеопазването. Форумът ще се състои днес, 23 май 2018 г., от 11.00 часа в институцията на омбудсмана – ул. „Георг Вашингтон“ № 22, съобщиха от пресцентъра на омбудсмана. Поводът са десетките жалби на граждани, съсловни, професионални и пациентски организации, които сигнализират за системен недостиг на финансови средства в сектора, което се отразява негативно върху достъпа и качеството на предлаганите медицинските услуги у нас.   Напрежението в системата поражда скандали, протести и фалити на лечебни заведения, а потърпевши от тези негативни тенденции са както гражданите като пациенти и здравноосигурени лица, така и работещите в сектора, чиито трудови права са застрашени. Поканени за участие в дискусията са народни представители, всички отговорни държавни институции, министърът на здравеопазването, управителят и членовете на НС на НЗОК, експерти и граждани, Български лекарски съюз, Национално сдружение на общопрактикуващите лекари, Асоциация на областните болници, Национално сдружение на частните болници, Българска болнична асоциация, Сдружение на общинските болници, Българска асоциация на професионалистите по здравни грижи, Българска стопанска камера, Център за защита на правата в здравеопазването и други съсловни, професионални и пациентски организации.", "date": "2018.05.23", "title": "Мая Манолова свиква среща по проблемите на здравеопазването"}
{"url": "http://epicenter.bg/article/Biser-Petkov--Uvelichavame-pensiite-ot-1-yuli/155068/2/0", "text": "След 6-я пореден протест на майки на деца с увреждания и провеждане на среща с техни представители, поискахме да бъде изготвен нов закон за хората с увреждания. Не само националните представителства, но и протестиращите имаха възможност да участват в работната група по изготвянето му. В него се предвижда лична помощ. Тя се финансира за първи път със 70 милиона от бюджета. Средствата ще се управляват по-ефективно.   Това каза социалният министър Бисер Петков в ефира на БТВ. „Средствата, които се насочват към хората с уреждания не е достатъчен, но е голям. Целта е така да се преструктурира подкрепата на държавата, че ефектът да е по-голям“, подчерта той. По думите им системата се променя така, за да помага на хората с увреждания, да ги подкрепя и да им дава по-добър живот. Той коментира и промените в ТЕЛК, които пряко ще се отразят върху инвалидните пенсии. „Реформа има и в момента. Министерство на здравеопазването е публикувало промени в правилника за работата на медицинската експертиза. Предвижда се да се въведе по-голям контрол. Целта е да се разграничи увреждането от неработоспособността. Това пречи на интеграцията на лицата. Целта на реформата е не да се спестят пари, а системата да стане по-справедлива“, подчерта социалният министър.   Петков съобщи още, че от 1 юли предстои ново увеличение на пенсиите. „Актуализацията на пенсиите през тази година е значително по-висока. Предвидена е актуализация на нетрудовите пенсии. Социалната пенсия за старост ще нарасне с 3,8% и да се увеличи на 125,58 лева. Минималната пенсия се увеличава на 207,60 лева. Средното увеличение е с около 14 лева“.  ", "date": "2018.05.23", "title": "Бисер Петков: Увеличаваме пенсиите от 1 юли"}
{"url": "http://epicenter.bg/article/Stoyan-Mirchev--Rumen-Radev-razmrazi-otnosheniyata-ni-s-Rusiya/155069/2/0", "text": "„ След близо 10 години замразяване на отношенията между България и Русия, те започнаха да се размразяват. Това е най-важната стъпка, която направи президентът Румен Радев на срещата с руския президент Владимир Путин.”   Това каза народният представител от ПГ на „БСП за България” Стоян Мирчев пред Нова ТВ. Той припомни, че през последните години от две държави, които сме имали нормални културни и икономически отношения, сме се превърнали в ястреби една към друга. „След такъв дълъг период на конфронтация, да направиш такава крачка за затопляне на отношенията, е може би – най-трудното. За тази първа крачка се иска смелост и визия. Президентът Радев, доколкото излезе информация, е искал в българската делегация в Русия да се включат и министри, но това не е било позволено от правителството, защото и г-н Борисов ще ходи там. Тук вече виждаме противопоставянето, от страна на правителството, срещу президентството, което на никой не е нужно”, категоричен бе Мирчев. Народният представител припомни, че след \"назначения\" от министър-председателя президент Росен Плевнелиев, е започнало противопоставянето между двете страни.   Не, визитата на Радев в Русия бе като на подгряваща група преди големия концерт - идването на премиера, защити управляващите Десислава Атанасова, депутат от ГЕРБ. Тя също бе гост в предаването \"Здравей, България\".  Визита в рамките на 10 дни на президент и премиер е безспорно успех в областта на дипломацията, и в контекста на двустранните отношенията и отношенията ЕС-Русия. Дано да гледат в една обща посока – интересът на българската държава и граждани. Какво ще си кажат Путин и Борисов – ще видим, бе тезата на Десислава Атанасова. По думите й по време на визита на българския президент  акцентът е бил върху отношенията, но сериозни разговори за големи проекти – не са били водени. Голямата новина от срещата на Радев с Путин вероятно е – че очакват да посрещнат Борисов на 30 май в Москва, смята Атанасова. Тя отхвърли твърденията, че е имало замразени отношения с Русия, защото \"Борисов има добри отношения с всички водещи политици в света. Европа беше у нас преди дни и Москва ясно разчита тези знаци\".   \"Не мисля, че Радев топи ледове. Ако използвам неговата стилистика  – сега неговата визита ми изглежда като подгряваща група преди големия концерт, който ще е визитата на Борисов. Да се опитаме да разчетем знаците в тази посока. Президентът Путин не посети България за 3-ти март, а дойде патриарх Кирил и знаем как завърши визитата му\", каза още Атанасова.     Двамата депутати кръстосаха саби и по темата АЕЦ \"Белене\". Мирчев подчерта, че ГЕРБ първо трябва да отменят Мораториума за строителството на АЕЦ \"Белене\". По отношение на протестите срещу изграждането на атомната електроцентрала, народният представител заяви, че те са организирани от партии, които на изборите са получили „НЕ” от избирателите и не са влезли в Народното събрание.   „ Правителството трябва да бъде прагматично по отношение на Белене – да се рестартира, единствено и само, ако има частен интерес. България няма да дава никакви пари за този проект. Трябва да не бъде ощетяван повече българския данъкоплатец, това е позицията на ГЕРБ“, каза пък Атанасова.       ", "date": "2018.05.23", "title": "Стоян Мирчев: Румен Радев размрази отношенията ни с Русия"}
{"url": "http://epicenter.bg/article/Yordanka-Fandakova--Izvinenieto-na-Tasko-Ermenkov-ne-e-dostatachno/155070/2/0", "text": "\"Новата инсталация за битовите отпадъци е трайно и устойчиво решение за десетилетия напред за най-важния въпрос на всеки голям град – модерното третиране на боклука\". Това заяви в „Денят започва” на БНТ кметът на София Йорданка Фандъкова.  На предстоящите местни избори сигурно ще бъдем свидетели на заиграване със страховете на хората, коментира Фандъкова по повод статуса на депутата Таско Ерменков за водата в София и по повод напрежението около новата инсталация на битови отпадъци. Тя съобщи, че проектът е подкрепен от ЕК още от 2012 г.  „Изнасят се неверни данни. Разработваме този проект няколко години, работи се от една от най-големите компании в тази сфера. Във Виена има 4 подобни инсталации, една от тях е дори в самия център на града и отдавна се е превърнала в туристическа атракция там. Околната среда е абсолютен приоритет за нас в Столична община. Тук живеят нашите деца, тук живеят моите внуци”, каза Фандъкова.  „Нашата система е насочена към максималното отделяне за рециклиране на отпадъците. В завода, който работи в Яна, се отделя всичко, което може да се отдели. Ние постигнахме за 10 години от 100% депониране на отпадъците в момента депонираме 16%. С новата инсталация искаме да постигнем 10% - това е стандарт, който отговаря на изискванията на ЕС за 2030 година. Този проект ще бъде представен за одобрение на ЕК. Най-голямата гаранция за хората е, че проектът ще премине през всички дирекции на ЕК, включително през дирекцията за околната среда”, увери Фандъкова.   На сайта на Столична община са публикувани всички въпроси и отговори във връзка с проекта. По думите й е важно да има максимална публичност и прозрачност.  По повод извинението на Таско Ерменков за съобщението във Фейсбук Фандъкова заяви: „Извинението за подобно поведение не е достатъчно. Неговото твърдение се появи в момент, когато информация вече имаше. Слуховете за замърсената вода в София се появиха в петък вечерта при нас като информация. Бяха направени подробни анализи и проверки. Още в събота резултатите от проверката бяха качени на сайта на „Софийска вода”. Впоследствие да задаваш въпроси през Фейсбук като отговорен политик не е редно.”   Фандъкова коментира и инвестициите на общината в детски градини и училища, както и казуса с кмета на „Младост” Десислава Иванчева.  „Инвестициите в образованието за мен са абсолютен приоритет. На първо място поставихме създаването на детски градини. Имаме 92 нови сгради, увеличихме броя на местата с 16 000 нови места. Тази година ще бъдат готови още три детски градини. Нашите усилие сега се насочват към детските ясли. Двойно увеличихме и там местата за децата. В навечерието на 24 май мога да кажа, че продължаваме и с училищата. Говорим и за енергийна ефективност на сградите, и за модернизация на училищните дворове”, каза Фандъкова.  „Труден въпрос дори за мен е кой ръководи район „Младост”. Създава се изключителен хаос. Екипът на г-жа Иванчева трябва да внесе някакъв ред, има важни задачи, които трябва да се изпълняват от районната администрация. Надявам се, екипът на район Младост да се мобилизира и да изпълнява ангажиментите си”, призова Фандъкова. ", "date": "2018.05.23", "title": "Йорданка Фандъкова: Извинението на Таско Ерменков не е достатъчно"}
{"url": "http://epicenter.bg/article/Okolo-110-hil--uchenitsi-dnes-sa-na-vtorata-matura-i-vanshnoto-otsenyavane-po-matematika-za-VII-klas/155072/2/0", "text": "Около 110 хил. ученици отново са на изпит – днес е втората задължителна матура за зрелостниците и външното оценяване по математика за седмокласниците.    могат да избират от 13 предмета, между които математика, история, география, физика, химия, биология и няколко чужди езика, съобщи bTV.   Изпитният вариант беше изтеглен в 6:30 ч. тази сутрин. Учениците ще работят върху  , който ще важи за всички предмети.   Най-много желаещи отново са избрали да се явят на матура по биология - близо 14 хил. младежи. По-малко са избрали като втора задължителна матура английски език.   Изпитът започва в 8 ч. и продължава 4 часа.   Днес се провежда и националното външно оценяване за  .   Те ще трябва да покажат знания по математика. Изтеглен беше    Изпитът, който започва в 10 ч., се състои от два модула. Първият модул съдържа 20 задачи от два вида – със структуриран отговор и със свободен отговор. Продължителността му е 60 минути, а максималният брой точки, който могат да получат учениците, е 65.   Вторият модул се състои от четири задачи с отворен отговор, от които две задачи с кратък числов, символен или словесен отговор и две задачи – с описание и аргументация на решението.   Продължителността на този модул е 90 минути, а правилното решение на задачите носи 35 точки.   Максималният резултат от двата модула е 100 точки.    ", "date": "2018.05.23", "title": "Около 110 хил. ученици днес са на втората матура и външното оценяване по математика за VII клас"}
{"url": "http://epicenter.bg/article/Borisov-naredi--Bolnitsite-v-Lovech-i-Vratsa-da-rabotyat-i-horata-da-si-poluchavat-redovno-zaplatite-/155076/2/0", "text": "Кметовете на Враца и Ловеч са тук. Да предадат на хората, че заплатите ще се получават, болниците ще работят. Другото си е наша работа. Това каза в началото на правителственото заседание министър-председателят Бойко Борисов, предаде репортер на Агенция „Фокус“.  „Министерство на здравеопазването, правете си реформите. Те не могат да са за сметка на лекари, санитари, сестри. Те си вършат работата и трябва да получават заплатите. Доста операции се подготвят. Работа на държавата е да хваща тези, които ги източват. Работа на държавата е да не допуска в двора на държавната болница да има частна. Плащаме заплати на маса служби“, коментира премиерът.    ", "date": "2018.05.23", "title": "Борисов нареди: Болниците в Ловеч и Враца да работят и хората да си получават редовно заплатите!"}
{"url": "http://epicenter.bg/article/NS-prie-okonchatelnite-promeni-v-Kodeksa-za-sotsialno-osiguryavane/155080/2/0", "text": "Народното събрание прие окончателните промени в Кодекса за социално осигуряване, с които се гарантират допълнителни пенсионни права за работници от Европейския съюз при постъпването им на работа, в която и да е страна-членка, съобщи БНР.   Промените предвиждат работодателите, които осигуряват работниците и служителите си в доброволен пенсионен или доброволен професионален пенсионен фонд, да започнат да осигуряват по същия начин и новопостъпили работници или служители до 6 месеца от наемането им.   С промените в Кодекса за социално осигуряване се въвеждат изискванията на Европейска директива за повишаване мобилността на работниците между държавите-членки на Европейския съюз чрез подобряване на придобиването и запазването на допълнителни пенсионни права.   Пенсионноосигурителните дружества и работодателите се задължават да предоставят точна информация в писмена форма за условията за придобиване на допълнителни пенсионни права и размера на полагащите се средства на наследниците на починало осигурено лице или пенсионер във фондовете за допълнително доброволно пенсионно осигуряване.", "date": "2018.05.23", "title": "НС прие окончателните промени в Кодекса за социално осигуряване"}
{"url": "http://epicenter.bg/article/Burudzhieva--Vizitite-na-Radev-i-Borisov-v-Rusiya-shte-izgradyat-trayni-ramki-na-dvustrannite-otnosheniya/155084/2/0", "text": "Посещението на президента Румен Радев и предстоящото на премиера Бойко Борисов в Русия ще изградят трайни рамки на двустранните отношения, като покажат техните стабилност и перспектива. Това каза за сутрешния блок „Добро утро, България“ на Радио „Фокус“ политологът Татяна Буруджиева. Тя обясни, че знакът за размразяване на обтегнатите отношения идва именно от президентската институция.  „В доста обтегнати отношения с Русия бяхме, първо защото като страна членка на ЕС сме част от политиката на Европа към Русия; на второ място България като държава с излаз на Черно море и като европейска граница има своите интереси; от трета страна – имаме исторически основи на тези отношения. Беше много важно да се направи тази първа крачка след 10-годишно прекъсване. От друга страна, „Южен поток“ беше много напреднал проект в България и фактът, че не можахме да бъдем част от него, трябва да бъде компенсиран. Силно се надявам да може да се възстанови, по същия начин, по който ни се струваше невъзможно и проектът АЕЦ „Белене“ да бъде рестартиран“, коментира Татяна Буруджиева.  Тя обясни, че въпреки информационно равнище на отразяване на срещата в руските медии, първоначалните коментари издават до каква степен Русия е била засегната от липсата на добри двустранни отношения.  Политологът допълни, че възобновяването на българо-руските отношения е очаквана крачка, към която се пристъпва по-предпазливо, след като веднъж вече отношенията са били разрушавани.  ", "date": "2018.05.23", "title": "Буруджиева: Визитите на Радев и Борисов в Русия ще изградят трайни рамки на двустранните отношения"}
{"url": "http://epicenter.bg/article/GERB--Deloto-na-Svetite-bratya-e-nasheto-veliko-minalo-i-nastoyashte--chrez-koeto-gradim-svoeto-badeshte-/155085/2/0", "text": "\"На този ден поднасяме венци и славим делото на Светите братя Кирил и Методий и ясно заявяваме, че то е нашето велико минало и настояще, чрез което градим своето бъдеще. Казваме го всеки ден, а в месеците на Българското председателство на Съвета на Европейския съюз показахме, че не само сме част от европейското семейство, а наследници на онези, които създадоха нашата писменост и тя „обходи целий мир; за все световната просвета,тя бе неизчерпаем вир“.\" Това заяви от парламентарната трибуна в декларация на ПГ на ГЕРБ народният представител Милена Дамянова, съобщи Агенция \"Фокус\".  „Народността не пада там, дето знаниьето живей“ – утре, на 24 май, тези думи от всенародния училищен химн на Стоян Михайловски ще звучат из цялата страна. Наричаме този празник най-български и най-истински. Тачим го и само в този ден цял народ пее като един „Върви, народе възродени, към светла бъднина върви,“ каза още Дамянова.  \"Уважаеми колеги, ГЕРБ нямаме намерение да отстъпим пред статуквото, което брани не дотам добри практики в системата на образованието, натрупани във времето. Често ни се налага да мълчим, за да не създаваме излишен обществен шум, когато опозицията говори за хаос и беди. Дори сега си замълчахме, когато само преди дни 12-те съдии в Конституционния съд единодушно постановиха, че Законът за предучилищното и училищното образование отговаря на върховните норми и не е нито кух, нито създава противоречия, нито има недъзи – все определения отляво. Защото какво се постигна през тези месеци на партийни популистки атаки – създаване на смут и обслужване на статуквото! Това ли е нашето национално разбиране?! Сигурна съм, че не е и затова в ГЕРБ трудно приемаме партийните заигравки на тази тема\", каза още Милена Дамянова.  Уважаема госпожо председател,  Уважаеми народни представители,  Уважаеми учители и преподаватели,  Учени и творци, музейни,  Читалищни и библиотечни деятели,  Скъпи деца и ученици,  „Народността не пада там, дето знаниьето живей“ – утре, на 24 май, тези думи от всенародния училищен химн на Стоян Михайловски ще звучат из цялата страна. Наричаме този празник най-български и най-истински. Тачим го и само в този ден цял народ пее като един „Върви, народе възродени, към светла бъднина върви“.  На този ден поднасяме венци и славим делото на Светите братя Кирил и Методий и ясно заявяваме, че то е нашето велико минало и настояще, чрез което градим своето бъдеще. Казваме го всеки ден, а в месеците на Българското председателство на Съвета на Европейския съюз показахме, че не само сме част от европейското семейство, а наследници на онези, които създадоха нашата писменост и тя „обходи целий мир; за все световната просвета,тя бе неизчерпаем вир“.  На този ден благодарим и се покланяме пред делото на учителите ни, на многобройните просветители и културни деятели. Защото знаем, че само хора с духовна сила могат да разпространяват знанието, което „възкресява народния гений“.  За ГЕРБ това е денят, в който отново ще напомним, че образованието е приоритет на нашата управленска програма и ние продължаваме да го отстояваме. Постигнахме консенсус, че без нова философия не можем да вървим напред. Наша първостепенна грижа са учителите, защото без тях знанието не може да се разпространява. Чухме родителите, учениците, учените, бизнеса, работодателите, синдикатите какви трябва да са децата на нашето бъдеще и започна промяната на модели и методи на преподаване и обучение за поколенията, които са твърде различни. И за новото време, което е време на революционни промени. Без да отстъпваме от разбирането си, че българщината е над всичко, искаме да научим наследниците си, че светът няма граници, а духът, който знае къде са неговите корени, няма пречки да бъде свободен. Затова всяко дете трябва да е в класната стая и трябва да има право на достоен и неотменен избор за своето образование.  Преодоляхме предизвикателството с качеството на преподаване в университетите и постигнахме съгласие, че ученият няма място в аудиторията или в научната лаборатория, ако не е повече от достоен и не е най-добрият сред най-добрите професионалисти в своята област. Защото знаем, че неговото дело разпръсква тъмата на безпросветието.  Уважаеми колеги, ГЕРБ нямаме намерение да отстъпим пред статуквото, което брани не дотам добри практики в системата на образованието, натрупани във времето. Често ни се налага да мълчим, за да не създаваме излишен обществен шум, когато опозицията говори за хаос и беди. Дори сега си замълчахме, когато само преди дни 12-те съдии в Конституционния съд единодушно постановиха, че Законът за предучилищното и училищното образование отговаря на върховните норми и не е нито кух, нито създава противоречия, нито има недъзи – все определения отляво. Защото какво се постигна през тези месеци на партийни популистки атаки – създаване на смут и обслужване на статуквото! Това ли е нашето национално разбиране?! Сигурна съм, че не е и затова в ГЕРБ трудно приемаме партийните заигравки на тази тема.  Казваме го днес, в навечерието на 24 май, защото този най-светъл в нашата история ден е и Денят, в който трябва да си спомним завета на Светите братя - той е този, на който „България остана вярна на достославний тоз завет – в тържествуванье и в страданье и извърши подвизи безчет.“ Това не са просто думи от химна, който ще пеем утре на тържествата, уважаеми колеги. Това е заветът, който ни държи като народ и ни прави нация, за да ни има! Нека не го забравяме дори когато спорим, грешим или се борим заедно за общото ни бъдеще чрез грамотност, знание и наука за Светли бъднини! Нашият път е ясен и няма друг, защото чрез книжовността съдбините ни ще бъдат подновени.  И нека помним написаното от Черноризец Храбър: „Бог е дал разум на славяните, комуто слава и чест, и власт, и поколение сега и винаги в безкрайните векове, амин.“  ", "date": "2018.05.23", "title": "ГЕРБ: Делото на Светите братя е нашето велико минало и настояще, чрез което градим своето бъдеще!"}
{"url": "http://epicenter.bg/article/Pravitelstvoto-otpusna-2-23-mln--leva-za-zaplati-za-bolnitsite-vav-Vratsa-i-Lovech-/155086/2/0", "text": "Правителството одобри допълнителни плащания по бюджета на Министерството на здравеопазването за предоставяне на безлихвена възмездна финансова помощ на МБАЛ „Христо Ботев” АД, гр. Враца, и МБАЛ „Проф. д-р Параскев Стоянов” АД, гр. Ловеч, в размер до 2 223 113 лв. Средствата са предназначени за погасяване на неразплатени разходи за персонал. Предвижда се двете лечебни заведения да възстановят предоставените средства на месечни вноски в срок до 10 декември 2019 година. Това съобщи Правителствената информационна служба.  Решението съответства и изпълнява политиката на правителството за подобряване функционирането и контрола на здравната система в страната и повишаването на качеството на медицинската помощ.    Правителството одобри промяна в Правилника за устройството и дейността на служба „Военна информация“, с която заместник-директорите на службата се увеличават от трима на четирима.  На новия заместник-директор ще бъдат възложени функции, свързани с ръководството, организацията и осъществяването на контрол на дейността по осигуряване на вътрешната сигурност и контраразузнавателното обезпечаване на разузнавателната дейност.    Правителството определи Недялко Недялков и Николай Ненков за заместник председатели на Държавна агенция „Национална сигурност“ за срок от пет години.  Недялко Недялков заема тази длъжност от 2013 г. и решението се налага поради изтичане на досегашния му мандат. До юни 2017 г., когато е назначен за временно изпълняващ функциите на заместник-председател, Николай Ненков е директор на дирекция в ДАНС.  Правителството предлага на Президента на Република България да издаде укази за удостояване с държавни награди на изтъкнати дейци на културата и изкуствата.  Режисьорът Адела Пеева е предложена за награждаване с орден „Стара планина“ – първа степен.  За удостояване с орден „Св. Св. Кирил и Методий“ – огърлие, са предложени балетмайсторът доц. Калина Богоева, оперната прима Стефка Евстатиева, композиторът проф. Милко Коларов, актьорите Иван Иванов и Христо Мутафчиев, както и дългогодишният директор на Националния учебен комплекс по култура с лицей за изучаване на италиански език и култура Величка Велянова.  Директорът (2000-2015) на Народната библиотека „П. Р. Славейков“ във Велико Търново д-р Иван Ангелов и писателят Петър Велчев ще бъдат наградени с орден „Св. Св. Кирил и Методий“ – втора степен.  Предложенията за връчването на държавните награди са мотивирани с големите заслуги на творците за развитието на културата и изкуството.  Правителството предлага на президента на Република България да назначи полк. Радостин Илиев за директор на Щаба на отбраната и да го удостои със званието бригаден генерал.  Полк. Илиев в момента е заместник военен представител във Военния комитет на ЕС в постоянното представителство на България в Брюксел. Като директор на Щаба на отбраната той ще координира дейността на административните му звена и ще организира взаимодействието с останалите административни структури от Министерството на отбраната.    Правителството прие решение за признаване на сдружение „Национален съюз на трудово-производителните кооперации“ за представителна организация на национално равнище в Националния съвет за интеграция на хората с увреждания за срок от три години.  Организацията съдейства за подобряване трудовата рехабилитация и условията на труд на хората с увреждания с цел повишаване на тяхната социална и трудова реализация и пълноправното им участие в обществения живот.  Националният съвет за интеграция на хората с увреждания е консултативен орган към Министерския съвет. Членуващите в него неправителствени организации защитават интересите на хората с увреждания и изразяват становища по нормативни и стратегически документи, с което допринасят за изпълнението на държавната политика за интеграция на хората с увреждания и за усъвършенстване на нормативната база.    Правителството прие нови правила за финансово подпомагане на българските неделни училища в чужбина. С тях се предвиждат нормативи и добавки, зависещи от формата на обучение и участието на децата и учениците в допълнителни училищни дейности за съхраняване на националното самосъзнание, култура и традиции.  Ежегодно от държавния бюджет се осигуряват средства за подпомагане на обучението, организирано в чужбина, по учебните предмети Български език и литература, История и цивилизация, География и икономика в частта им, отнасяща се до историята и географията на България, както и за допълнителни училищни дейности, които подпомагат това обучение.  С новата уредба се регламентира възможност за организиране на електронно обучение с частично присъствени часове и електронно обучение без присъствени часове. Определят се редът и условията за това обучение с цел разширяване на достъпа до образование.  Предвиденото създаване на електронна система за отчитане на предоставените средства и за редуциране на училищната документация ще доведат до намаляване на административната тежест за организациите на българите, живеещи зад граница.  Правителството одобри промяна на наименованието на общински път GAB2015, свързващ селата Драгановци и Поповци. Той ще се изписва вече като GАВ3017.  Промяната е по предложение на местната администрация. След изграждането на обход на с. Поповци като част от второкласния път Севлиево – Габрово, част от трасето изпълнява функцията на улица, обслужваща само жителите на селото и съседните села, която няма връзка с републиканската пътна мрежа.  С изменението в списъка на общинските пътища ще се постигне актуалност в данните на общинските пътни трасета и ще се предостави възможност на местната администрация да предприема действия за подобряване състоянието и безопасността на общинската пътна инфраструктура.    Правителството прие отчет към 31.12.2017 г. за изпълнението на Третия план за действие за намаляване на административната тежест за бизнеса с 30 на сто от избрано законодателство за периода 2015-2017 г., както и на неизпълнените мерки от Първия и Втория план.  Третият план за действие съдържа 130 мерки за намаляване на административната тежест за бизнеса, реализирането на които води до нейното намаляване със 144,5 млн. лева годишно. В периода 1 юли – 31 декември 2017 г. са изпълнени 18 мерки от компетентността на Държавната агенция за метрологичен и технически надзор (ДАМТН), Министерството на транспорта, информационните технологии и съобщенията и Министерството на икономиката. В резултат на това административната тежест за бизнеса е намаляла със 156,4 хил. лева годишно.  Сред най-важните изпълнени мерки през отчетния период са отпадане на задължения по Закона за техническите изисквания към продуктите и в наредбите по чл. 7 от него за представяне на удостоверения за наличие или липса на данъчни задължения, както и задължения за осигурителни вноски. Справките за тези обстоятелства се извършват по служебен път. В допълнение ДАМТН предоставя възможност за подаване на информация по електронен и мрежов път по отношение на съответните информационни задължения.  От началото на изпълнението на Третия план през май 2015 г. до края на декември 2017 г. са изпълнени общо 97 мерки. В резултат на това административната тежест за бизнеса е намаляла със 124,6 млн. лева годишно или с 26% от планираното намаление с 30 на сто.  През отчетния период са изпълнени 43 от забавените мерки от Втория план за действие с отговорна институция Комисията за енергийно и водно регулиране (КЕВР), която е разработила портал за предоставяне на информация и електронни услуги. Очаква се порталът да бъде достъпен за използване от потребители до края на юли 2018 г.  По отношение на останалите неизпълнени мерки от трите плана за действие за намаляване на административната тежест за бизнеса е приет нов срок за изпълнение – до 31 декември 2018 г.  Правителството одобри промени в Националния план за разпределение на радиочестотния спектър, които отразяват нови регламенти на Европейската конференция по пощи и далекосъобщения и Международния съюз по далекосъобщения.  С извършените допълнения в планирането на съществуващите обхвати, се постига по-пълна хармонизация на разпределението на радиочестотния спектър по радиослужби и ползватели с европейските и световните разпределения.  Правителството прие отчета за дейността на Агенцията за държавна финансова инспекция за 2017 г. Основната задача на АДФИ е да защитава публичните финансови интереси като извършва последващ контрол за законосъобразност на бюджетната, финансово-стопанската или отчетната дейност на организациите.  През 2017 г. органите на АДФИ са извършили 428 финансови инспекции, от които 152 са планови. Проверени са 1138 обществени поръчки на стойност над 1,260 млрд. лева. Съществени нарушения, свързани с неспазване на принципите на ЗОП, са констатирани при 229 поръчки, представляващи 20% от проверените или 2,1% от средногодишния брой поръчки в периода 2015-2017 г. със сключени договори. При 216 или при 19% от общо проверените обществени поръчки са констатирани нарушения, които имат процедурен характер. Резултатите от инспекционната дейност на АДФИ през отчетния период показват, че дейността по възлагане и изпълнение на обществените поръчки продължава да е високорискова, но с тенденция към понижение.  Контролната дейност на АДФИ допринася както за своевременно отстраняване на причинени вреди, така и за реално възстановяване на средства и недопускане на незаконосъобразно разходване на публичен ресурс. Установените през 2017 г. вреди са в размер на 10 624 403 лв., което е с 2 213 189 лв. повече спрямо 2016 г. и представлява 0,15% от средната стойност на сключените през последните три години договори. Предотвратените вреди на бюджетите на организациите са в размер на 4 486 766 лв., което е четири пъти повече в сравнение с предходния отчетен период. За вреди на стойност 1 093 418 лв. финансовите инспектори са образували начетно производство на основание Закона за държавната финансова инспекция. Съставени са 23 акта за начет срещу 39 длъжностни лица. За установени вреди в размер на 4 904 956 лв., за които не са налице законовите основания за търсене на пълна имуществена отговорност, от органите на АДФИ са дадени указания за уреждане на финансовите отношения с получателите на средствата в случаите, когато не е изтекъл давностният срок за реализиране на имуществената отговорност. През годината са съставени 626 акта за установяване на административни нарушения, от които 615 на физически и 11 на юридически лица. По образуваните административнонаказателни производства са издадени наказателни постановления, с които са наложени глоби и имуществени санкции в размер на 244 375 лева.  Докладите от финансови инспекции, при които е установено наличие на данни за извършено престъпление, както и всички доклади от извършени финансови инспекции, възложени с прокурорско постановление, са 134.    Правителството одобри вътрешнокомпенсирани промени на утвърдените разходи по области на политики/бюджетни програми по бюджета на Министерството на младежта и спорта. Целта е да се обезпечат дейностите по Програмата за развитие на спорта за високи постижения.  Предлаганата корекция е свързани с прилагания нов подход при преразпределението на дейностите, финансирани по отделните бюджетни програми, в случая – осигуряване на централизирана подготовка на спортистите.  От началото на годината програмите „Олимпийска подготовка“ и „Развитие на спорта за високи постижения“ бяха обединени. Това позволява да се осигури подготовката на отбори, които включват различни възрастови групи с потенциал за развитие и спечелване на квоти за участие в олимпийските игри през 2020 г. По този начин се осигурява приемственост и по-големи възможности за подбор на състезатели при обновяване на отборите, като се оптимизира и ефектът от предоставените средства и използването на материалната база. Друго предимство на приетия нов подход е създаването на предпоставки за разширяване на състава от спортисти, които провеждат тренировъчния процес при адекватни условия.  Промяната ще допринесе за по-пълно постигане на поставената за 2018-2019 г. цел – спечелване на повече квоти за участие на летните олимпийски игри през 2020 г., постигане на върхови постижения на световни и европейски първенства.  С друго решение бяха одобрени допълнителни разходи по бюджета на Министерството на младежта и спорта за 2018 г. в размер на 7689 лв. Те са предвидени в централния бюджет за изплащане на минимални диференцирани размери на паричните средства за физическо възпитание и спорт за държавните спортни училища за бюджетната 2018 година.    Правителството одобри общ размер на държавните гаранции, които могат да се издават през 2019 г. по Закона за кредитиране на студенти и докторанти, в размер до 50 млн. лева. Средствата ще бъдат планирани в закона за държавния бюджет за следващата година.  Основна цел на програмата за студентско кредитиране е създаването на условия за свободно развитие на висшето образование, както и за достъп до висше образование чрез споделяне на финансовите отговорности между потребителите и държавата. Министърът на образованието и науката подписва от името на правителството споразумения за издаване на държавна гаранция с банки, сключили типов договор с МОН за кредитиране на студенти и докторанти.  По предложение на Междуведомствения съвет за управление на отнетото имущество Министерският съвет възложи на Националната агенция за приходите да осъществи съответните правни и фактически действия и да продаде по реда на Данъчно-осигурителния процесуален кодекс имущество, отнето в полза на държавата по шест случая. Със същото решение дворно място и жилищна сграда, отнети в полза на държавата, се предоставят на МВР за нуждите на полицейското управление в с. Градец, община Котел.  Правителството предостави на областния управител на Ямбол управлението върху частта от възпрепятстващото инженерно съоръжение между граничните пирамиди 206 и 268. В участъка няма изграден прилежащ път. В момента тази част от съоръжението е в управление на МВР, докато останалите са предадени на областните управители. Решението ще позволи единно управление на цялото съоръжение по българо-турската граница.  От публична в частна държавна собственост беше променен статутът на терен от 5,7 дка и две сгради в комплекс „Техникуми“ в Кърджали. Това е бивше общежитие на местния филиал на Пловдивския университет „Паисий Хилендарски“, което е с отпаднала необходимост за висшето училище.    Министерският съвет предлага на Народното събрание да ратифицира Споразумението за всеобхватно и засилено партньорство между Европейския съюз и Европейската общност за атомна енергия и техните държави членки и Република Армения. Документът беше подписан в Брюксел на 24 ноември 2017 г.  Споразумението ще допринесе за задълбочаване на политическите и икономическите отношения между ЕС и Армения, както и за увеличаване на движението на стоки, услуги и инвестиции между страните по него.  В документа са включени клаузи за сътрудничество в областта на укрепването на демокрацията и устойчивото развитие, икономическия растеж, правосъдието, основните човешки права и свободи, сигурността.    Правителството предлага на Народното събрание да ратифицира подписаното през 2013 г. Споразумение между ЕС и Швейцария в областта на европейските програми за спътникова навигация.  Целта на споразумението е официалното присъединяване на Швейцария към изпълнението и реализацията на програмите за спътникова навигация. Тя ще разполага с условия за достъп до Глобалната навигационна спътникова система на ЕС (ГНСС) и ще участва във финансирането на европейските програми за ГНСС.  Разработването на ГНСС, проектирана специално за граждански цели, както и дългосрочното сътрудничество между Европейския съюз, неговите държави членки и Швейцария в областта на спътниковата навигация е от общ интерес, а Швейцария участва пряко и в програмите „Галилео“ и EGNOS.    Правителството утвърди подписаното през октомври м. г. Споразумение за изменение на Спогодбата между България и Босна и Херцеговина за международни автомобилни превози на пътници и товари.  Спогодбата има за цел да насърчи сътрудничеството в областта на автомобилния транспорт между двете страни, като създава предпоставки за развитие на търговските и икономически взаимоотношения. Поради одобряването на документа през 2004 г., с отделно споразумение беше извършено изменение в нея, което я привежда в съответствие с европейското законодателство, приложимо и в България.  Прилагането на Спогодбата ще намали ограниченията по маршрутите на българските камиони, ще доведе до общото намаляване на експлоатационните разходи и възможности за коопериране между превозвачите на основата на търговски и пазарни споразумения и бизнес правила.    Правителството одобри финансирането на два проекта по споразумения между Министерството на външните работи на България с Международната организация на Франкофонията и с Университетската агенция на Франкофонията на обща стойност 133 000 лева. Сумата ще бъде осигурена от бюджета на МВнР за официална помощ за развитие и хуманитарна помощ за 2018 г.  Споразуменията за предоставяне на безвъзмездна финансова помощ бяха одобрени от Министерския съвет през декември 2017 г., но поради кратките срокове до приключването на бюджетната година не беше възможно преговорите да бъдат приключени и финансовите ангажименти изпълнени.  Първият проект е за финансиране на Втори младежки форум за Югоизточна Европа по превенция на радикализирането на младите хора в Интернет и социалните мрежи, в контекста на инициатива на Генералния секретар на Франкофонията „Свободни заедно“. Чрез втория проект ще бъдат осигурени 20 стипендии за студенти от Албания, Армения, Беларус, Босна и Херцеговина, Грузия, Република Македония, Молдова, Сърбия и Украйна, обучаващи се във Франкофонския институт по администрация и управление в София.  Предоставянето на стипендии е израз на сериозната ангажираност на България в академичното франкофонско пространство и в регионалното сътрудничество в Централна и Източна Европа. То допринася за изграждането на образа на България като страна, трайно обвързана с франкофонските ценности, и я превръща в един от двигателите на Франкофонията в региона.    Правителството одобри позицията на България за редовното заседание на Съвета на Европейския съюз по конкурентоспособност (вътрешен пазар, индустрия, научни изследвания и космическо пространство), което ще се проведе на 28 и 29 май в Брюксел.  В рамките на „проверката“ на конкурентоспособността в частта „Вътрешен пазар и индустрия“ Комисията ще направи презентация за връзките между единния пазар и индустрията от гледна точка на веригите на стойността, след което министрите ще обменят мнения по темата. Съветът ще обсъди предложението за Регламент за взаимното признаване на стоки с цел постигането на общ подход и започването на преговори с Европейския парламент. Предложеният от Българското председателство вариант е добре балансиран, като отчита във възможно най-голяма степен изразените мнения и различните интереси на държавите членки по повдигнатите въпроси.  В частта „Космическо пространство“ ще се проведе дискусия за бъдещето на европейската космическа политика. България определя като приоритетен фокуса върху синергията между европейските космически програми, като това би довело до засилване развитието на отделните услуги и разширяване на кръга от потребители, използващи данни от космоса. В частта „Научни изследвания“ Съветът ще приеме заключения за ускоряване на разпространението на знания в Европейския съюз, както и относно Европейския облак за отворена наука. Българското председателство ще представи доклад за напредъка по предложението за Регламент за създаване на съвместното предприятие за европейски високопроизводителни изчислителни технологии.  Одобрена беше и българската позиция за заседанието на Съвета ЕКОФИН на 25 май в Брюксел. Очаква се постигането на общ подход по четири от точките от дневния ред: пакета за намаляване на рисковете в банковия сектор, мерките за засилване на административното сътрудничество в областта на данъка върху добавената стойност, общия механизъм за обратно начисляване на ДДС и ДДС за електронните публикации. Предвижда се също така министрите да приемат заключения относно задълбочените прегледи за 2018 г. и изпълнението на специфичните за всяка държава препоръки и заключения относно доклада за застаряването за 2018 г.  Правителството се запозна също с доклад за резултатите от заседанието на Съвета по земеделие и рибарство, проведено на 16 април в Люксембург. На него министрите обсъдиха представеното от Европейската комисия предложение за директива относно нелоялните търговски практики във веригата за доставка на храни. Целта на предложението е да създаде минимална регулация на европейско ниво, а държавите членки да имат свобода да приемат по-строги мерки на национално ниво. Държавите членки се обединиха около необходимостта от приемане на директивата в рамките на настоящия законодателен мандат на Европейския парламент.  Също така Комисията представи информация за постигнатия напредък по изпълнението на заключенията на Съвета от юни 2016 г. относно загубата и разхищението на храни. По време на дебата министрите потвърдиха своята ангажираност за намаляване наполовина на разхищението на храните до 2030 г.    Правителството одобри 10 671 137 лв. за преструктуриране и модернизиране на научната инфраструктура в изпълнение на Националната пътна карта за научноизследователска инфраструктура (НПКНИ). Средствата са предвидени в централния бюджет.  Пътната карта бе актуализирана от кабинета през юни 2017 г., като правителството пое ангажимент и гарантира изграждането и поддръжката на част от обектите от картата.  Изграждането и поддържането на модерна научна инфраструктура осигурява възможност за развитието на учените и за разширяване обхвата на техните компетенции. Подобряването на условията за извършване на научни изследвания се очаква да допринесе и за задържането на младите учени в страната.  Чрез модернизирането на научната инфраструктура се цели да се подобри трансферът на технологии и знания към и от индустрията, което е една от основните цели на Стратегията за развитието на научните изследвания в Република България 2017-2030.    България ще открие почетно консулство в Талин, Република Естония. Естонският гражданин д-р Индрек Лаул, член на борда на Естонската концертна агенция и Естонската пощенска агенция и председател на Управителния съвет на Асоциацията на възпитаниците на Естонската музикална и театрална академия, ще изпълнява функциите на почетен консул. Неговият консулски окръг ще обхваща територията на цялата страна, предвижда приетото решение на Министерския съвет.  В момента в Естония нямаме нито дипломатическо, нито консулско представителство. В страната е акредитиран българският посланик в Хелзинки.    Министерският съвет предлага промени в Закона за опазване на околната среда, които целят облекчаване на административната тежест за бизнеса. С промените се урежда възможност за обединена процедура при инвестиционни предложения, които подлежат едновременно на три процедури – задължителна ОВОС, комплексно разрешително и/или доклад за безопасност. Възложителите ще имат възможност да избират дали трите процедури да вървят заедно или поотделно.  В общата процедура се събират и оценяват изискванията по трите процедури само в рамките на ОВОС. Това води до намаляване на общата продължителност два или три пъти. Общата процедура спестява разходи на инвеститорите. Намалява се и броят на изискваните документи, тъй като ще се събират по служебен път, както и срокът за издаване, преразглеждане и актуализиране на комплексните разрешителни. Същевременно при обединена процедура се гарантира, че са изпълнени изискванията за опазване на околната среда и човешкото здраве и при следващите етапи на разрешаване и експлоатация.  Намалява се също и срокът за определяне на приложимата процедура при планирани промени в работата на инсталации с издадено комплексно разрешително. Постига се облекчаване на бизнеса и насърчаване прилагането на доброволни ангажименти по опазване на околната среда чрез схемата EMAS и схемата на ЕС за екомаркировка.  Законопроектът оптимизира процеса по обществен достъп до информацията за инвестиционните предложения. Предвижда се компетентният орган да обявява предложенията на интернет страницата си и да уведомява писмено кмета на съответната община, район или кметство, който обявява инвестиционното предложение на интернет страницата си или на друго обществено място.  Във връзка с предложените промени в ЗООС, се правят и изменения в Закона за биологичното разнообразие, Закона за управление на отпадъците, Закона за водите, Закона за чистотата на атмосферния въздух и в други нормативни актове.    Правителството одобри проект за промени на Закона за управление на отпадъците, с който се въвеждат европейски хармонизирани критерии за опасното свойство HP 14 „Токсични за околната среда“, съгласно европейски регламент от 2017 г.  С промените в българското законодателство се регламентират свойствата, определящи отпадъците като опасни. Това ще позволи да се избегне прилагането на различни критерии за определянето на опасното свойство „Токсични за околната среда“ в нашата страна и в другите държави членки и ще отпадне необходимостта за повторното му определяне при трансграничен превоз на отпадъците. Избягва се и рискът за околната среда, защото се отнема възможността даден отпадък, определян като токсичен по хармонизираните критерии, да се бъде посочен като нетоксичен в нашата страна.  С настоящия ЗИД на ЗУО се въвеждат и разпоредби, свързани със законодателните предложения на ЕК в пакета „Кръгова икономика“. Поставят се основите на система за събиране на отпадъци от текстил, с което ще се осигури поетапно увеличение на целите по рециклиране и оползотворяване на отпадъците.    Правителството одобри промени в нормативни актове, които отстраняват непълноти при транспониране на европейското законодателство в областта на управлението на отпадъци.  Промяна в Наредбата за излезлите от употреба моторни превозни средства поставя краен срок за употребата на олово в системи с високо напрежение над 75 V, които се използват само за задвижване в превозни средства от категории M1 и N1. Това означава, че в електромобили от тези категории, чийто тип е одобрен след 1 януари 2019 г., не може да се използват оловни акумулаторни батерии за задвижването им. Оловото, живакът, кадмият и шествалентният хром са забранени в материалите, като се прави изключение само за случаи, когато тези метали не може да бъдат заменени.  С постановлението се ограничават умишленото премахване и кражбите на катализатори, предавани като отпадък заради съдържащите се в тях ценни метали. Въвежда се изискване предаването и приемането на отработен катализатор, отделен от МПС, да става само с декларация за произход, попълнена от собствениците.  Одобрени са и промени в Наредбата за разделно събиране на биоотпадъците и третиране на биоразградимите отпадъци, които са в изпълнение на целта за намаляване на количеството депонирани биоразградими отпадъци с 35% до 2020 г.    Правителството прие промени в Наредбата за държавните изисквания за приемане на студенти във висшите училища, за да я актуализира с направените промени в Закона за висшето образование и други нормативни актове.  Уточнени са процедури и срокове по дейности на кандидат-студентите и на висшите училища, за да се оптимизира приемът на български и чуждестранни студенти. Създадена е възможност чуждестранни граждани от български произход да кандидатстват за обучение във висшите ни училища, като докажат знанията си по български език чрез полагане на тест, одитиран от европейската езикова организация – партньор на Съвета на Европа. Когато в дипломата за средно образование няма оценка по български език и литература, по решение на академичния съвет на съответното висше училище и за отделни специалности оценката от теста с минимално ниво на владеене на езика В2 може да я замени при балообразуването.  Дава се възможност когато в дипломата за средно образование на кандидат-студента няма оценка по учебен предмет, която участва в образуването на състезателния бал, лицето да валидира компетентности в съответствие със Закона за предучилищното и училищното образование при условията на Наредбата за оценяване на резултатите от обучението на учениците.  ", "date": "2018.05.23", "title": "Правителството отпусна 2,23 млн. лева за заплати за болниците във Враца и Ловеч "}
{"url": "http://epicenter.bg/article/Prints-Hari-i-Megan-otlagat-medeniya-si-mesets-sas-sedmitsa-zaradi-ofitsialno-sabitie/155083/10/100", "text": "Перла в короната на най-обсъжданите теми тази седмица безспорно се оказа сватбата на принц Хари и Меган Маркъл.   Сватба като никоя друга преди това в британското кралско семейство - госпъл хор, американски проповедник, целувка на излизане от катедралата „Свети Джордж“, в която двамата влюбени си казаха заветното \"Да\" със сълзи на очи от щастие.   Три дни след най-бляскавото събитие в кралското британско семейство Великобритания, а и целият свят е все така в плен на силните емоции. И понеже сватба без меден месец не може - разбираемо във вихъра на най-обсъжданите теми около херцога и херцогинята на Съсекс, попадна темата за мястото, където влюбената двойка ще се наслади на първите романтични дни от брачния си живот.   Да, такова ще има, макар и не веднага след сватбата на годината, както я нарекоха медиите. Причината за отлагането на медения месец с една седмица е официално събитие, което предстои да се състои до броени дни и на което Меган и Хари трябва да присъстват, съобщиха от кралското семейство.   Междувременно букмейкърите са в стихията си, възползвайки се от ситуацията да приемат залози за вероятна дестинация. Още веднага след сватбата фаворит на букмейкърска къща \"Ладброукс\" се оказа Намибия с коефициент 2,1.   Имайки предвид любовта на младоженците към Черния континент, като вероятна дестинации се спрягат също Ботсвана, описана навремето от принца като негов \"втори\" дом, Руанда, Малави и Танзания.   Нека да припомним, че след смъртта на лейди Даяна през 1997 г. мястото, където принц Чарлз отвежда синовете си, е именно Африка.   Вероятността Хари и Меган да заложат на Ботсвана е фактът, че миналата година двамата прекараха романтична триседмична ваканция именно там.    Сред дестинациите, които букмейкърите сочат за вероятни, попадат и места като Малдивските, Сейшелските или Карибските острови.   Според букмейкърите не е малка и вероятността принц Хари и Меган да изберат за медения си месец европейска дестинация. Като пример за такава са посочени страни като Турция и Италия. Наблюдателите не изключват и възможността за сватбено пътешествие до Азия, САЩ или Южна Америка. Източник: woman.bg", "date": "2018.05.23", "title": "Принц Хари и Меган отлагат медения си месец със седмица заради официално събитие"}
{"url": "http://epicenter.bg/article/Nikoleta-Lozanova-kaza--quot-Da-quot--na-Niki-Mihaylov-na-tayna-tseremoniya-v-Dominikana-/155088/10/100", "text": "Сключи ли таен брак Николета Лозанова с любимия си Ники Михайлов преди часове в Доминикана, се питат феновете на красавицата.   Причината-снимки на плеймейтката, която тя качи в инстаграм. На тях позира с пръстен с огромен диамант на лявата ръка-ясен знак за сериозните намерения на сегашния й любим Ники Михайлов, който я придружава в екзотичната дестинация.   На кадрите се виждат още сватбени маси с пищна украса. Явно плеймейтката не е забравила първата си венчавка на екзотична ваканция и е решила да я повтори. Припомняме, че през 2012 година тя се омъжи за Валери Божилов на остров Бора-Бора, след като първо му се врече в Правец. Таитянската сватбена церемония се състоя на плажа, както поверява местната традиция.   От няколко дни Николета е в Доминикана, като официалната версия бе, че снима специална сесия за банските си костюми. Припомняме, че Лозанова вече е собственичка на модна линия, които сериозно рекламира в социалните мрежи. Преди часове обаче тя забрави изрязаните бикини и показа огромния пръстен, както и готовите за празненства маси, решени изцяло в бяло.   Скоро ще разберем дали плеймейтката наистина е казала „да” тайно и далеч от папараците или просто продължава с рекламите.  Източник: woman.bg", "date": "2018.05.23", "title": "Николета Лозанова каза \"Да\" на Ники Михайлов на тайна церемония в Доминикана? (Снимки)"}
{"url": "http://epicenter.bg/article/Seks--narkotitsi-i-alkohol--Razgulniyat-zhivot-na-Hari-predi-Megan-/155100/10/100", "text": "За никого не е тайна, че преди да срещне Меган Маркъл, принц Хари бе по-различен човек и определено имаше много жени в живота си.   След като претърпява най-тежката загуба - когато е едва 12-годишен, губи майка си, принцът се поддава на пороците и изпада в тежко емоционално състояние, от което не излиза години наред.   Въпреки че изглежда немислимо за кралска особа, Хари е бил пристрастен към наркотиците и алкохола и дълго време не излиза от порочния кръг. През леглото му минават различни жени, но никоя не се задържа достатъчно дълго, за да грабне сърцето му така, както Меган.    Принцът многократно споделя в интервюта, че смъртта на майка му го е белязала завинаги и повлиява извънредно много не само върху личния му живот, но и върху работата му. За разлика от него обаче брат му Уилям успява да устои на мъката и не позволява на трагичното събитие да го сломи.   Съзнателно или не 12-годишният Хари се затваря дълбоко в себе си и се превръща в проблемен тийнейджър. В едно от интервютата си той споделя, че 20-те години след смъртта на Даяна преминават за него в пълно отрицание на случилото се и тотален хаос.   През годините принц Хари се пристрастява към шумните партите, жените, алкохола и наркотиците. И докато брат му Уилям има стабилна връзка и създава семейство, той не спира с веселбите.   Не е тайна, че мъката на принц Хари, която го тласка към пороците, достига своя връх, когато е само на 17 г. Тогава той отива в клиника, за да лекува зависимостите си. Всичко започва с невинното пушене на трева, което обаче Хари често съчетава с щедри дози алкохол.   Благодарение на натрупания гняв и мъка, примесени с приобщаването му към неподходяща компания, принцът затъва все повече.   Има още един фактор, който спомага за това Хари да тръгне по грешния път. И това е решението на принц Чарлз да остави синовете си да имат повече свобода, за да могат да се интегрират сред връстниците си и да бъдат независими. Истината е, че Чарлз не изпитва срам от поведението на по-малкия си син, а му подава ръка и го изпраща в клиника в Южен Лондон, създадена от самия него. Там принц Хари среща много тежко зависими от хероин и кокаин, които го предупреждават, че пътят към тежките наркотици е бърз и почти неусетен.   10 години по-късно принц Хари се забърква в нов скандал. Този път действието се развива в Лас Вегас. Там има голямо „голо парти“ с впечатляващо количество наркотици и алкохол. Според медиите Хари дори смърка кокаин, а около него се въртят голи момичета. Това не е потвърдена информация, но имайки предвид предишните му прояви, не би било учудващо той да е употребил наркотици или повече алкохол.   Постепенно принц Хари успява да намери начини да се справи с дълго трупаната мъка. По-късно той преоткрива бокса като начин за справяне с тежкото емоционално състояние. Освобождавайки се агресията си, Хари успява да преодолее много голяма част от проблема. Също така той прекарва дълго време в армията в Афганистан и в интервюта разкрива, че това е бил чудесен период, в който е бил \"просто Хари\". След като я напуска през 2007 г., той дълго време търси смислени каузи, на които да се посвети.    През последните години като че ли хаосът около него намалява, а откакто бе забелязан за първи път в компанията на актрисата Меган Макръл, мнозина заключиха, че шумните партита и алкохолът явно остават в миналото.   Но не бихме могли да не отбележим, че буйният му нрав, който демонстрира през годините, много ни напомня на бунтарския дух на майка му.   Днес той вече е семеен и най-накрая изглежда щастлив и спокоен от живота си.    Източник: woman.bg", "date": "2018.05.23", "title": "Секс, наркотици и алкохол: Разгулният живот на Хари преди Меган  "}
{"url": "http://epicenter.bg/article/Sofiya-stana-chetvartata-evropeyska-stolitsa-sas-zeleni-dni-na-modata/155098/10/0", "text": "\r\n \r\n   \r\n \r\n   \r\n OCHA Tonino Lamborghini Luxury Beverages \r\n \r\n   \r\n \r\n   \r\n \r\n   \r\n haute couture” \r\n    \r\n \r\n   \r\n \r\n   \r\n \r\n    \r\n \r\n   \r\n   \r\n   \r\n \r\n   \r\n   \r\n \r\n \r\n   \r\n \r\n   \r\n   \r\n   \r\n TOSSA и техните чанти изработени от ZAO Organic Cosmetics,  Tonino Lamboghini”  ICE \r\n \r\n OCHA Tonino Lamborghini Luxury Beverages \r\n \r\n   \r\n   \r\n haute couture” \r\n   \r\n \r\n   \r\n \r\n   \r\n   \r\n \r\n   \r\n \r\n   \r\n   \r\n \r\n   \r\n \r\n   \r\n \r\n \r\n \r\n   \r\n \r\n   \r\n   \r\n \r\n   \r\n TOSSA и техните чанти изработени от  ZAO Organic Cosmetics,  Tonino Lamboghini”  ICE \r\n \r\n   \r\n  ", "date": "2018.05.23", "title": "София стана четвъртата европейска столица със зелени дни на модата"}
{"url": "http://epicenter.bg/article/Suzanita--Ne-biyte-bezdomnitsite--Badete-dobri-/155101/10/100", "text": "Социален призив за уважение към бездомниците отправи 15-годишната дъщеря на Орхан Мурад. Повод за коментара на Сузанита е случка, станала пред очите й късно снощи.    Певицата и компанията й са попаднали на несретници, върху които е упражнено насилие. По нейни думи това не е първата подобна физическа разправа с тях.    По този повод Сузанита призова хората да загърбят различията си в името на добротата и човешкото отношение. Според нея не финансовото благополучие определя човек, а нравствените му качества.    ", "date": "2018.05.23", "title": "Сузанита защити бездомници в Пловдив: Всички сме хора и всички сме еднакви! Бъдете добри!"}
{"url": "http://epicenter.bg/article/Toaletat-na-Keyt-za-kralskata-svatba-pokazva-slozhni-otnosheniya-s-Megan-i-yavna-konkurentsiya-mezhdu-dvete/155108/10/84", "text": "Откакто Меган Маркъл стана официална половинка на заклетия ерген принц Хари, светът веднага се поинтересува как ли тя ще бъде приета от кралското семейство и най-вече от Кейт Мидълтън.   Имаше предположения, че те ще станат най-добри приятелки или ще се превърнат в заклети врагове. Според мнението на някои Кейт приема Меган като конкуренция и се страхува от нея. Все пак, тя е едно голямо изключение в кралската фамилия, а всички знаем, че народът на Великобритания симпатизира на различните. И въпреки че тази хипотеза звучи донякъде логично, все още не разполагаме с доказателства, за да вярваме в нея. Или поне така беше до днес.   След като сватбата на годината отмина, вече имаме повод да мислим, че отношенията между Кейт и Меган може би не са съвсем розови, дори бихме могли да ги определим и като сложни. До този извод стигнахме след анализ на визията на Мидълтън по време на щастливото събитие.   Да започнем от факта, че тоалетът, който избра Кейт, е носен поне три пъти на публични изяви. В роклята, дело на Alexander McQueen, сме я виждали на 90-годишнината на кралица Елизабет II през 2016 г., на кръщенето на принцеса Шарлот през 2015 г., а също и на едно от пътешествията й из Европа през 2017 г. Май Кейт не е била чак толкова тържествено настроена и не е подбирала тоалета си дълго време.   От друга страна може би херцогинята на Кеймберидж по този начин демонстрира своята икономичност, но пък колко често братът на съпруга й се жени? Светът щеше да прояви разбиране, ако беше инвестирала в нов тоалет за сватбата.   Според руския психолог Анна Шумская с тази визия Кейт има две цели: да привлече вниманието към себе си и да покаже очевидното си неуважение към новия човек в семейството – Меган.   „С този банален на пръв поглед избор Кейт успя да привлече вниманието на пресата, което едва ли щеше да се случи, ако просто беше заложила на нова рокля. Очевидно за нея е било важно да се открои рязко от Меган и затова облякла носен тоалет. Още по-обезпокоителен е фактът, че тя е решена в бяло, а на сватба този цвят е подходящ единствено и само за булката. Това е още един сигнал, че Кейт се страхува от конкуренцията в лицето на Маркъл“, сподели Анна Шумская.   Известно е, че чрез облеклото и жестовете си можем да покажем много повече, отколкото с думи. Затова сме склонни да предположим, че може би Кейт не е съвсем радостна от факта, че има нова дама в кралското семейство.  Източник: woman.bg", "date": "2018.05.23", "title": "Тоалетът на Кейт за кралската сватба показва сложни отношения с булката Меган и явна конкуренция "}
{"url": "http://epicenter.bg/article/Zhana-Bergendorf-svalila-tseli-110-kilograma-s-hodene/155114/10/100", "text": "Поп певицата Жана Бергендорф отслабнала драстично с... ходене. Изпълнителката ходела пеша по 40 минути на ден, преди да се яви в музикалния формат Х Фактор. Звездата открито разказва за проблемите си с теглото.   Преди да участва в състезанието тежала солидните 110 килограма. Но тъй като нямала пари, пестяла от таксита и градски транспорт с ходене пеша до старческия дом, където била настанена баба й, пише „Телеграф”.   „Свалих килограми, защото тогава много ходех пеш. Пестях пари и не използвах нито таксита, нито градски транспорт. Най-дългия ми преход беше от кв. Дървеница до Люлин. Баба ми беше настанена в старчески дом и аз ходех да я виждам. Изчислявала съм, че това разстояние съм го взимала за 40 минути”, разказва самата Бергендорф в интервю за БГ радио.   Певицата разкрива, че това са били едни от най-трудните моменти в живота й. На въпроса кой е героят на живота й, тя е категорична, че това е синът й.   „Той винаги ме спасява. Като ме гушне и като ми каже „Обичам те, мамо” и ме спасява от всякакви лоши мисли”, не скри обожанието към сина си певицата.   В момента тя се е посветила на музикалната си кариера и работи върху дуета си с финландската представителка на \"Евровизия\".   Източник: Новини.бг", "date": "2018.05.23", "title": "Жана Бергендорф свалила цели 110 килограма с ходене"}
{"url": "http://epicenter.bg/article/Momenti-ot-svatbata-na-prints-Hari-i-Megan-Markal--na-koito-sas-sigurnost-ne-ste-obarnali-vnimanie/155121/10/99", "text": "Сватбата на принц Хари и американската актриса Меган Маркъл бе определена като едно от събитията на 2018 година. Вълшебна церемония, изящна рокля на булката и любов, която витае във въздуха или с думи прости - бракосъчетанието успя да оправдае всички очаквания.    Хората от цял свят получиха уникална възможност да се потопят за няколко часа в истинска приказка.   Дни след събитието, ще ви разкажем за най-забележителните и забавни моменти от церемонията.    От двореца Кенсингтън до последно пазеха в тайна с каква диадема ще се появи невестата. Предполагаше се, че тя ще избере тази на покойната майка на бъдещия си съпруг, с която те се омъжи за принц Чарлз.   Но Меган се спря на тиарата, принадлежала на кралица Мария. Диадемата има 11 блестящи секции, осеяни с големи и малки брилянти. По-рано в центъра й е имало голям сапфир, който за сватбата на Маркъл е бил сменен с брилянт.   Преди големия ден имаше много спекулации какъв ще е воалът на бъдещата булка – къс или много дълъг. Меган избра средния вариант – 5-метров воал с флорални мотиви.   Всяка булка обмисля предварително програмата на сватбата, за да може в големия ден всичко да премине по мед и масло, още повече ако ще ставаш съпруга на принц. Според програмата, подготвена от двореца, Меган трябваше да бъде заведена до олтара от баща си, но в последния момент настъпиха неочаквани промени и ролята на родител изигра принц Чарлз.   В началото Меган тръгна сама към олтара и това веднага бе оценено като своебразно феминистко заявление, но присъединяването на принц Чарлз към нея се прие като знак, че тя е приета в кралското семейство   Церемония бе водена от архиепископа на Кентърбъри Джъстин Уелби, но слово произнесе и главата на англиканската църква на САЩ Майкъл Кари. Американецът накара всички задрямали на венчавката да се събудят. Той бурно ръкомахаше с ръце, разказваше за силата на любовта, като от време на време поглеждаше словото си от iPAD-а.   Много консервативни британци бяха възмутени, че принцът ще си вземе съпруга с афроамерикански корени. Затова от кралското семейство постъпиха много мъдро и поканиха на тържеството много афроамериканци и така показаха своята лоялност.   Дория Рагланд бе единствената роднина на Меган на сватбата. Почти през цялата церемония тя бе сама и със сълзи на очи. По-късно към нея се присъедини принц Чарлз. Похвално!   Принцът покани на сватбата си бившите си приятелки Кресида Бонас, с която се среща около две години, и Челси Дейви, с която сподели 7 години от живота си. Снимка на последната се превърна в мем в мрежата: момчето имаше такова изражение, сякаш желае да е на мястото на младоженката.   На излизане от параклиса „Сейнт Джордж” Хари и Меган се целунаха за първи път като мъж и жена. Влюбените не се сдържаха и зарадваха събралите се за церемонията с още една целувка, този път в каретата.   Преди началото на тържеството гостите весело си говореха и разменяха впечатления. Особено внимание обаче привлече семейство Бекъм и Елтън Джон. Първоначално Виктория прегърна и разцелува певеца, след това същото направи и съпругът й Дейвид. По-наблюдателните веднага забелязаха, че Елтън Джон дори облиза устните си след последната целувка. Какво пък, не всеки път те целува красавец като Дейвид Бекъм!   Когато гледаш малкия принц Джордж, ти се струва, че той вече е станал крал и е запознат с всички трудности на монаршеския живот – толкова сериозно изглежда 4-годишното момченце на Кейт и Уилям. А малката му сестра е точно обратното – винаги усмихната.   След сватбата тя реши да се пошегува с папараците и им се оплези. Снимките моментално бяха сравнение със стари фотоси на малкия принц Хари, който някога постъпвал по същия начин.   По пътя за олтара зад Меган крачеха малките приятелки на булката и пажове. Най-голямото момче бе запечатано от обектива на фотографите с отворена уста, а забавният кадър се превърна в хит в мрежата.   Когато Меган застана до Хари пред олтара, той се обърна към нея и двамата си размениха няколко думички. Колко версии имаше в Интернет по тази тема... Най-вероятно обаче принцът е попитал дали всичко е наред и е казал, че Меган изглежда невероятно.   Излишна емоционалност прояви и булката. Докато се возеха в каретата, тя се удиви от нещо и много сметнаха, че в този момент е казала неприличната думичка „fuck” (мамка му). Други твърдят, че това е било баналното „уау” .   Според някои източници, точно тогава Меган видяла в тълпата учителя си по актьорско майсторство.   Източник: jenata.blitz.bg", "date": "2018.05.23", "title": "Моменти от сватбата на принц Хари и Меган Маркъл, на които със сигурност не сте обърнали внимание"}
{"url": "http://epicenter.bg/article/Svetlana-Vasileva--S-Hrisi-iskame-da-zazhiveem-v-chuzhbina/155133/10/100", "text": "Плеймейтката Светлана Василева, която предстои да стане г-жа Гущерова, споделя пред списание Umbrella Bar, че с бъдещия ѝ съпруг обмислят емиграция. Светлана сподели новата корица на списанието, в което разкрива плановете на бъдещото семейство. Към нея тя написа: \"Обратното броене до кулминацията на нашата приказка - сватбения ден започна!\"   , допълва бъдещата г-жа Гущерова.   Очаква се Светлана и Христиан да се оженят на 12 юли, навръх рождения ден на бизнесмена. Това е първи брак за Василева и втори за Гущеров, който наскоро разтрогна официално брака си с поп фолк певицата Мария.   Източник: Дир.бг", "date": "2018.05.23", "title": "Светлана Василева: С Хриси искаме да заживеем в чужбина"}
{"url": "http://epicenter.bg/article/Edna-ot-nay-krasivite-ni-sportistki-s-romantichno-predlozhenie-za-brak/155139/8/0", "text": "Нестандартно предложение за брак получи една от най-красивите български спортистки, Даниела Петева.   Острието на националния ни отбор по баскетбол  прие емблематичния пръстен от Иван Демерджиев музикален редактор в любимото радио на модерните хора, Radio Fresh!.   Предложението за брак, случило се преди дни, може да конкурира сценария и от най-романтичния филми. Познавайки много добре своята любима, Иван планува момента да се случи в замъка  , дворецът-фаворит на принцеса Сиси.   Дестинацията не е избрана случайно. Императрица Сиси е любимата историческа личност на Дани и затова бъдещият младоженец организира всичко там.   Самото предложение се случва като по учебник: Иван пада на колене пред нищо неподозиращата Даниела и й предлага красивия пръстен и влюбеното си сърце. Отговорът  „да” идва след двегодишна връзка и все така свежа любов.     В очакване на официалното „горчиво” екипът на Оберон Радио Макс ( Radio Fresh!, Радио FM+, Z-Rock, Радио Melody) желае на Иван и Дани безоблачно щастие, нестихваща обич и пълноценен живот!", "date": "2018.05.23", "title": "Една от най-красивите ни спортистки с романтично предложение за брак"}
{"url": "http://epicenter.bg/article/Mark-Zukarbarg-otiva-pri-Emanyuel-Makron/155065/7/0", "text": "Френския президент Еманюел Макрон приема днес основателя на „Фейсбук” Марк Зукърбърг в Елисейския дворец, съобщи БТВ.   Това става ден след като Зукърбърг свидетелства пред Европейския парламент по скандала с личните данни и компанията „Кеймбридж аналитика”. Зукърбърг поднесе извинения и посочи, че компанията му ще направи значителни инвестиции , като увеличи двойно служителите по сигурността до края на годината. „Това винаги ще бъде по-важно за нас от максималната печалба”, каза още шефът на „Фейсбук”.    ", "date": "2018.05.23", "title": "Марк Зукърбърг отива при Еманюел Макрон"}
{"url": "http://epicenter.bg/article/Balgarskite-uchenichki--izcheznali-v-Chikago--se-zavarnaha-nevredimi/155075/7/0", "text": "Българските момичета, които изчезнаха преди дни в Чикаго, са се завърнали невредими в домовете си, предаде bTV. 12 дни след като изчезнаха от домовете си в Чикаго 16-годишната Натали Наскова и 18-годишната Велина Шентова се завърнаха.   Момичетата са живи и здрави, не са били отвличани, нито замесвани в латиноамериокански банди, разказаха родителите.   „Децата се прибраха, живи и здрави са, добре са. Искам да благодаря на всички хора по целия свят, които бяха с нас и бяха съпричастни с нашата мъка”, каза Наталия Пенчева, майката на Натали.   В момента от Граничната полиция в Чикаго работят по изчистване на имената на момичетата от списъка за издирване, за да може Велина Шентова да се прибере в България за абитуриентския си бал.", "date": "2018.05.23", "title": "Българските ученички, изчезнали в Чикаго, се завърнаха невредими"}
{"url": "http://epicenter.bg/article/Rusiya-ne-hlopna-vratata-pred-Balgariya-za--Yuzhen-potok-/155077/7/0", "text": "Руският печат коментира вчерашната среща между българския президент Румен Радев и руския му колега Владимир Путин в Сочи, предаде БНР.   Путин и Радев решиха да възстановят диалога между двете страни. Така  обобщава срещата на лидерите, които обсъдиха подробно отношенията между Москва и София в различни сфери, включително проблемни.   \"Самият факт, че се състояха такива преговори, е добър сигнал за подновяване на руско-българските връзки в пълен формат\", посочва изданието.   В Сочи беше обсъдено възраждането на газопровода \"Южен поток. \"Едва-що долетял в Русия\", Румен Радев \"веднага хвърли козовете на масата с изявлението, че много иска да възкреси проекта\", посочва  . \"Най-интересното е, че въпреки всичко Русия не хлопна вратата пред България. И в отговор на журналистически въпроси, Путин каза, че той все още е възможен\", коментира вестникът.   Българските власти направиха сериозна грешка с отказа да строят газопроводи в рамките на проекта \"Южен поток\". Сега е твърде късно той да бъде подновен, смята руският политолог Николай Топорнин, цитиран от изданието  . Според него шансовете за възстановяването му са \"крайно малки\". Не се знае кой ще отпусне пари за строежа, а ако ЕС се откаже, България няма да може да го плати, смята експертът.  ", "date": "2018.05.23", "title": "Медиите в Москва: Русия не хлопна вратата пред България за „Южен поток“"}
{"url": "http://epicenter.bg/article/Ucheni-razgadaha-taynata-na-nevazmozhniya-tants-na-Maykal-Dzheksan/155091/7/0", "text": "Индийски учени разкриха каква е тайната на „ “ танц на  във видеото  . В изследването те обясняват в детайли как Джако успява да изпълни уникалните движения. В клипа от 1987 г. кралят на поп музиката и останалите танцьори се наклоняват под 45 градуса към земята с изправен гръбнак, без да паднат. През годините редица имитатори са се опитвали да повторят движението, но са достигали най-много до 25-30 градуса. \r\n \r\n \r\n \r\n Оказало се, че тайната се крие в специално  и отличната мускулатура на изпълнителите. Обувките са били с  в подметката, който е работил като \"елемент на закачалка\", вкарван в земята, за да позволи на танцьора да се завърти и да се наведе напред, обясняват проф. Манджул Трипати и неговите колеги от Института за медицинско образование и изследвания в Чандигарх, Индия, в изданието Journal of Neurosurgery: Spine. \r\n \r\n \r\n \r\n Преди да въведе иновацията с обувките, Джексън е разчитал за същото впечатляващо движение на поддържащи въжета, закачени около кръста му. Индийските  са изследвали   от гледна точка на натоварването върху органи и части на тялото. Те са стигнали до извода, че копирането на движенията от танците му към песента „Smooth Criminal“ може да доведе до сериозни травми, много от които неизлечими. Ако имитаторите не разполагат със специални обувки и сериозна физическа подготовка, това движение може да доведе до счупване на гръбначния стълб.   Източник: Дарик", "date": "2018.05.23", "title": "Учени разгадаха тайната на невъзможния танц на Майкъл Джексън (Видео)"}
{"url": "http://epicenter.bg/article/Kremal--Putin-i-Radev-ne-sa-se-i-opitvali-da-dogovoryat-dostavki-na-gaz-/155096/7/0", "text": "По време на вчерашните си преговори президентът на Русия Владимир Путин и българският му колега Румен Радев не са си поставяли задача да договорят доставки на газ. Това заяви днес говорителят на Кремъл Дмитрий Песков, цитиран от ТАСС и БТА.  \"Вчера нямаше задача да се договорят за газа, всъщност никой не се и опита\", каза той пред журналисти.  Песков припомни констатацията на двамата лидери, че \"след проточила се пауза е бил подновен контактът на най-високо равнище, който ще бъде продължен\".  Русия и България имат \"много общи теми за икономическо сътрудничество, също както преди, личи интересът на България да бъде съпричастна към големи международни енергийни проекти, но това е отделна тема, изискваща гаранции от българска страна\", заяви говорителят на Путин.  Знаете, че има проекти, които се осъществяват в момента, личи известен интерес от българска страна, но вчера не са водени никакви конкретни разговори по въпроса, добави Песков.  ", "date": "2018.05.23", "title": "Кремъл: Путин и Радев не са се и опитвали да договорят доставки на газ "}
{"url": "http://epicenter.bg/article/-quot-Royters-quot--Evropeyskata-komisiya-ne-smyata--che-Balgariya-e-gotova-da-prieme-evroto/155097/7/0", "text": "Надяващата се да влезе в еврозоната България не отговаря на критериите за приемането на единната европейска валута. Това е позицията на Европейската комисия, която се очаква да бъде оповестена днес, обяви \"Ройтерс\", цитиран от \"Дневник\". Тя се съдържа в оценка за всички страни членки, които един ден трябва да приемат еврото.   За разлика от по-големи и по-богати страни от ЕС, които все още ползват националната си валута, като Полша и Швеция България, която е най-бедният член на съюза, има голямо желание да влезе в общия валутен съюз, като влезе в така наречената чакалня сега или през юни, посочва агенцията.   В края на април Бойко Борисов заяви пред журналисти, че \"до 1 година страната може да се поздрави с успех\" и да попадне в т.нар. механизъм ЕРМ 2. \"Влизането в чакалнята е свързано с покриване на условия и критерии. Не става бързо. Подготовката е важна, Гърция не беше готова и изпадна в криза\", подчерта Московиси.   С изключение на Великобритания, който догодина се очаква да напусне общността, и Дания, която постоянно отказва да приеме еврото, останалите страни са юридически задължени да влязат в еврозоната някой ден.     \"В светлината на оценката за юридическата съвместимост и на изпълнението на критериите за конвергенция и взимайки предвид допълнителни релевантни фактори, Еврокомисията приема, че България не изпълнява условията за приемането на еврото\", гласи оценката на Брюксел.   Агенцията припомня, че условия за приемане на еврото са дългосрочно ниски лихви и инфлация, както и нисък бюджетен дефицит и държавен дълг, както и стабилен курс на местната валута спрямо еврото. Освен това да има независима централна банка и да е добре интегрирана в икономиката на еврозоната.   Комисията ще обяви, че България има ниска инфлация и стабилни публични финанси, но законът, по който работи централната й банка, не гарантира в достатъчна степен нейната независимост.   Представители на три от институциите, от чието мнение най-много зависи дали България ще направи първата стъпка към еврото, пристигат в сряда София, за да обсъдят плановете на страната да кандидатства за влизане в европейския валутен механизъм ERM II, по-популярен като чакалнята на еврозоната, съобщава \"Капитал\". Днес се очаква и освен Европейската комисия, но и Европейската централна банка да оповести публично оценката си готовността на страните за еврозоната.   Изданието посочва, че тези доклади се чакат от правителството, за да ги използва за формален повод да заяви желанието си България да влезе в чакалнята. Третият кабинет на Борисов се надяваше да постигне тази цел, възползвайки се от домакинството на европредседателството.   Според източници на вестника пристигащите в България по-скоро имат за цел да разубедят правителството да кандидатства сега. Намерението на кабинета е до края на юни да даде тази заявка. В края на месеца след среща с еврокомисаря и заместник-председател на Европейската комисия Валдис Домбровскис, отговарящ за еврото и социалния диалог, Борисов обяви, че Брюксел настоява България първо да се присъедини към банковия съюз, а после да влезе в чакалнята на еврозоната.     Настояването на България още през юни да кандидатства за влизане в чакалнята създава напрежение в останалите страни от валутния съюз, защото когато страната престои 2 години в ERM II и промени закона, по който работи централната й банка, тя ще е отговорила на всички формални критерии и ще се наложи да бъде приета, посочва \"Ройтерс\".   Допълва, че много страни, които вече са приели еврото, не са съгласни България да се присъедини в близко бъдеще. Причината е корупцията в страната и как тя може да се отрази на стабилността на местните банки. Това е и причината Еврогрупата да иска България първо да влезе в банковия съюз, което ще даде възможност на Европейската централна банка да се намеси в решаването на проблемите с нестабилността и обема на необслужваните кредити, преди да се стигне до влизане в еврозоната.   Агенцията припомня тезата на българското правителство, че влизането в банковия съюз не е нито критерий за влизане във валутния съюз, нито в чакалнята, но в крайна сметка решението за допускането на страната в нея е в ръцете на ЕЦБ и на правителствата на страните от валутния съюз.   \"Хората са притеснени, че ако София не се подготви добре за приемане на еврото, един ден ще се превърне във втора Гърция\", коментирал пред \"Ройтерс\" анонимен източник на висок пост в страна от еврозоната. \"Гръцката рана е все още прясна в съзнанието на хората и пречи на възприемането на амбициите на България за еврото\", допълва той.    ", "date": "2018.05.23", "title": "Европейската комисия не смята, че България е готова да приеме еврото"}
{"url": "http://epicenter.bg/article/Poroshenko-s-rekordno-niski-niva-na-doverie-/155105/7/0", "text": "81% от гражданите на Украйна не одобряват действията на президента Петро Порошенко - най-нисък резултат от началото на президентството му. Това сочат данните от допитване на общественото мнение, проведено от социологическата компания \"Рейтинг, предават местни медии.  Доверие в президента имат едва 12% от украинските граждани. За сравнение, през септември 2014 г. Порошенко имаше 55% одобрение.  Немного по-добре украинците оценяват и министър-председателя Владимир Гройсман - действията му имат 17% одобрение и 73% неодобрение.  Най-ниско доверие украинците имат към Върховната Рада - едва 5%. Абсолютно не одобряват работата на парламента 88% от анкетираните. През септември 2014 г. парламентът имаше 17% доверие.  Рейтингите на двете управляващи партии съответстват на доверието в парламента. За \"Блока на Петро Порошенко\" са готови да гласуват 5% от украинците, за \"Народен фронт\" — 1%.  През март 2019 г. в Украйна ще се проведат президентски избори, а през октомври - редовни парламентарни.  Допитването на агенция \"Рейтинг\" е проведен по поръчка на Международния републикански институт. Той е свързан с Републиканската партия на САЩ, сътрудничи тясно с Държавния департамент. Негов ръководител е известният с антируските си позиции сенатор Джон Маккейн.    ", "date": "2018.05.23", "title": "Порошенко с рекордно ниски нива на доверие "}
{"url": "http://epicenter.bg/article/Dve-godini-zatvor-za-Gruevski--negovi-hora-kreshtyat-psuvni--kletvi-i-zakani-kam-sadiite-/155110/7/51", "text": "Бившият македонски премиер Никола Груевски бе осъден на две години лишаване от свобода. Обвинението по т.нар. дело \"Танк\" е за противозаконно закупуване с бюджетни средства на луксозен автомобил „Мерцедес“ за 600 хиляди евро, предава излъчващата на албански скопска телевизия „Алсат – М“, цитирана от Агенция \"Фокус\".  Бившият лидер на ВМРО-ДПМНЕ Груевски не се яви на обявяването на присъдата и беше представен от своите адвокати, които заявиха, че ще обжалват присъдата. По същия случай бившият заместник-министър на вътрешните работи Джоко Поповски е осъден на 6 години и 6 месеца лишаване от свобода.  Привърженици на Груевски, които се бяха събрали пред наказателния съд в Скопие, реагираха на присъдата с псувни, клетви и закани към съдиите, предава македонската информационна агенция „Макфакс“.  Гражданите са се опитали да съборят защитната ограда пред съда, но са спрени от полицейски кордон.  „Предатели и продажници“, крещят ядосаните привърженици на Груевски.  ", "date": "2018.05.23", "title": "Две години затвор за Груевски, негови хора крещят псувни, клетви и закани към съдиите "}
{"url": "http://epicenter.bg/article/Ministar-predsedatelyat-na-Armeniya-se-sreshtna-s-prezidenta-na-Galap-Interneshanal/155112/7/0", "text": "  Министър-председателят на Армения Никол Пашинян се срещна с делегация, водена от президента на Галъп Интернешънъл г-н Кънчо Стойчев.   Премиерът приветства провеждането на 71-та годишна конференция на Галъп Интернешънъл, която се състоя в периода 20-22 май 2018 г. в Ереван, с участието на международни експерти.   Никол Пашинян подчерта необходимостта от непрекъснато подобряване на качеството на провежданите политически изследвания, обмяната на опит и анализ на предстоящите реформи и дейности на правителството.   Ръководителят на правителството изрази надежда, че форумът в Ереван ще допринесе за обмяна на опит и увеличаване на аналитичния капацитет.   На свой ред Кънчо Стойчев изрази увереност, че конференцията в Ереван ще изгради нови основи за регионално сътрудничество, което да даде възможност на участниците да се запознаят с най-новите тенденции в социологията и успешно да обменят ноу-хау.   Президентът на Галъп Интернешънъл запозна министър-председателя с темите, които са обсъдени на форума, и възможностите за развитие на сътрудничеството с арменските партньори.  ", "date": "2018.05.23", "title": "Министър председателят на Армения се срещна с президента на Галъп Интернешънъл"}
{"url": "http://epicenter.bg/article/Bedstvie-v-Sarbiya--desetki-kashti-sa-otkasnati-ot-sveta-zaradi-pridoshli-reki-/155124/7/0", "text": "Поройни дъждове заляха съседна Сърбия, предаде Нова тв.  Десетки къщи са залети и без достъп. Най-тежко е положението в района на Куршумлия, западно от Ниш.  Нанесени са щети на много домакинства, селскостопанска техника и животни.  Заради придошлите води на реките достъпът на спасителните екипи е силно затруднен.  ", "date": "2018.05.23", "title": "Бедствие в Сърбия, десетки къщи са откъснати от света заради придошли реки "}
{"url": "http://epicenter.bg/article/Savetnik-na-Kremal--Podgotovkata-na-sreshta-Putin-Tramp-e-zamrazena/155131/7/0", "text": "Подготовката за среща на президентите на Русия и САЩ - Владимир Путин и Доналд Тръмп така и не е започнала след телефонния им разговор на 20 март, когато президентът на САЩ предложи двамата да се срещнат във Вашингтон или на друго място, констатира днес външнополитическият помощник на Кремъл Юрий Ушаков, цитиран от ТАСС.   ТАСС припомня съобщение на Кремъл, според което, след като на 20 март Путин и Тръмп провеждат телефонен разговор, те нареждат на външния министър на Русия и на държавния секретар на САЩ да започнат подготовка за срещата на двамата лидери.  Агенцията припомня, че Путин и Тръмп са разговаряли на живо само веднъж – през юли 2017 г. в Хамбург на срещата на Г-20. Следващата възможна среща на двамата е форумът на Азиатско-тихоокеанското икономическо сътрудничество, в който по правило участват президентите на САЩ и на Русия. През тази година тя е насрочена за месец ноември в Папуа-Нова Гвинея.  ", "date": "2018.05.23", "title": "Съветник на Кремъл: Подготовката на среща Путин-Тръмп е замразена"}
{"url": "http://epicenter.bg/article/Valeriya-Veleva--Kogato-Radev-sreshtna-Putin--I-kakvo-si-govoriha-40-minuti-na-4-ochi/155059/11/0", "text": "Първо гостуване в лятната резиденция „Бочаров ручей” в Сочи.   Престой три часа и половина, в рамките на който - три срещи с Путин в различен формат. Последната - извън протокола – 40 минути на четири очи без преводач. Начални встъпителни слова пред медиите. Путин - 1 минута. Радев – 4. Путин - пак 1 минута. Радев – 5. Радев -  със скръстени отпред ръце. Путин - с отпуснати ръце покрай бедрата     Какви знаци да търсим зад тази суха статистика, за да разгадаем посещението на президента Радев при президента Путин, което и двамата определиха като „знаково”.  в която контактите на високо ниво бяха прекъснати. Путин е идвал в България три пъти, но за последно през 2010 г. в качеството си на премиер. Български президент пък не е посещавал Русия от втория мандат на Първанов през 2009-та. С избирането на Плевнелиев за държавен глава през 2011-а между двете страни настъпиха невиждани до тогава „ястребски времена”. Русофилството стана порок, русофобията - знаме, братушките се превърнаха поробители, а ние за тях- в предатели. Отнесе го бизнесът. Енергийните проекти оттекоха в канала, „тройният шлем” на Първанов замина в историята, санкциите пък ни затвориха пазарите.    Едно от първите обещания, които даде като новоизбран президент бе, че ще работи за подобряване на отношенията с Русия при спазване на ангажиментите ни към ЕС и НАТО. И покани Путин да дойде в България. За ужас на ястребите! Честването на Дните на българската просвета и култура и славянската писменост пък се оказа поводът първо Радев да бъде поканен в Русия.   Така се стигна до срещата в Сочи – знакова наистина, но която поставя въпроси, на които все още няма отговори и в която, въпреки приятелския тон, проличаха и ръждивите натрупвания. По първоначална програма срещата трябваше да се състои в два формата.  До президента Путин се наредиха помощникът му Ушаков, министърът на промишлеността и търговията Мантуров, министърът на енергетиката Новак и зам.-външнят министър Грушко. Все акули. Радев застана срещу тях в компатията на началника на кабинета си Иво Христов, главния секретар Димитър Стоянов и външнополитическия си секретар Атанас Кръстин. Видя се, че делегациите са неравностойни. При подготовката на посещението си Радев е отправил чрез премиера Борисов покани към министри да участват в делегацията му. Получил отказ. Това снижи нивото на представителността на визитата на президента. И ограничи възможността за конкретни икономически договорки.     Затова още в приветствените си думи в началото на разговора Путин заяви, че \"  Сянката на миналото, на отровните думи, на „недалновидното политическо говорене”, на трите спрени руски проекта, на избуялото недоверие кара руският президент да е обран и предпазлив, както в оценките, така и в очакванията.   да припомня за приятелството и духовните връзки,  Въпреки това Радев настоява за откровен диалог, който да изчисти негативните наслоенния от миналото. Влизат в детайли. И двамата са прями. Не заобикалят болните теми.     , говори за директна газова връзка между България и Русия, даже я нарича \"Български поток\", но   – „ ”. За да не се повтори сагата „Южен поток”! Този \"Южен поток\" вече ни виси като проклятие!  подиграват се руснаците, и за АЕЦ „Белене”, към която „Росатом” проявява интерес. Путин е прав. България няколко пъти се отказва от договорките и доверието е счупено.   Същия ден членът на Съвета на Федерацията и известен тв коментатор  Алексей Пушков написа в своя „Туитър“:   Т . Думите му бяха  широко отразени от руските медии и най-точно отразяват отношението на руснаците към нас сега.    и преминава в пленарно заседание с разширяване състава на екипите. Към съветниците на Радев се присъединяват и двамата депутати: Красимир Велчев, единственият член на делегацията от страна на управляващите, и Петър Кънев от БСП. Тонът на диалога като че ли леко се променя, но не съществено. Час и половина продължава тази среща. В която всичко е в пожелателно бъдеще. А Путин е все така с каменно лице.   След пленарното заседание, което би трябвало да е финалът на визитата, двамата президенти дават предварително обявен заключителен брифинг. Но не в зала, а на терасата на резиденцията. Явно ще е кратък, но никой от журналистите не очаква, че ще трае само 6 минути, в които новината ще е, че руснаците чакат с нетърпение Борисов да пристигне в Москва, а пък Радев отново поканил Путин да дойде в България. Той  обещал... когато намери време. И двамата обаче дават висока оценка на завършилата среща. Защо? Заради възстановения диалог. Заради излизането от мъртвата точка на контактите. Зарадии някакви надежди...  и положителен импулс за българското правителство, което се зае по-сериозно с българо-руските отношения”.  за възобновяване на пълноформатните руско-български отношения”. Радев е по-обнадежден. Путин - обран. Лицето му не трепва. Сините му очи са стъклени. Скулите - като восъчни. Стои изправен в безупречно сако, което подчертава фигурата му, леко разкрачен, с панталони по-дълги от допустимото, които правят видима чупка над обувките, но с изражение на повелител на света, пред който са дошли някави просители... Радев - с глава по-висок, притеснен, но точен в изказа си.  . Поне на думи.   За журналистите обаче това се оказва недостатъчно. Няма документ, няма подписи, няма даже обещания. За какво тогава е тази визита? Дори новината за идването на Борисов излезе от срещата на Радев с Медведев предишния ден, Путин само я подпечата в Сочи и задълбочи интригата, защото София мълчеше. Възобновяването на енергийните проекти е в обозримото бъдеще, с много условности и е от компетенцията на изпълнителната власт – затова и Путин, и Медведев чакат с отворени обятия Борисов.   Къде тогава е станал пробивът в подобряването на българо-руските отношения?     Оказа се, че след 6-минутния брифинг, на който лицето на Путин изразяваше по-скоро досада, отколкото задоволство, двамата с Радев се оттеглят в една от залите на резиденцията.   Прави. Един срещу друг. Разхождат се. Ръкомахат. Спорят. И се допълват... За този динамичен разговор разказа в самолета президентът Радев, след като журналистите го предизвикаха...  Двамата започнали приказката си от духовните връзки между двата народа,   Без да влиза в детайли, за да запази създаденото доверие и да не нарушава искреността на споделеното, президентът Радев все пак очерта някои аспекти от разменените мисли, които са от съществено значение и за българската политика.  Софийската среща не е коментирана, но на евроразширяването се гледа със скептицизъм. Специално го подчертал. По отношение на енергийните проекти   Споделил проблемите, които има със САЩ, говорили за Китай, за военните проекти на Русия, за общата несигурност в света и растящото противопоставяне. Радев поставил въпроса за премахванетоо на лицензионните режими, които са от времето на СССР и пречат на търговските ни отношение с други страни, което каза и на Медведев. Путин не бил склонен. Отговорил, че ще мисли. И пак за енергетиката... Без да се споменава името, в този разговор витаела   и чиито заклинания срещу Русия вгорчиха отношенията ни в последните години. Руски дипломати няколко пъти подчертаха и пред Епицентър.бг, че   Същото казал и Путин. Даже в магазини, когато продавачките разбирали, че обслужват българин, сбръчквали вежди и изсъсквали:\"Предател!\", разказват наши дипломати. След всяка медийна изява на \"човека с каската и шмайзера\" в Русия настръхвали срещу нас. Няколко пъти Лавров викал посланика ни. за обяснения. След което отношенията ни тръгвали пак от нулата. Така поне четири пъти за пет години.     За медиите остана необяснимо защо от Москва трябваше да научим, че отдавна се готви визита на премиера Борисов по негово настояване и че тя ще се състои в края на месеца.   Но самият Радев призна, че не е очаквал да чуе от Медведев тази новина, която в София се е носела като слух. На всичкото отгоре и българският посланик в Москва Бойко Коцев остана изключително смутен от факта, че чува тази информация първо от руснаците, а не от българския премиер. Това говори не само за липсата на координация между българските власти на най-високо ниво, но и за някакво ревностно пазене на международни територии, което изглежда странно в очите на чужденците.   Някакси не звучеше добре и от устата на Медведев, и от пестеливете изявления на Путин пред медиите Радев да чуе:  Радев запази самообладание, но коментарите плъзнаха веднага. А и не беше измислено обяснението защо президентът идва седмица преди премиера, пък на хартия нищо не остава. Вероятно заради това е и отсъствието на министри в делегацията на Радев. Нито едно посещение на президента обаче не би имало ефект, ако то не продължи на ниво изпълнителна власт. Може да му го каже и Стоянов, и Първанов. Последната визита на Първанов в Москва като президент бе в компанията на четирима министри!  и вероятно, ако той не бе станал президент, сега и Борисов нямаше да има път към Москва. Но може би трябваше да има някакъв базисен документ, върху който да стъпят новите отношения.  че „  както съобщава лаконично ТАСС. И добавя новината, че \".  Приемаме оценката на президента, че това е  , но на Радев като че ли беше отредена неблагодатната роля, а за Борисов са фанфарите. Ако така са се разбрали – добре. Все пак от премиера зависят и проектите, и парите, и отговорността. Ако обаче не са – противоборството ще продължи. , но защо са ги направили толкова близо едно до друго – не е ясно. Визитата на Борисов изглежда като спешна. Дали е заради отприщваннето на проекта АЕЦ „Белене” или заради идеята за пряка газова връзка – тепърва ще разберем.    Путин казва: „Ние ще отбелязваме Деня на славянската писменост”.  Радев е коректен: „Честваме Деня на българската просвета и култура и на славянската писменост”. Някакси трудно се преглъща БЪЛГАРСКАТА АЗБУКА в Москва.   . Заминава за Петербург, на икономическия форум, където ще бъде разговорът му с Макрон. А в средата на другата седмица – ще посрещне Борисов в Кремъл.   ” поведение на българските политици спрямо Русия в последните 5-6 години. . Защото не пътека, а магистрали към Путин са направили и Меркел, и Макрон, и други европейски лидери, минавайки през същите двери, през които влезе и Радев. И които гласуват за санкциите срещу Русия, но уреждат чрез Путин бизнес за милиарди за своите страни. , както написа „Рамблер/новости“,  , според „НСН“. Е, дали ще научим най-после урока си? Поне като гледаме другите. По-умните от нас!  ", "date": "2018.05.23", "title": "Валерия Велева: Когато Радев срещна Путин... И какво си говориха 40 минути на 4 очи"}
{"url": "http://epicenter.bg/article/-Velt--Evropa-ostana-bez-evropeytsi/155064/11/0", "text": "Ваймарската република умря заради недостиг на демократи. Европа губи от недостига на европейци.   С новото правителство в Рим евроскептицизмът става официална политика в една от страните, основателки на Европейския съюз. След провала на консултациите, кризата на еврото, неуспеха при решаване на кризата с бежанците, след Брекзит и бунта от страна на Вишеградската четворка, това е вече шести удар по основите на ЕС. Той може да се окаже смъртоносен. В Италия „Движението Пет звезди\" (Д5З) и „Северната лига\" (СЛ) ще сформират правителство. Лигата започна да действа като партия на съпротивлението срещу като че ли мързеливите южноиталианци и корумпирания политически елит, който купува гласове с прибавената стойност, заработена на север. Програмата на Д5З изглежда така, все едно са я сглобявали от позиции, каквито в Германия имат „Пиратите“, „Зелените“, „Левите“, а също и авторите на книги по езотерика. Само че двете партии ги обединява тяхната опозиция срещу ЕС. От Д5З вече заявиха, че ще изискат преразглеждане на европейските договори. По оценката на неговия основател Бепе Грило, най-опасният враг на Италия е Европейската централна банка, а не „Ислямска държава“.   Както почти всички популисти и евроскептици, Д5З и СЛ виждат в Русия свой естествен съюзник. СЛ има споразумение за сътрудничество с партията на Владимир Путин. По време на визита в Москва нейният лидер Матео Салвини се снима с фланелка с образа на Путин и заяви, че неговата партия иска „и в Италия истински парламентарни избори, така открити, както в Русия“. Също така Лигата изпрати „наблюдатели“ в Крим, които, според получената задача, констатираха, че референдумът за присъединяване към Русия е бил проведен напълно демократично. Д5З, което е съперник на СЛ, за да завоюва благосклонността на Путин, нарича Запада „агресор“ в Украйна и отпразнува навлизането на руските войски в Алепо като „освобождение“ на разрушения град. Глобалисти, либерали, прозападният и проевропейски елит на континента под ръководството на Ангела Меркел премина в отбрана. Евроскептичните партии или формират правителства, или участват в такива в България, Италия, Гърция, Малта, Австрия, Полша, Словакия, Чехия, Унгария. В повечето случаи те също така са популистки, проруски и критично настроени към капитализма. Конвенционалното мнение, че тези сили представляват по-старото поколение, т.е. миналото, а младежта, като че ли се застъпва за европейското бъдеще, беше опровергано в Италия: там повече от половината хора на възраст под 45 г. заявиха, че биха гласували на референдума за излизане на тяхната страна от ЕС. А 68% от гражданите над 45 г. биха искали да останат в ЕС. Главната стратегия на Меркел – да изчака и по някакъв начин да премине – вече отдавна не работи. Само че голямата коалиция изглежда парализирана. Коалиционният договор е кръстен „Нов пробив за Европа“. Само че едва пет от 175 страници са посветени на европейската тематика, и на тези страници не е спомена дори и веднъж кризата на ЕС – и политическата, и идеологическата. На практика европейската политика на ПДС/Х–СС се състои в това, да бъда възпрян Еманюел Макрин с неговите предложения за реформи. Социалдемократическата партия на Германия основно е заета с въпроса дали да не изпрати своя провалил се бивш председател Мартин Шулц обратно в Брюксел, може би отново в качеството на „главен кандидат“ на изборите за Европейския парламент.   Само че пробивът е нещо различно. И изглежда напълно абсурдно, че президентът на САЩ Доналд Тръмп е използван като образ на врага, за да се гарантира лоялността към единна Европа. Това не сработи дори при Джордж Буш-старши. „Оста Москва-Берлин-Париж“ бързо се разпадна, наистина, след като успя да причини значителни щети на източноевропейците. Само че тя скоро беше възстановена под образа на газопровода „Северен поток“ от Санкт Петербург до Грайфвалд – и до Лил. Направо истеричната реакция на немската политическа класа за разтурянето на ядрената сделка с Иран и на преместването на посолството на САЩ в Йерусалим може да бъде разбрана по-добре само като опит още веднъж да бъде съживен духът на прикрития зад европейски патриотизъм антиамериканизъм, който Гейрхард Шрьодер използва така ефективно по време на германските избори, макар това да не придвижи европейския проект и с един сантиметър напред. Европа трябва да дава, така се говори във всички официални заявления и от президента на Еврокомисията Жан-Клод Юнкер, и в коалиционния договор. Да дава повече благосъстояние, повече сигурност, повече работа, повече иновации, повече интеграция, по-малко мигранти. Само че бедата на Европа няма материално измерение и не се заключава в допуснатите грешки. В тази политическа система, на която се доверяват гражданите, грешките не водят до това системата да бъде поставена под въпрос.   Бедата на Европа е в недостига на лоялност и в недостига на европейци. „Повече Европа“ не е отговор. Нужни са повече европейци. И повече усилия, по-голяма готовност за риск, идеализъм, военно участие и пари, пари, пари. Например, за да се прочисти Средиземно море от нелегалните превозвачи на хора, за да се помирят страните на нашите непосредствени съседи в Африка и Азия, за да бъдат защитени границите на Европа, да се интегрират бежанците, да се санира икономиката на Южна Европа и да се даде отпор на идеологическото, политическото и военното настъпление на Русия.   На първо място трябва да се признае, че глобализацията, либералният капитализъм и съответстващата им правова държава изпаднаха в криза на легитимността. „Нелибералната демокрация“ на Виктор Орбан – по същия начин, както и победата на по своята същност антиполитическото Д5З в Италия и успехите на левите и десни националисти из цяла Европа не е резултат от твърде скромното благосъстояние или свърхпредлагане на мигранти, излишък от бюрокрация или недостиг на иновации, дори и това действително да са проблеми.   Кризата на Европа е резултат от това, че в нея днес има твърде много думи и твърде малко обяснения, твърде много срещи на върха и твърде малко народни събрания. Не трябва да се оплаквате от прекаленото опростяване в изказванията на популистите, когато не се дават отговори на комплексните въпроси. Пробив към Европа трябва да стане пробив на политиците към основите, докато още не е станало късно.        ", "date": "2018.05.23", "title": "„Велт“: Европа остана без европейци"}
{"url": "http://epicenter.bg/article/Kevork-Kevorkyan--Proslushvane-pri-Putin-/155093/11/33", "text": "Радев отиде при Путин в Сочи.  И имаше доблестта да признае, че през последните години отношенията ни с Русия са били под знака на „недалновидното политическо говорене“.  Радев можеше да използва и по ясната дума: шикалкавене.  На Путин обаче това признание не му е достатъчно.  Той иска да види и Бойко при себе се – така индиректно подсказва, от кого зависи дали шикалкавенето ще продължи.  Преди да отиде при Путин, премиерът трябва да е наясно, какво точно загубихме от шикалкавенето.  Трябва да знае, че руският президент ще бъде отлично подготвен и в това отношение.  С този човек не може да се говори, както с Юн-кяр и останалите празнословци от Брюксел.  Всъщност, нека да поиска съвет и от леля си Ангела – наскоро и тя беше в Сочи.  До деня на посещението си Бойко трябва непрекъснато да използва тапи за уши – за да не се повлияе от тукашните идиоти/уличници, които яростно ще го атакуват.  Още утре и Плевнелиев ще се обади – това приятно, ненатоварващо момче, както го наричаше Бойко.  Между две интервюта за Деси, сигурно пак ще джафне срещу Русия.  Честно ще бъде Бойко да го включи в делегацията си – да стои прав в ъгъла и да кърши ръце.  Руснаците лесно се умиляват: могат да свалят долар-два от цената на газа.  Преди да тръгне за Русия, не е лошо Бойко да прегледа книгата със забележителните интервюта на големия американски режисьор Оливър Стоун с Путин.  Ще научи много за домакина си.  Между другото, в споменатите интервюта Путин на два пъти предупреждава Стоун да не го въвлича в антиамериканизма си.  Това за Плевнелиев беше шегичка – да не вземе наистина да го подкара със себе си.  Обаче трябва да си припомни най-големите изцепки на нашето врабче.  В едно от интервютата Путин припомня на Стоун думите на един от нефтените министри на Саудитска Арабия:  „Каменната епоха не е свършила, защото са свършили камъните – а защото човечеството е преминало към ново равнище“.  Това няма нужда от специални пояснения.  ***  ", "date": "2018.05.23", "title": "Кеворк Кеворкян: Прослушване при Путин "}
{"url": "http://epicenter.bg/article/Lyubomir-Levchev--Knizhniyat-potop--Vse-poveche-hora-pishat--vse-po-malko-chetat/155111/11/0", "text": " Някога думата книга – biblion, е означавала божествено свето писание. Днес, това, което наричаме книга е само един носител на мисли. Не е единствения, нито първия. Както самата мисъл, както писмеността (превръщаща мислите в знаци), книгата има своя история. И това е справедливо, защото историческото време започва от мига, когато човекът се е научил да пише.  Първият, най-интимният и тайнствен носител на мислите, разбира се, е паметта. Така че книгата може да бъде призована от съда на времето и с презрителното определение “запаметяващо устройство”.   Всеки, който се е опитвал да задържи миг, светлина или истина е почувствал с какво нежелание мислите се превръщат в писменост и книга. Те сякаш се съпротивляват на пишещия. Те предпочитат да си останат в непристъпното лоно на съзнанието. Но човекът не се доверява на паметта си и с най-голямо настървение търси нейните заместители. Може би това е само бегло свидетелство, че ние и “нашите” мисли не сме едно и също.  Трудно е да се определи кой е бил първия помощник или заместител на паметта. Да кажем, че това са били глинените плочки на клинописната литература. В дворцовата библиотека на Асурбанипал, са открити 20000 такива глинени книги. Сега можем да си представим тогавашните “печатници” като тухларници. И все пак, материалът за писане е бил същия, от който са се правили крепостите и храмовете.  Египет на фараоните е изобретил папируса. Това е бил революционно нов носител на мисли. Папирусът е бил много по-лесен за употреба. Той напомня хартията и върху него се пише с писец и мастило от сепия. Една разкошна статуя с очи от естествени кристали ни гледа от Лувъра. Това е Кай – писарят на Владетеля. Този шедьовър ни показва как е ставала египетската магия.  Папирусът е бил лек и удобен за четене на трона или на фараонската кушетка. А при топъл и сух климат той е изглеждал безсмъртен като душата. Книгата е придобила формата на свитък и често пъти са се получавали твърде дълги рулони, съхранявани в скъпоценни калъфи. Папирусът се е правил от едноименната тръстика, растяща само в делтата на Нил и на остров Сицилия. Така че Египет е бил монополист на новото “запаметяващо устройство”. И когато Птолемеите решават да превърнат Александрийската библиотека в най-голямото книгохранилище на света, те просто са забранили износа на папирус.   Така са искали да се справят с опасната конкуренция на Пергам и особено на Ефес. Библиотеките на тези два града-държави са били наистина велики. Сградата на ефеската библиотека бих прибавил към чудесата на света. Но по отношение броя на книгите Александрийската е била безспорно най-голямата. Всеки кораб, акустирал на пристанището в Александрия, е бивал проверяван от митничарите и за ръкописи. Всяка книга, която е липсвала в библиотеката, се отнемала в нейна полза, а на кораба се връщал препис.  За да се справи с алчността на Птолемеите, пергамското царство е било принудено да изобрети нов материал за писане и правене на книги – тънката ярешка кожа, наречена пергамент. По здравина новият материал не отстъпвал на папируса, но бързо губел еластичността си и ставал по-чуплив при навиване. Изглежда, че този факт е допринесъл да възтържествува формата на днешната книга. Тя се наричала кодекс. Римският термин ни подсеща, че кодексът се стремял да наподобява дървените таблички, намазани с восък, върху които се е издрасквала с шило великата антична мисъл.   Разтвореният кодекс прилича на отворена врата. През нея излязоха старите богове и влезе християнството.   Европейското средновековие заключва книгите в християнските манастири. Там, в скрипториите, монасите изстъргвали езическите текстове и ги замествали със словата на патристите и апологетите. Тези ръкописи се наричат палимпсести. “Новите” книги – огромни, тежки и свещени, са лежали на специални пултове, наподобяващи амвоните, вързани с вериги и ключалки. Историята именува тези мастодонти либри катинари.  Голямото отключване идва с Гутенберг. Цялото старание на този велик откривател е било хвърлено, за да могат новите тиражни книги да наподобяват старите. Защото… известни са му били думите на Лоренцо Медичи: “Книгите са като виното – колкото са по-стари, толкова са по-хубави”. Но с Гутенберг нещата се обръщат. Книгите, вторачени в миналото, отправят взор към бъдещето. И колкото са по-нови, толкова са по-хубави…  Това е накратко сагата на книгата, достигнала до нас. Разбира се, още много неща могат да се кажат. Спомням си как в мистичните скривалища на Индия пазят най-старите записи на Ведите и Упанишадите. Те са написани върху палмови листа и сред “короната” на тези странни книги мъдростта сигурно се чувства като плод, узрял преди хилядолетия. Константин Велики и първите християни пък са чели надписи върху небето.   В пещерите на Андите и до днес откриват книгите на инките, приличащи на въжета за катерене към небето. Те биха могли да се нарекат възлопис. И какви ли още чудеса не са ставали носители на мисълта. Но книгата, с която ние си служим все още може да се нарече Гутенбергова книга. Все още, защото ние четем нейния залез.  Съперникът, който изгрява е, разбира се, компютърът. Той доказа страшни качества. Бързината му разрешава да пише, да корегира, да подрежда като редактор и художник и да репродуцира. Паметта му е практически безконечна. Той предявява претенции дори да се намесва в творческия процес. Той се разпространява като някаква нова религия. Някои я наричат глобализация. Какъв шанс има при това положение старомодната, староверска наша книга? Ако случайно повярваме на Фукуяма, книгата, довела историята, ще си отиде с нея. Практически, никъде по света няма симптоми за смърт на традиционната книга. Напротив, в света, както и у нас се печата все по-огромно количество брошури и волюми от всякакъв тип.  Все повече хора пишат, все по-малко четат. Това глобано явление има вече име – “книжен потоп”. Нима Всевишният пак се е разгневил? Толкова много ли е съгрешило пак човечеството? Ако някакъв нов Ной трябва да направи нов ковчег, този спасителен плавателен съд едва ли ще бъде компютърът, въпреки че може да побере всичко. Тогава защо? Защото ми се струва, че “потопът” ще трае по-дълго, отколкото техниката ще разреши на компютъра да бъде актуален. Остава въпросът: Какво ще представлява Ноевият ковчег на мисълта?", "date": "2018.05.23", "title": "Любомир Левчев: Книжният потоп. Все повече хора пишат, все по-малко четат"}
{"url": "http://epicenter.bg/article/Kade-tochno-se-sahranyavat-moshtite-na-Sv-Kiril-Filosof/155129/11/0", "text": "Известно е, че мощите на Св. Константин-Кирил Философ се пазят в базиликата Сан Клементе в Рим, но слабо известна е историята, че те са били изгубени за известен период от време и след това отново намерени.  Това става благодарение отец Леонард Бойл, който осъществява истинско детективско търсене.  Ето историята   „Сан Клементе“ е и манастир, който се обслужва от ирландски орден, разказва дългогодишният преводач в нашето посолство в Рим Асен Марчевски в своята забележителна книга „Италиански потайности“. Всяка година посолството иска разрешение за почистване на криптата, където е гробът, във връзка с официалната българска делегация, която идва тук на 24 май. Игумен на манастира по това време бил отец Леонард Бойл, ирландец, приятел на Марчевски.  Веднъж „бригадирите“ от посолството решават да поместят плочата на саркофага  Оказва се, че е празен. Марчевски се среща с падре Бойл и споделя с него съмненията си, че мощите на Св. Кирил не са в криптата. „Разбира се, че не са долу“, казал падре Бойл, който в историята с мощите на Св. Кирил изиграва важна роля.  През 1809 г. Наполеон навлиза в Италия, обявява я за своя и достига Рим. Тук той решава да построи триумфална арка около Колизея и от нея да започва голям булевард, който да води към Неапол.  В плана той минавал точно през базиликата „Сан Клементе“  Работата започнала. Ватиканът дава разрешение римските аристократи да спасят по домовете си всичко ценно от манастира и от църквата. В италианската кампания обаче Наполеон търпи поражение и френската армия се оттегля. Част от спасените реликви са върнати, а друга част не.  Падре Бойл е назначен за игумен на манастира през 1962 г.  Обикалял антикварните книжарници в Рим и събирал всичко, свързано с базиликата „Сан Клементе“. Така попада на литография с изображение на базиликата и я купува. На гърба й той открива надпис: „Фамилия графове Винченци, от базиликата „Сан Клементе“ – инвентарен номер 7″. Решава, че в графското семейство може да има и други предмети от базиликата. Оказва се обаче, че семейството отдавна е напуснало Рим и адресът им е неизвестен. От възрастен портиер разбира, че графското семейство е заменило къщата срещу замък около градчето Канобио, до езерото Лаго ди Комо. Когато посещава семейството, те го водят в малка църквица извън замъка. Покрай други предмети от „Сан Клементе“ той се натъква на ковчеже с надпис: „Reliquie di San Kirillo“ – мощи на Св. Кирил!  Дни след това специална група от Ватикана прибира сандъчето с мощите и ги връща в „Сан Клементе“.  В момента те не са долу, в криптата, където българските делегации поднасят своите цветя. Те са зазидани в олтара на светците Кирил и Методий, вляво от вратата на първия етаж, под стенописа на светите братя.  Падре Бойл открива само част от мощите на светеца, разказва приживе Асен Марчевски. Запазена е не само костна фаланга от пръста, както твърди Ватиканът, а ръка на светеца  Има предположения за това, че останалата част от мощите на светеца са в Гърция. Първоначално са били съхранявани в богата гръцка фамилия от Солун, а след това били предадени за съхранение в някакъв манастир.  Всеки опит на българската държава да получи макар и частица от мощите на Св.Кирил Философ досега претърпява неуспех. От страна на Ватикана официалният отговор е, че има само една костица от ръката на светеца", "date": "2018.05.23", "title": "Къде точно се съхраняват мощите на Св.Кирил Философ"}
{"url": "http://epicenter.bg/article/Prof--Aleksandar-Marinov-za-vizitata-na-Radev-v-Rusiya--Propravya-pat-za-normalizatsiya-na-dialoga/155136/11/0", "text": "Посещението на президента Румен Радев в Русия отваря път за нормализация на политическия диалог, категоричен е проф. Александър Маринов. В интервю за обзора „Това е България“ на радио „Фокус“ политологът не крие, че му е трудно да си обясни защо за визитата на премиера Бойко Борисов в Русия не е било съобщено в България, след като се готви отдавна.   Според проф. Маринов след тази визита е станало ясно, че президентът има някои възможности, каквито правителството няма.       - Медиите са си медии, политиците, разбира се, в една или друга степен се съобразяват с тях, но нали разбирате, че политиката не може да се прави само, за да се отразява в медиите или да се харесва на журналистите. Така че важно е какви са резултатите по същество. Между другото за по-общата обществена или психологическа атмосфера също си струва да се говори, но на следваща стъпка. Според мен може да бъде обобщено това посещение и резултатите от него като възобновяване на диалога или опит за създаване на нормални, трайни рамки за такъв политически диалог, разбира се, не само политически, но и икономически. Бяха оповестени и предстоящи стъпки, включително посещението на министър-председателя Борисов. Тази среща, това посещение идва след период на дълбоко замразяване на българо-руските отношения. Много неща бяха направени и то главно от българска страна, за да бъдат те силно увредени, бих казал. Така че трябва сега да се възстановява. Възстановяването на този нормален дух или нормална атмосфера на диалог изисква време и не е лесно нещо. Но все пак първата крачка е направена. Да се надяваме, че ще има и продължение.   - Аз не мога да гадая, дали президентът е бил уведомен. Предполагам, че е бил уведомен. Но защо това не е съобщено в България, също ми е трудно да си обясня. Предполагам, че поканеният, т.е. българският министър-председател също е наясно с това предстоящо посещение. Не знам, може би, за да не създава някакво лошо впечатление у някого във връзка с голямата среща тук около отношенията ЕС-Западни Балкани. Нямам представа. Наистина е малко странно, оттам да се появяват подобни съобщения, но факт е, че поне от гледна точка на политическата логика и посока има синхрон в поведението на различните български институции. Пак казвам, да се надяваме, че резултатът ще е подходящ като трябва дебело да подчертаем, че този резултат трябва да съответства на българския национален интерес.   - Това е, да го наречем образно, не от негова гледна точка, а от позиции на страничния анализатор, това е реванш. Защото той проправя пътя за нормализацията на политическия диалог на най-високо равнище. Според мен това показва, че президентът Радев има някои възможности, които правителството няма. И най-добре би било тези възможности да не се сблъскват, особено по един не особено изискан начин, а да бъдат мултиплицирани, защото все пак, повтарям, те трябва да водят към по-добри резултати за България с оглед на българския национален интерес.   - Не мога да дам отговор на този въпрос. Не съм запознат с техниката, невидимата техника на организация на програмата. Според мен правителството и министър-председателят доста ревниво пазеха своята територия, може би, за да бъде подчертан техният триумф, доколкото има такъв, разбира се, аз не съм сигурен, че е толкова триумфална равносметката. Не прозвуча добре, за мен лично. Какво са си помислили европейските лидери, това е друг въпрос. Но аз смятам, че президентът е достатъчно добре приет в Европа. Едва ли това би навредило на неговия авторитет. Какво да ви кажа? Ако трябва да разсъждаваме на нашенско равнище, национално равнище, това са си познатите особености на българската политика. Националните особености на българската политика, която понякога е твърде дребнава с оглед на големите цели на нацията, които трябва да осъществява.   - Много основателен въпрос. Първо, той трябва да бъде дефиниран. Ние въобще нямаме дефиниран националния ни интерес. Той се приравнява във формалното ни участие в някакви формати. Големият въпрос е, какво искаме и какво можем да постигнем чрез участието си в тези формати, включително какво искаме, какво можем да постигнем от двустранните си отношения с Русия? Това са главно икономически, но не само икономически условия, блага, придобивки. И очевидно, че в такъв случай ще трябва да се търси някаква взаимност, не само в личния живот, а и в голямата политика трябва да има взаимност, т.е. да има взаимен интерес. Трябва ясно да се дефинират чувствителните точки или области за нас. Между другото президентът доста открито и откровено заяви такива точки на срещата си с министър-председателя Медведев по начин, по който друг български държавник не го е правил на среща. Не оттук, не в интервю за българските медии, а там, лице в лице. И това беше въпросът за българската оръжейна промишленост и респективно руските или по-старите съветски лицензи. Така има вероятно и други сфери, където трябва да се заявяват нашите позиции и да се търси добронамерен диалог за постигане на взаимно изгодно съгласие. Защото няма как едната страна да прави отстъпки, а другата да не прави и при това да се държи грубо с партньорите си. При такова отношение, нали разбирате, че няма как да очакваме някаква особена отзивчивост.     - Това е вече голямо предизвикателство към българската политика, защото на Русия всички обичат или почти всички обичат да се ежат, но когато стане дума за Брюксел или Вашингтон изведнъж започват да мрънкат като котенца. Нека да направим една аналогия, госпожо Събчева. Защо Българският поток да е лош, а „Северен поток“ да е добър?   - Да, а защо българските политици не смеят да го зададат в Брюксел или в Берлин? Тогава нека да го поставят. Не да се умилкват, да се молят и да хленчат. А да кажат – ето, ние искаме равен, равноправен подход. Нека да получим това, което получава Германия през „Северен поток“. Не искаме повече, не искаме по-изгодни някакви специални условия. Просто същите.     - Вярно е. За съжаление тази история е много стара. Тя не е от 2, 5 или 10 г. Нали си спомняте за един заместник министър-председател дето го посрещаха с фанфари на летището? Така че последователно много правителства са правили-стрували и нещо не са се договаряли, както трябва. Сега вече България е член на ЕС, би трябвало да се възползва от преимуществата на това членство, но в същото време да отстоява своя собствен интерес. Хайде, да кажем може би няма да можем да постигнем цената, която получава Германия поради мащаба, ние не можем да потребяваме такива количества. Но във всяко отношение, вие сте абсолютно права, когато казахте, че условията които са към момента са крайно неблагоприятни. В известна степен ние сами сме си постлали по различни начини. Дайте оттук нататък българските политици да се опитат заедно, изваждайки пред скоби националния интерес пред своите вътрешни ежби, да постигнат по-добри условия с умела и последователна, тактична, но и ясна и решителна позиция.     - Да, има известно забавяне. Понякога той е изключително бърз в реакциите си, но сега наистина нямаме кой знае колко време, но 6-7 часа поне. В други случаи той вече ще се е обадил ту-там по телевизии.     - Не знам, впрочем. Не съм следил, може би, предполагам, че ще има коментар от правителствената пресслужба, включително и от него, нали. Иначе ще излезе, че е някаква издадена лична тайна, едва ли не. Тайна за лична среща някаква. Това все пак е министър-председателят на България. Той не може да се скатава по този начин. Не казвам, че го прави. Не искам да го обвинявам, напротив пред него стои много сериозна задача, много сериозно посещение. Надявам се, че този път ще отиде добре подготвен. И то не само с някое кученце в ръка.     - Според мен в Европа наистина настъпват много дълбоки промени и очевидно всичко, което се случва и през последната седмица, там беше Меркел, сега ще е Макрон. Европа, въпреки че не може сега да устои на натиска от Вашингтон, очевидно се подготвя за някаква собствена нова линия. Прави завой към нова линия. България не може да бъде водеща сила в този завой. Не може да определя големите мащаби на промяната. Но точно тук е важно ние като по-малка и по-способна на гъвкави стъпки страна, да вземем разумна, умерена позиция. Не е нужно да се бутаме напред. Но просто трябва да се преборим за своето. Трябва да си отстоим правото. Да имаме отношения с Русия, които ще съответстват на новата линия, защото такава явно се очертава, но и ще отчитат нашите особености. Тук вече трябва да се престане с „троянските коне“, с тези непрекъснато самовнушения, че едва ли не, ако не ругаем, не се зъбим на Русия, не сме праведни европейци и т.н. Трябва да си гледаме интереса. И аз се радвам, че напоследък дори и някои по-крайни колеги, коментатори, изследователи, са започнали да променят позицията. Т.е. виждат, че се налага да имаме прагматична линия на поведение спрямо Русия и това е съвсем нормално. Други отдавна го правят. По-добре е да сме закъснели, отколкото да сме изпуснали влака.     - Да ви кажа, според мен, за съжаление повече от българските държавници и политици се срещат главно с анализатори, които им говорят това, което те искат да чуят. Голяма слабост на днешната българска политическа класа е нейното неоправдано самочувствие, че знае всичко и няма нужда от съвети. В това отношение българската политика в много случаи е изключително аматьорска. Би трябвало президентът, той има в своя екип хора, които добре познават Русия, но би трябвало и министър-председателят да има такива хора, които да могат да го посъветват без да влизат в главата на Путин, разбира се, това е малко претенциозно.   - Разбира се, шегувам се. Но които достатъчно добре, непредубедено познават и анализират Русия, защото се опасявам, че част от хората, които претендират да са близо до премиера като консултанти, като съветници и т.н., се ръководят от елементарни клишета, с тези клишета те не помагат за правене на добра политика. България има хора, които познават добре Русия. Според мен има хора, които да достатъчно сериозни анализатори на поведението на руското държавно ръководство и биха могли да помогнат. Дали ще се възползват от това българските институции, не знам, дано да се възползват.     - Аз мисля, че такава формулировка на въпроса или още повече такова поведение не е най-доброто. Това, че ние сме допускали грешки е вярно, но и Русия е допускала грешки към нас. Вярно е, че когато има грешка, има прошка, когато си признаеш грешката, но според мен по-добре е да се каже, че зануляваме негативите, оставяме ги зад нас, извличаме поуките от тях, но се опитваме да започнем на чисто с ясни позиции, с откровеност. И когато нещо става, става. И може да се направи, се прави. Когато не може да стане, се казва, че не може да стане и не се шикалкави. Това е според мен добрата позиция. Руснаците са такива хора. Те обичат с тях да се говори мъжки, с извинение.     - Открито, достойно, честно и да няма двуличие. Да няма лицемерие, да няма сега сме казали едно, утре друго. На едно място се заявяват едни позиции, на други – друго. Все с нещо се оправдаваме, все заради нещо се измъкваме. Както други по-малки държави го правят. Понякога това ще предизвиква положителна реакция, понякога отрицателна. Но когато сме ясни и предвидими, това винаги е преимущество. Тогава ще ни уважават, включително и в тези медии, които сега ни иронизират, или ни се подиграват, или ни упрекват в нещо. Това си е тяхно право да ни упрекват в каквото искат, а ние трябва да водим нашата линия. ", "date": "2018.05.23", "title": "Александър Маринов за визитата на Радев в Русия: Президентът има възможности, каквито кабинетът няма"}
{"url": "http://epicenter.bg/article/MVF--Zaplatite-v-Balgariya-i-drugite-novi-strani---chlenki-na-ES-rastat-po-barzo-otkolkoto-v-starite/155106/4/0", "text": "Заплатите в България и останалите нови страни - членки растат по-бързо спрямо старите държави от Европейския съюз, сочи доклад на Международния валутен фонд, съобщи БНР. Въпреки това работната миграция е насочена към старите - държави членки, което причинява шок на трудовия пазар на останалите.   Европейският трудов пазар е изключително интегриран, категорична е Файас Реа от Европейския департамент на Международния валутен фонд:   \"Производството на стоки и извършването на услуги става все по-разделено между страните. Това означава, че търсенето на определен вид работна ръка не е свързано с държавите, към които даден продукт се изнася, а с тези, в които се произвежда\".   Като добавим по-ниската инфлация, икономически растеж и производителност на труда се стига до различна степен на нарастване на трудовото възнаграждение:   \"Растежът на възнагражденията остава много потиснат, особено в държави като Германия, Австрия, Белгия, Франция, Холандия и Дания. В новите страни-членки като България, Румъния, Чехия и някои от Прибалтийските държави, се отчита много сериозен ръст на работната заплата\".", "date": "2018.05.23", "title": "МВФ: Заплатите в България и другите нови страни - членки на ЕС растат по-бързо отколкото в старите"}
{"url": "http://epicenter.bg/article/Porozhanov--Zakon-shte-zashtiti-proizvodstvoto-na-balgarsko-rozovo-maslo-/155127/4/0", "text": "Производството на българското розово масло ще бъде защитено в закона. Това съобщи министърът на земеделието и храните Румен Порожанов, който дойде на фермерски пазар пред Министерството на земеделието, храните и горите, предаде Канал 3.  Той поясни, че предстоят разговори с министъра на здравеопазването, защото производството на парфюмерия от розово масло се контролира от това ведомство.  Порожанов обяви, ме през юни или юли ще заработи регистър в който ще бъдат вкарани всички биопроизводители. С промените в закона ще се ограничи безконтролното използване на името, че даден продукт е произведен от българско розово масло. Ще има ясни критерии кой продукт ще може да се пише като произведен от български розов свят. Министърът обяви още, че предстоят проверки на дестилериите.  От своя страна екоминистърът Нено Димов каза, че програмата \"Натура – 2000“ е много добра европейска политика, но за съжаление през 2004 - 2005 г. са били положени лоши основи в България.  \"На фермерския пазар обаче може да видим добрият пример от работата на програмата, защото тук продукцията е много чиста и с добри качества. Освен това се търгува и на добра цена, от която производителите могат да печелят“, допълни Димов.  ", "date": "2018.05.23", "title": "Порожанов: Закон ще защити производството на българско розово масло "}
{"url": "http://epicenter.bg/article/Skandal--Ivancheva-podpisvala-dokumenti-v-aresta--vse-edno-si-raboti-kato-kmet-/155078/3/0", "text": "Днес Специализираната прокуратура внесе в Специализирания наказателен съд искане за отстраняване от длъжност на кмета на столичния район „Младост“ Десислава Иванчева, задържана по обвинение за получаване на подкуп в особено големи размери. Това съобщиха от пресцентъра на Прокуратура на Република България.  Установено е, че в арестното помещение, където изтърпява мярка за неотклонение, е изготвяла документи в качеството си на кмет, предавала ги е на лица с разрешен достъп за свиждане, след което те са достигали до общинската администрация. По този начин тя е осъществявала от следствения арест действия, насочени към реално упражняване на правомощията на кмет на район, въпреки задържането ѝ под стража.  Иванчева бе арестувана на 17 април заедно със заместничката ѝ Биляна Петрова и бившият районен кмет Петко Дюлгеров.  Според прокуратурата Иванчева и Петрова са взели 70 000 евро от строителния предприемач Александър Ваклин като първа вноска от общо 250 000 евро, за да му издадат документ за строеж.  ", "date": "2018.05.23", "title": "Скандал! Иванчева подписвала документи в ареста, все едно си работи като кмет "}
{"url": "http://epicenter.bg/article/Zamestnik-na-glavniya-prokuror-otmeni-nakazatelnoto-proizvodstvo-sreshtu-glavniya-arhitekt-na-Sofiya/155103/3/0", "text": "След служебна проверка по сигнал на СГП, с постановление от 23 май 18 г., г-жа Пенка Богданова – заместник главен прокурор при ВКП отмени постановлението на прокурор Стойчо Ненков от Апелативна прокуратура - София от 09 май 2018 г., с което е образувано досъдебно производство срещу главния архитект на Столична община за престъпление по чл. 296 НК. Това съобщиха от пресцентъра на Прокуратура на Република България.  След анализ на събраните материали е установено, че апелативната прокуратура се е произнесла при неизяснена фактическа обстановка, която не позволява да бъде направен обоснован извод относно това, налице ли е вече наложено административно наказание за същото деяние. За това, зам. главният прокурор е указал на СРП да извърши допълнителна проверка по случая.  Горепосоченото постановление на прокурор Ненков, както и още един негов акт (от 11 април 18 г.) са отменени и поради допуснати съществени нарушения на процесуалния закон, изразяващи се в следното:  - въпреки че от 09 август 2016 г. разпоредбата на чл. 213, ал. 2 НПК е отменена и горестоящ прокурор няма право да указва на по-ниска по степен прокуратура да образува досъдебно производство, с постановление от 11 април 18 г., той е разпоредил на СРП да образува дело.  - въпреки че от 05.11.2017 г. действа новата разпоредба на чл. 214, ал. 3 НПК, според която в акта за образуване на досъдебно производство не се посочват имената на лицето (а само престъплението), с постановлението от 09 май 2018 г., прокурорът от АП София е образувал делото срещу конкретно лице.  Предвид обстоятелството, че тези пропуски поставят въпроса дали е налице задълбочено познаване на актуалното законодателство, заместникът на главния прокурор е изпратил копие от постановлението си на административния ръководител на АП София за преценка за изготвяне на предложение за извънредно атестиране на прокурор Ст. Ненков. Съобразно ЗСВ, то се извършва при наличие на данни за трайно влошаване на качеството на работа на магистрата.  ", "date": "2018.05.23", "title": "Заместник на главния прокурор отмени наказателното производство срещу главния архитект на София"}
{"url": "http://epicenter.bg/article/Spetsaktsiya-v-Sofiya--Politsiya--zhandarmeriya-i-spetsotryadi-v-noshtna-gonka-s-avtokradtsi-/155119/3/0", "text": "Софийска районна прокуратура задържа трима души, които бяха преследвани на територията на столицата от полицията снощи. Това съобщиха от пресцентъра на Прокуратурата.  Под ръководството и надзора на Софийска районна прокуратура е образувано и се води досъдебно производство за извършено престъпление по чл.346, ал. 1 НК, за това, че на 20 май 2018 г., противозаконно е бил отнет лек автомобил „Тойота“, модел „Рав4“, собственост на О. Ш., без нейно съгласие, с намерение да бъде използван. Инкриминираният автомобил е бил обявен за издирване.  На 22 май 2018 г. вечерта, при провеждане на полицейска операция, описаният по-горе лек автомобил „Тойота“, модел „Рав4“ е установен в района на кв. „Княжево“. Непосредствено след него се е придвижвал лек автомобил БМВ. Водачите и на двете превозни средства не спрели при подаден сигнал от служители на МВР, поради което полицейски автомобили с включен звуков и светлинен сигнал потеглили след тях, насочвайки се към центъра на града. В операцията се включили специализирани полицейски отряди, автомобили на жандармерията и други служебни автомобили на МВР. В района на кв. „Факултета“ двата автомобила били обградени и движението им било преустановено принудително.  Изяснена е самоличността на водача на автомобил „Тойота“, – Мирослав Георгиев и на намиращия се до него пасажер– Велизар Дангъров. Шофьорът на другия автомобил - БМВ, е установен с имената Иван Таков. И тримата са задържани, а по случая е образувано досъдебно производство за извършено престъпление по чл. 215, ал. 1, вр. чл. 18, ал. 1 НК (опит за вещно укривателство), под ръководството и надзора на Софийска районна прокуратура.  На 23.05.2018 г. Иван Таков, Мирослав Георгиев и Велизар Дангъров са привлечени в качеството на обвиняеми за извършено престъпление по чл. 215, ал. 1, вр. чл. 18, ал. 1 НК, при условията на съучастие, при което Таков е действал като помагач, а Георгиев и Дангъров – като извършители. Тримата са обвинени в това, че на 22.05.2018г., в гр. София, кв. „Княжево“, с цел да си набавят имотна облага, са направили опит умишлено да укрият чужда движима вещ - лек автомобил марка „Тойота“, модел „Рав 4“, собственост на О. Ш., за която предполагали, че е придобита от другиго чрез престъпление /същата била предмет на престъпление по чл.346, ал.1 от НК/. Деянието е останало недовършено поради независещи от дееца причини –лицата са задържани от служители на СДВР.  Предвид високата обществена опасност на деянието и дееца, наблюдаващият прокурор е постановил задържане на тримата обвиняеми за срок до 72 часа, след изтичането на които е разпоредено привеждането им в сградата на СРС – за разглеждане на искане за вземане спрямо тях на мярка за неотклонение „Задържане под стража“.  ", "date": "2018.05.23", "title": "Спецакция в София! Полиция, жандармерия и спецотряди в нощна гонка с автокрадци "}
{"url": "http://epicenter.bg/article/Ivancheva-otreche-da-e-upravlyavala--Mladost--ot-aresta/155122/3/0", "text": "Преди заседанието на Специализирания съд, който ще разгледа искането за отстраняване от длъжност на задържаната кметица на столичния район „Младост”, Десислава Иванчева отрече да е управлява от ареста, предаде агенция БГНЕС.   По-рано днес Специализираната прокуратура внесе в Специализирания наказателен съд искане за отстраняване от длъжност на Иванчева. Според прокуратурата в арестното помещение, където изтърпява мярка за неотклонение, Иванчева е изготвяла документи в качеството си на кмет, предавала ги е на лица с разрешен достъп за свиждане, след което те са достигали до общинската администрация.    Кметът на район „Младост” беше арестувана при спецакция на новосъздадената антикорупционна комисия и спецпрокуратурата с колосална сума пари – 70 хил. евро подкуп от строителен предприемач. В кабинета й пък разследващите са намерили стотици преписки, за които се твърди, че са изгубени и се ползват за изнудване. Делото ще започне в 16 часа, за да може всички страни да се запознаят с документацията. Преди заседанието Иванчева за пореден път потвърди, че парите са й подхвърлени и срещата й с Александър Ваклин е била инициирана, защото той искал да направи детска площадка.   Зам.-кметът на „Младост” Биляна Петрова изтъкна също, че не знае в какво е обвинена. Иванчева пък поиска майка й да й бъде защитник.   Днес стана ясно, че на мястото на Биляна Петрова ще бъде назначен досегашният ПР на район „Младост” Петър Кърджилов. Заповедта за назначаването му е от 14 май. Той обясни, че волята на Петрова може да бъде изпълнена, защото тя все още изпълнява длъжността зам.-кмет на район Младост и не е отстранена. ПР-ът на общината Петър Кърджилов съобщи, че е отстранен от длъжност Румен Русев, временно изпълняващият кмет на район Младост, който беше посочен от избрания от Столичен общински съвет Владимир Клисуров.", "date": "2018.05.23", "title": "Иванчева отрече да е управлявала „Младост“ от ареста"}
{"url": "http://epicenter.bg/article/Sofiyskata-rayonna-prokuratura-zadarzha-shofyora--prichinil-dnes-katastrofata-na-AM--Trakiya-/155128/3/0", "text": "  Софийска районна прокуратура задържа шофьора на товарния автомобил, станал причина за катастрофата на автомагистрала „Тракия“, съобщиха от Прокуратурата на Рбългария.   Под ръководството и надзора на Софийска районна прокуратура е образувано и се води досъдебно производство за извършено престъпление по повод настъпило ПТП около 7.20 часа днес на АМ „Тракия“, в района на 3-ти км, в пътното платно с посока София, между автобус на градския транспорт и товарен автомобил.   В хода на производството е установено, че виновен за катастрофата е водачът на товарния автомобил –Гьокхан Кахриман, турски гражданин, който е нарушил правилата за движение по пътищата, като по този начин по непредпазливост е причинил телесни повреди на 12 лица, 7 от които за момента са установени като средни.   Предвид високата обществена опасност на деянието, наблюдаващият прокурор е постановил задържане на Кахриман за срок до 72 часа, след изтичането на които е разпоредено привеждането му в сградата на СРС – за разглеждане на искане за вземане спрямо него на мярка за неотклонение „Задържане под стража“.  ", "date": "2018.05.23", "title": "Софийската районна прокуратура задържа шофьора, причинил днес катастрофата на АМ „Тракия“"}
{"url": "http://epicenter.bg/article/Zadarzhaha-rekordno-kolichestvo-antichni-i-srednovekovni-moneti-na-mitnitsata-vav-Varna-/155130/3/0", "text": "Рекордно количество антични и средновековни монети бяха задържани на митницата във Варна при опит за незаконно изнасяне от България, предаде бТВ.  Най-ранните от тях датират от IV век преди новата ера.  Монетите са общо 709 на брой. Намерени са в багажа на чуждестранен гражданин при проверка на летище Варна.  Основната версия е, че чужденецът се е сдобил с монетите от български иманяри.  Находките са от 5 – 6 епохи, което означава, че най-вероятно са от различни обекти. Някои от тях са в изключително добро състояние.  Задържаните монети ще бъдат предоставени на Регионалния исторически музей във Варна.  ", "date": "2018.05.23", "title": "Задържаха рекордно количество антични и средновековни монети на митницата във Варна (ВИДЕО)"}
{"url": "http://epicenter.bg/article/Za-tri-prestapleniya-shte-otgovarya-arestuvaniyat-shef-na-KAT-Blagoevgrad-/155132/3/0", "text": "За три престъпления ще отговаря шефът на КАТ-Благоевград – искане и получаване на подкуп; съхраняване на незаконно оръжие и даване на разрешение за ескорт, без необходимото основание. Освен на Данаил Стоицов обвинение е повдигнато и на Бойко Шарков, като посредник при вземането на подкуп, предава бТВ.  Според говорителя на главния прокурор Румяна Арнаудова доказателства за корупция в КАТ има. Тя изтъкна откритите в кабинета на Стоицов 5300 лева.   „Имаме основание да считаме, че това са част от подкупите, които е получавал, за да изпълни или не изпълни задължения по служба”, уточни Арнаудова.  И докато шефът на КАТ прекара нощта в ареста, един от задържаните като посредници - Никола Доганджийски, остана в болница. Въпреки че охраната му беше свалена, пазеха го работещите в кардиологията.  ", "date": "2018.05.23", "title": "За три престъпления ще отговаря арестуваният шеф на КАТ-Благоевград (ВИДЕО)"}
{"url": "http://epicenter.bg/article/Spetssadat-osvobodi-ot-dlazhnost-arestuvanata-za-podkup-Desislava-Ivancheva-/155137/3/0", "text": "Спецсъдът освободи от длъжност задържаната с подкуп кметица на \"Младост\" Десислава Иванчева, съобщава бТВ. Искането е на прокуратурата.  Според обвинителите Иванчева е използвала свижданията, за да предава на доверени лица документи, които после стигали до администрацията на общината. Тя отрича да е правила нещо нередно.  Днес преди заседанието стана ясно, че Иванчева е освободила заместника си Румен Русев, а пиарът на общината Петър Кърджилов влиза в управлението й.  Заловената с Иванчева зам.-кметица Биляна Петрова също е отстранена.  По-рано днес Специализираната прокуратура внесе в Специализирания наказателен съд искане за отстраняване от длъжност на кмета на столичния район „Младост“ Десислава Иванчева, задържана по обвинение за получаване на подкуп в особено големи размери. Това съобщиха от пресцентъра на Прокуратура на Република България.  Установено е, че в арестното помещение, където изтърпява мярка за неотклонение, е изготвяла документи в качеството си на кмет, предавала ги е на лица с разрешен достъп за свиждане, след което те са достигали до общинската администрация. По този начин тя е осъществявала от следствения арест действия, насочени към реално упражняване на правомощията на кмет на район, въпреки задържането ѝ под стража.  Иванчева бе арестувана на 17 април заедно със заместничката ѝ Биляна Петрова и бившият районен кмет Петко Дюлгеров.  Според прокуратурата Иванчева и Петрова са взели 70 000 евро от строителния предприемач Александър Ваклин като първа вноска от общо 250 000 евро, за да му издадат документ за строеж.   ", "date": "2018.05.23", "title": "Спецсъдът освободи от длъжност арестуваната за подкуп Десислава Иванчева "}
{"url": "http://epicenter.bg/article/Boyko-Borisov--Dobre-e--che-Radev-be-v-Rusiya--Az-pak-shte-otida-v-Ukrayna-/155099/2/0", "text": "Добре е, че президентът Румен Радев е посетил Русия, посочи в началото на правителственото заседание премиерът Бойко Борисов. И веднага изтъкна, че той пък ще отиде в Украйна съвсем скоро.     Министър-председателят ще бъде в Киев в събота. Той ще наблюдава финала на шампионската лига по футбол между \"Ливърпул\" и \"Реал-Мадрид\" заедно с президента Петро Порошенко.   В момента отношенията между Русия и Украйна са изключително обтегнати заради Крим. Анексията на полуострова бе причина и за санкциите, които Западът наложи на Кремъл. България като държава води балансирана политика, поддържа добри и приятелски отношения с всички страни, подчерта Бойко Борисов.  В тази връзка премиерът припомни какви срещи е имал вчера - с министъра на правосъдието, който е и главен прокурор на САЩ. Първата основна цел, която ще бъде поставена от целия Европейски съвет, ще бъде отпадането на американските визи.  \"Нека да приемем, че всички институции - и президентството, и ние, правим неща, които са в полза на държавата\", обобщи по темата за външнополитическата активност Борисов. Според него и руснаците, и американците, и турците, като основни геостратегически играчи освен Европа са добре дошли на Балканите, за да бъдат използвани като \"мост на дружбата\".  Бойко Борисов припомни срещата на върха в София миналата седмица ЕС – Западни Балкани и отново подчерта нейния успех. Припомни, че именно в София лидерите на Косово и Сърбия - Хашим Тачи и Александър Вучич са си стиснали ръцете, докато по-рано в Скопие са отказали да се поздравят. \"За България и двете страни са еднакво приятелски\", продължи Борисов. Той отбеляза и съвместната пресконференция в София на премиерите на Гърция и Република Македония, като отново каза, че страната ни е в приятелски отношения и с тези две страни. Обърна внимание и на посещението няколко дни след форума ЕС - Западни Балкани на турският президент Ердоган в Босна и Херцеговина. Президентът Ердоган заговорил там за магистрала Белград - Сараево, нещо, което устройвало и България.", "date": "2018.05.23", "title": "Бойко Борисов: Добре е, че Радев бе в Русия. Аз пък ще отида в Украйна!"}
{"url": "http://epicenter.bg/article/Borisov-i-Zaev-za-parvi-pat-zaedno-na-groba-na-Sv--Kiril-Filosof-v-Rim-/155102/2/0", "text": "На 24 май в Деня на Светите братя Кирил и Методий премиерите на България и на Македония Бойко Борисов и Зоран Заев ще се поклонят заедно на гроба на Св. Кирил Философ в Рим. Двамата ще отдадат почит на Първоучителя в базиликата \"Сан Клементе\", където на 14-и февруари 869 след смъртта на Св. Кирил Философ останките му са положени в мраморен саркофаг – отдясно на олтара. Мястото не е случайно - именно Светите братя Кирил и Методий на една от своите мисии успяват да открият и да върнат в Рим мощите на Св. Климент – четвъртият подред предстоятел на римската християнска общност, ръкоположен от самия Свети Петър\". Всяка година на този ден българска делегация, водена от премиер или президент свежда глава пред великото дело на Първоапостолите. За последен път Борисов е бил през 2015 година, когато в \"Сан Клементе\" в Рим е отслужен молебен в памет на Свети Кирил.    За първи път тази година обаче българската и македонската делегации ще бъдат заедно. А Борисов и Заев ще поднесат общ венец.  Общото отбелязване на Празника на българската просвета и култура и славянската писменост ще продължи в Базиликата „Санта Мария Маджоре“, където за първи път са осветени славянските богослужебни книги и славянският език е обявен за литургичен. В базиликата, която е една от четирите велики базилики на Рим, се намира паметна плоча на Св.св. Кирил и Методий.   Съвместното честване на исторически събития, значими за двете държави, и почитането на големи исторически личности, е символ на новия етап в отношенията между София и Скопие след подписването на договора за добросъседство на 1 август 2017 г.   Двете делегации ще участват и в официалния прием, даван в българското посолство в Италия по случай празника на духовността.    При посещението си в Рим българската делегация ще поднесе цветя на паметника на Патриарха на българската литература Иван Вазов и ще присъства на молебен за здраве и успехи на българския народ, отслужен в храма „Св. Павел ала Регола“, в който се черкуват членовете на Българската православна църковна община.   На следващия ден, 25 май премиерът Борисов и водената от него делегация ще бъдат във Ватикана на аудиенция при папа Франциск. „Аудиенцията във Ватикана е огромен жест на папата към българския народ, към изключителното дело на светите братя Кирил и Методий, към това, че сме дали писменост“, коментира премиерът Борисов при посещението си в Рим на 24 май 2015 г. През 2010 година Борисов бе приет от папа Бенедикт XVI, а през 2002 година като главен секретар на МВР се срещна с папа Йоан Павел II, когато той бе на посещение у нас. “Незабравими са ми срещите и с тримата, но папа Йоан Павел II просто действително излъчваше такава святост, че не мога да забравя тази среща. Сега и папа Франциск е много добър човек, от него блика доброта”, казва Борисов.   Българската делегация, ръководена от министър-председателя, включва в състава си представители на вероизповеданията у нас, на академичната общност и дейци на културата.   На срещата с папа Франциск на 25 май сутринта ще присъстват Западно и Средноевропейски митрополит на БПЦ Антоний, председателят на БАН акад. Юлиан Ревалски, ректорите на УНСС проф. Стати Статев и на ВТУ „Св. Св. Кирил и Методий“ проф. Христо Бонджолов, директорът на Института по исторически изследвания към БАН доц. Даниел Вачков, директорът на Софийската филхармония Найден Тодоров и ръководителят на националната школа по приложна математика Теодоси Теодосиев.  Тяхното участие в аудиенцията е признание за постиженията им и е израз на значението, което българското правителство отдава на образованието, науката и културата.    От страна медиите на аудиенцията при папата ще бъдат и трима журналисти: Тихомира Михайлова, Деница Китанова и Валерия Велева  ", "date": "2018.05.23", "title": "Борисов и Заев за първи път заедно на гроба на Св. Кирил Философ в Рим "}
{"url": "http://epicenter.bg/article/Kitayskoto-pravitelstvo-e-gotovo-da-sadeystva-za-strategicheski-investitsii-v-Balgariya-i-regiona-/155104/2/0", "text": "Китайското правителство е готово да съдейства за привличането на стратегически инвестиции от китайски компании в България, в Западните Балкани и в Централна и Източна Европа, заяви държавният съветник и министър на външните работи на Китайската народна република Ван И на среща с българския вицепремиер и министър на външните работи Екатерина Захариева. Това съобщиха от пресцентъра на МВнР.  Двамата външни министри разговаряха в Буенос Айрес. Екатерина Захариева и Ван И са в столицата на Аржентина за срещата на първите дипломати на страните от Г-20. Захариева представлява на форума Европейския съюз.  “Впечатлен съм от вашата страна. Няма да забравя как по време на визитата ми в България премиерът Бойко Борисов ми показа на картата стратегическото положение на България и транспортните и енергийни коридори - заяви министър Ван И. - Бихме искали да насърчим повече китайски компании да инвестират в България, в Западните Балкани и в Централна и Източна Европа. Готови сме да сътрудничим за това.”  Вицепремиерът Екатерина Захариева информира китайския си колега за Срещата на върха ЕС-Западни Балкани, чийто домакин бе София, и за идеята да се финансират с близо 30 милиарда евро редица инфраструктурни проекти, които ще свържат страните от региона, бизнеса и хора, и ще го направят по-конкурентоспособен.  “Лично премиерът Борисов е ангажиран с привличането на финансиране по тези проекти на Балканите. Ние сме мост между Европа и Азия. Вярвам, че срещата в рамките на инициативата “16 плюс 1” в София през юли ще помогне много за развитието на региона, който се нуждае от модерни пътища, жп магистрали, електропроводи, газови връзки. Радвам се, че вашият премиер Ли Къцян ще бъде 4 дни в България”, каза Захариева.  В началото на юли българската столица ще е домакин на 7-та среща на правителствените ръководители от Инициативата “16+1”. Програмата включва пленарно заседание на премиерите, бизнес форум, церемония за подписване на документи.  “Надявам се срещата да е много успешна”, заяви Ван И. Китайският външен министър нарече България “надежден партньор” на страната му в Централна и Източна Европа и “наш добър приятел в Европейския съюз”. Той поздрави за външнополитическите успехи Българското председателство на Съвета на ЕС. “България има много силни страни и може да научим много един от друг”, добави той.  По време на разговора външният министър на Китайската народна република повдигна въпроса със спасителната операция на българския алпинист Боян Петров. Ван И сподели, че самият той е запален планинар и приел лично задачата да се организира издирването на българина.  “Толкова съжалявам за Боян Петров. По нареждане на премиера Ли Къцян организирахме спасители, но метеорологичните условия и височината бяха проблем през цялото време. Неговата съпруга реши да прекрати операцията и вие ни уведомихте за нейното решение. Тази случка обаче е голям символ на приятелството между нашите две държави”, заяви министър Ван И.  “Лично и от името на българския народ ви благодаря за помощта за Боян Петров. Бях в непрекъснат контакт със съпругата му. Знам от българи на място, че вашите спасители са действали изключително професионално. Тази акция, която обедини толкова държави, ще остане в историята на Хималаите. Дори със смъртта си Боян Петров ни обедини. Той се намира сега там, където винаги е искал да бъде”, каза вицепремиерът Екатерина Захариева.  ", "date": "2018.05.23", "title": "Китайското правителство е готово да съдейства за стратегически инвестиции в България и региона "}
{"url": "http://epicenter.bg/article/Startirat-parvite-programi-po-Finansoviya-mehanizam-na-EIO-i-Norvezhkiya-finansov-mehanizam-2014-2021-g/155107/2/0", "text": "Министерствата на културата, на вътрешните работи, на образованието и на правосъдието подписаха споразумения за програмите от новия период за подкрепа чрез Финансовия механизъм на Европейското икономическо пространство и Норвежкия финансов механизъм 2014-2021 г. С подписването на споразуменията на практика страната ни е първата държава, която поставя началото на новия програмен период за проекти, финансирани по двата механизма. Програмите са с общ бюджет над 113,5 млн. евро и ще финансират дейности и проекти в приоритетните сектори правосъдие, вътрешни работи, култура и местно развитие, намаляване на бедността. Това съобщиха от правителствената информационна служба.  От българска страна споразуменията бяха подписани от Иван Иванов, ръководител на Националното координационно звено за двата механизма и директор на Дирекция „Централно координационно звено“ в Министерския съвет. На церемонията присъстваха заместник-министрите Таня Михайлова (МОН), Николай Проданов (МП), Милко Бернер (МВР) и Амелия Гешева (МК).  На подписването, което отбеляза и 10 години от началото на Финансовия механизъм на Европейското икономическо пространство и Норвежкия финансов механизъм в България присъстваха и заместник министър-председателят Томислав Дончев и държавният секретар на Кралство Норвегия Ингвилд Стуб.  „Двата финансови инструмента направиха възможни почти 1000 проекта в области от ключово значение за цялото общество. Успяхме да фокусираме средствата във важни инициативи, където има недостатъчно финансиране от кохезионната политика. Имаме възможност да използваме опита и иновативните решения на страните-донори. 230 от реализираните проекти са резултат от съвместна работа и съм уверен, че има още какво да учим.“, акцентира в приветствието си вицепремиерът Дончев. „България е първата от 15-те държави бенефициенти, която ще подпише всичките си програми“, заяви държавният секретар на Норвегия Ингвилд Стуб и отбеляза, че „Финансовите механизми на Европейското икономическо пространство и Норвегия са важен и видим инструмент за намаляване на икономическите и социални различия. Те са и огромен успех, тъй като създават работни места, помагат за социалното включване и укрепване на партньорството между държавите“.   ", "date": "2018.05.23", "title": "Стартират първите програми по Финансовия механизъм на ЕИО и Норвежкия финансов механизъм 2014-2021 г"}
{"url": "http://epicenter.bg/article/KEVR--Piteynata-voda-v-stolitsata-e-edna-ot-nay-kachestvenite-izmezhdu-stolitsite-na-ES/155109/2/0", "text": "Питейната вода в София е една от най-качествените питейни води не само в България, но и измежду столиците на ЕС. Това каза председателят на Комисията по енергийно и водно регулиране (КЕВР) Иван Иванов, предаде агенция БГНЕС.   Иванов коментира публикацията в социалните мрежи на депутата от БСП Таско Ерменков, че водата в столицата е „отровна“. „Поисках от „Софийска вода“ да информира комисията за резултатите от измерването на качеството на питейната вода в София. В отговор получих не само категорично изявление, че няма никъде проблем, но нещо повече – изпълнителният директор Арно Валто ми предостави на диск данните от всичките над 50 контролни точки за измерване качеството на водата“, посочи председателят на КЕВР.   Той увери софиянци, че не трябва да имат никакви притеснения относно качеството на питейната вода. „Единственото следствие от това изявление на г-н Ерменков беше обстоятелството, че се увеличи консумацията на минерална и на изворна вода, за което собствениците на компании могат да му благодарят. За сметка на това софиянци, близо 24 часа, бяха в напрегнато очакване за това дали публикуването отговаря на реалността. То не отговаря, а този, който е подал тези сведения на Таско Ерменков е един злонамерен лъжец“, заяви председателят на КЕВР.", "date": "2018.05.23", "title": "КЕВР: Питейната вода в столицата е една от най-качествените измежду столиците на ЕС"}
{"url": "http://epicenter.bg/article/Tsvetan-Tsvetanov-se-sreshtna-s-kmeta-na-obshtina-Ruse-Plamen-Stoilov-/155113/2/0", "text": "Заместник–председателят на ГЕРБ и председател на ПГ на партията Цветан Цветанов се срещна днес с кмета на Община Русе Пламен Стоилов. Те обсъдиха напредъка в осъществяването на редица мащабни инфраструктурни и социални проекти на територията на общината, съобщиха от пресцентъра на ГЕРБ.  В разговора участваха още народният представител от ГЕРБ-Русе и областен координатор на партията Пламен Нунев, зам. – кметът по европейско развитие Страхил Карапчански и зам. – кметът по хуманитарни дейности Иван Григоров.  „Над 2000 ученици и деца от детските градини ще се възползват от създадените нови условия за обучение и игри в ПМГ „Баба Тонка“ – Русе, СУ „Христо Ботев“ – Русе и детските градини „Пинокио“ 1 и 2 и „Русалка 2““, обясни кметът Стоилов. По думите му се предвижда завършването им през есента тази година.  „Благодарение на активността на Община Русе и подкрепата на Министерски съвет е създадена необходимата координация за завършването им в срок. Въвеждат се нови технологии за енергоспестяване в обектите от образователната инфраструктура, което ще понижи разходите за издръжка“, подчерта зам.-председателят на ГЕРБ.  „Над 12 млн. лева е размерът на безвъзмездно финансиране от европейските програми по тези проекти“, каза Цветан Цветанов, който оцени високо работата на Общината за европейския облик на Русе.  Кметът Пламен Стоилов изтъкна, че Русе е един от малкото градове със стартирала на 100 процента реализация на инвестиционната програма „Региони в растеж“. Европейските средства, които ще се инвестират в икономиката и инфраструктурата на града, са на стойност над 56 млн. лева. Основните мащабни проекти, по които Община Русе работи, са реконструкцията и рехабилитацията на четири улици, които свързват центъра с кея на града, който също предстои да бъде благоустроен.  Вторият етап на проекта за интегрирана система на градски транспорт предвижда изграждане на пешеходна връзка–надлез между кварталите „Родина 3“ и „Чародейка“, реконструкция и рехабилитация на участъци от бул. „Придунавски“ и ул. „Шипка“, изграждане на пешеходни зони и надграждане на интелигентната транспортна система. С европейско финансиране се предвижда и рехабилитация на кейовите страни и подобряване на навигационните условия на три корабни места. Към момента се изпълнява и реконструкцията на пет общински учебни заведения и дворните им пространства и стартира ремонта на 1/3 от улиците и тротоарите в целия град.  ", "date": "2018.05.23", "title": "Цветан Цветанов се срещна с кмета на община Русе Пламен Стоилов "}
{"url": "http://epicenter.bg/article/Vrachiha-nagradi--Varna--za-prinos-v-obrazovanieto--naukata-i-kulturata/155115/2/0", "text": "Награди „Варна“ за принос в образованието, науката и културата, бяха връчени днес на официална церемония в зала „Пленарна“ на Община Варна.   \"По традиция в навечерието на най-големия празник на духовността, на българската култура и книжовност – 24-ти май, и тази година имам чест да бъдат част от церемонията по връчване на награди „Варна“! Според нашите архиви за първи път този приз се дава през далечната 1984 г. и вече над 3 десетилетия Община Варна отличава дейци на образованието и културата, номинирани от граждани, неправителствени организации, научни и творчески колективи.   Това е наградата на гражданите на Варна! Поздравявам тазгодишните носители на приза, нека все така упорито и всеотдайно работят за града ни. Нека си пожелаем всяка година награда Варна да намира своите достойни притежатели. Защото Варна е богата с успели и талантливи хора!\". Това заяви кметът Иван Портних, който заедно с председателя на ОбС Тодор Балабанов връчиха почетните символи на наградените. „За мен е удоволствие да съм днес сред Вас, наградените с награда „Варна“, които я заслужихте със своя талант, със своя труд”, каза Тодор Балабанов.   Тази година с решение на ОбС-Варна с награди са удостоени:   – за цялостно творчество, с доказан принос в областта на поезията..     В раздел „  - Панкo Анчев, за издаденото литературно – критическо изследване „В зоната на разпада“ (романите на Ф. М. Достоевски).   С награда „Варна” за   бе отличен Пламен Аврамов – за представяне на юбилейната му изложба (скулптура и рисунка) през 2017 г. в Градска художествена галерия „Борис Георгиев“.   Наградените в раздел   са Симеон Лютаков – за ролята на полицая Давид в „Едноокият цар“ от Марк Креует, включително и на два международни фестивала в Сърбия и Черна гора, и актрисата Цветина Иванова – за ролята й в премиерната за България постановка „Влюбеният Шекспир“ от Ли Хол в ролите на Виола/Кент/Ромео/Жулиета.   В раздел  колективната награда бе присъдена на Духовия оркестър на Военноморските сили на Република България, с диригенти кап. III ранг Мирослав Якимов Трифонов и капитан – лейтенант Георги Емилов Зайранов. В същия раздел с индивидуална награда „Варна” бе удостоен и Константин Георгиев Джамбазов – музикант, композитор и продуцент, за изключителни постижения в областта на музиката.   В раздел  награда „Варна” бе присъдена на балетния състав на Държавна опера, ТМПЦ – Варна, за екипа, реализирал балета „Лебедово езеро“, с хореограф Светлана Тоншева.   В раздел  индивидуална награда „Варна” получи Милена Попова – хореограф, педагог и ръководител на балет „Мелади“, спечелил редица награди и номинация за Световната танцова купа. В същия раздел колективната награда „Варна” отиде при Академичния танцов театър „Черноризец Храбър”, с художествен ръководител проф. Петър Ангелов - за ярки постижения в танцовото изкуство.   В раздел   награда „Варна” получи екип на БНТ Варна, за документалния филм „Около света за 202 дни“, посветен на околосветското плаване на варненския мореплавател кап. Георги Георгиев с яхтата „Кор Кароли“.   Награда „Варна” в раздел  бе връчена на Емилиян Ялъмов за отразяване на културния живот в Община Варна и за филмите на БНТ Варна „№ 1 – туризмът“ – „Светският блясък на Варна“ и „Варна време за шоу“.     Наградата “  получи Илиян Кънчев - ученик от ХII „д“ клас в III ПМГ „Академик Методий Попов“. Той е постигнал отлични резултати на 43-та национална олимпиада по биология и здравно образование, в резултат на което е включен в разширения национален отбор на България за участие в международна олимпиада по биология.   „  получи Стефчо Христов – ученик от IХ клас в Спортно училище „Георги Бенковски“, национален състезател по вдигане на тежести.   “  в областта на предучилищното образование стана Валентина Александрова - старши учител в ДГ № 34 „Лястовичка“. „Учител на годината” в областта на основното образование - Севдалина Атанасова, старши учител в ОУ „Св. Св Кирил и Методий“. „Учител на годината” в областта на средното образование -Елена Димитрова, старши учител по информатика и информационни технологии в МГ „Д-р Петър Берон. „Учител на годината” в областта на професионалната подготовка е Тодор Тодоров, старши учител по хореография в СУ „Елин Пелин“.   Наградата за   в областта на предучилищното образование“ получи ДГ № 31 „Крилатко“, с директор Елена Ташева, а в областта на основното училищно образование - ОУ „Цар Симеон I“ с директор Стоянка Велянова..   Награда „Варна“ за „Колектив на годината” в областта на средното училищно образование и обслужващите звена получи IV Eзикова гимназия „Фредерик Жолио Кюри“ с директор Веселина Тотева.     В областта на   с индивидуална награда „Варна” бе удостоена проф. д.ф. Виолетка Тачева за научно-творчески постижения, преподавателска дейност в областта на езикознанието и общия й принос в утвърждаването на град Варна като международен езиков център. Колективна награда се присъжда на екипа на Отделение по ортопедия и травматология към УМБАЛ „Света Марина“ - Варна, с ръководител д-р Калин Михов за принос в развитието и прилагането на иновативни медицински методи и технологии в ортопедията във Варна.   В областта на   награда „Варна” се присъди на научен колектив, с ръководител доц. д-р Валентина Тодорова, за научно постижение по проект „Проучвания на състоянието на морската околна среда и подобряване на програмите за мониторинг, разработени съгласно Рамкова Директива за Морска Стратегия (ISMEIMP)“.   В областта на   с награда „Варна” бе удостоен ” проф. д-р Росен Николаев за монографията му „Оптимизиране планирането на производствено–транспортни дейности на предприятието с относителни критерии“.   Колективна награда „Варна” се присъди на научен колектив, с ръководител капитан II ранг, проф. д-р Мирослав Цветков за научния проект „Информационна система за екологичен мониторинг на морските пространства на Република България“.   В областта на  индивидуална награда „Варна” е за проф. д.т.н. Николай Джагаров за научни и педагогически постижения в областта на електротехниката, електроенергетиката и електрообзавеждането на корабите. А колективната награда е за научен колекти,в с ръководител проф. д.а.н. арх. Атанас Ковачев, декан на Архитектурен факултет на ВСУ „Черноризец Храбър” за проект Студентска лаборатория „Варна - град за хората“ съвместно с община Варна.   В празничната програма се включиха хор „Морски звуци” при хорова школа „Проф. Марин Чонев”, с диригент Росица Щерева, и вокален ансамбъл „Звездни струни”.  ", "date": "2018.05.23", "title": "Връчиха награди „Варна“ за принос в образованието, науката и културата"}
{"url": "http://epicenter.bg/article/Ofitsialno--Borisov-otiva-pri-Putin-i-Medvedev-na-30-may/155117/2/0", "text": "  Посещението на Борисов бе анонсирано първо от руската страна по време на визитата на Румен Радев в Москва и разговора му с Медведев.. Ден след това Путин съобщи на брифинг пред медиите, че очаква с нетърпение и Борисов до края на месеца.   Според руските медии темите, които ще бъдат коментирани са газовите връзки, както и съдбата на АЕЦ Белене. В раздадените на руските журналисти материали по време на визитата на Радев стана ясно, че Москва иска да участва в проекта.    Все още не е ясен съставът на министерската делегация, но се предполага, че Борисов ще вземе задължително със себе си енергийният министър Теменужка Петкова и министъра на икономиката Емил Караниколов, както и външния Екатерина Захариева.    Последната среща между Владимир Путин и Бойко Борисов беше през ноември 2010 г. в София, когато и двамата бяха премиери. Тогава двамата разговаряха за бъдещето на проектите „Южен поток“ и АЕЦ „Белене“, цената на руския газ, както и възможността за разширяване на стокообмена между двете страни.  Тогава Борисов подари на Путин кученце от любимата си порода - българска овчарка. След конкурс в Русия за избор на името, то беше кръстено Бъфи.  ", "date": "2018.05.23", "title": "Официално. Борисов отива при Путин и Медведев на 30 май"}
{"url": "http://epicenter.bg/article/Mladezhkiyat-dom-vav-Varna-veche-e-s-obnovena-viziya/155118/2/0", "text": "  Младежкият дом във Варна вече е с обновена визия – нова фасада, ремонтирани фоайета и осигурена достъпна среда.   „Реновирането бе извършено след проведен конкурс, съвместно с местната структура на Камарата на архитектите в България. Участваха повече от 10 предложения, реализирахме проекта, който спечели най-голямо одобрение. Радвам се, че в центъра на града младите хора вече имат обновено място за различни видове дейности\", каза кметът Иван Портних, който направи оглед на сградата.   Освен новата фасада, вече е осигурен достъп за хора в неравностойно положение до всички етажи на сградата. Социализирано е и покривното пространство. На място присъстваха Христо Иванов, зам.-кмет, Лилия Христова – директор на дирекция „Образование и младежки дейности“. Архитектите, по чиято идея е реализиран проекта са арх. Петър Стефанов, арх. Виктория Иванова и арх. Елица Коева.   Ремонтът на Младежкия дом включва: изграждане на вертикален комуникационен възел -асансьор; монтиране на външно стълбище, отвеждащо до покривното пространство, на окачена фасада, светещи букви, на цветни триплексови стъкла.   На покрива е поставена дървена настилка и стъклени цветни парапети на откритото пространство. Изградено е и санитарно помещение за хора с увреждания на първия етаж.   Ремонтните дейности включиха и цялостна реконструкция на входа и общо освежаване на фоайетата – първи, втори етаж и стълбище.  ", "date": "2018.05.23", "title": "Младежкият дом във Варна вече е с обновена визия"}
{"url": "http://epicenter.bg/article/Vizhte-otgovorite-na-zadachite-po-matematika-za-VII-klas-/155125/2/0", "text": "Учениците от VII клас се явиха днес на втория изпит от външното оценяване – по математика. Изпитът се състои от два модула, припомня бТВ.  Първият модул съдържа 20 задачи от два вида – със структуриран отговор и със свободен отговор. Максималният брой точки, който могат да получат учениците, е 65.  Вторият модул се състои от четири задачи с отворен отговор, от които две задачи с кратък числов, символен или словесен отговор и две задачи – с описание и аргументация на решението. Правилното решение на задачите носи 35 точки.  Максималният резултат от двата модула е 100 точки.  Решенията на задачите   ", "date": "2018.05.23", "title": "Вижте отговорите на задачите по математика за VII клас "}
