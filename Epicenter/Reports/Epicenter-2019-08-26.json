{"url": "http://epicenter.bg/article/Prezidentat-shte-uchastva-v-tarzhestvoto-za-50-godini-ot-obyavyavaneto-na-Galabovo-za-grad/191198/2/0", "text": "На 27 август президентът Румен Радев ще участва в тържественото отбелязване на 50 години от обявяването на Гълъбово за град. Това съобщиха от прессекретариата на държавния глава.   В 19.25 часа в парк „Младежки център“ президентът Румен Радев ще отправи приветствие към жителите и гостите на Гълъбово.  ", "date": "2019.08.26", "title": "Президентът ще участва в тържеството по повод 50 години от обявяването на Гълъбово за град"}
{"url": "http://epicenter.bg/article/Fandakova--Ambitsiyata-ni-e-da-ima-gradini-za-vsichki-detsa-v-Sofiya/191201/2/0", "text": "\"Нашата задача и амбиция е да направим максимално много детски градини и ясли, така че за всички деца в София да има места. Това не е лесно на практика, защото имаме много райони, в които не бяха останали терени за строителство на детски градини“. Това заяви кметът на София Йорданка Фандъкова, предаде Канал 3.   Днес столичният градоначалник провери как върви строежът новата детска градина за 6 групи в квартал „Кръстова вада“, район „Лозенец“. „Ситуацията в квартала е доста показателна. За радост все още в района се строи и се очаква много млади семейства да дойдат тук с децата си. Едновременно с това успяхме да се преборим да се строи и детската градина“, отбеляза Фандъкова и припомни, че за терена общината е водила дълга съдебна битка с хора, имали претенции към него.   Новата детска градина обаче ще бъде по-различна, защото ще разполага с басейн, отопляващ се на слънчеви панели, както и с физкултурен салон. Строителството ѝ трябва да приключи до края на настоящата календарна година, а проектът, заедно с оборудването, възлиза на около 3 млн. лв.   „Реално деца ще могат да се приемат от следващата пролет“, уточни кметът на столицата и допълни: „Очакваме да зарадваме около 150 семейства“.   Йорданка Фандъкова обясни още, че на територията на София се строят общо 8 нови детски градини, като 5 от тях ще приемат деца още в края на тази година, а останалите 3 от следващата. По-голямата част от ремонтите в училищата и детските градини пък ще приключат за 15 септември, за началото на учебната година, но за около 10 от тях дейностите ще продължат и след това, като за целта е създадена необходимата организация.   От своя страна кметът на район „Лозенец“ Любомир Дреков подчерта, че общината е в напреднал етап на преговори с Българската православна църква за терен, на който да започне строеж на нови училище и детската градина.", "date": "2019.08.26", "title": "Фандъкова: Амбицията ни е да има градини за всички деца в София"}
{"url": "http://epicenter.bg/article/Vitsepremierat-Ekaterina-Zaharieva-se-sreshtna-s-rumanskiya-premier-Viorika-Danchila/191203/2/0", "text": "Вицепремиерът и министър на външните работи Екатерина Захариева се срещна в Букурещ с премиера на Румъния Виорика Данчила. Това съобщиха от пресцентъра на Министерството на външните работи. Българският първи дипломат е на еднодневно работно посещение в северната ни съседка, в рамките на което ще изнесе и лекция на годишната конференция на румънските посланици по света.   Захариева и Данчила обсъдиха редица въпроси от двустранните отношения, както и резултатите от Българското и Румънското председателство на Съвета на ЕС.   „Радвам се да ви приветствам в Букурещ. Уверявам ви, че ние ще подкрепим вашето предложение за еврокомисар”, заяви румънският премиер Виорика Данчила. „Нивото на сътрудничество между нашите страни е наистина отлично”, добави тя.   „Румъния бе една от първите страни, които посетих като министър. Поздравявам вашите екипи за председателството на Съвета на ЕС - нашите две страни доказаха, че може да се справят перфектно с такива предизвикателства\", заяви Захариева. „За съжаление, България и Румъния все още са много слабо представени в Европейската служба за външно действие, а ние имаме отлични дипломати. Назначението на Мирча Джоана за зам. ген.-секретар на НАТО и номинацията на Кристалина Георгиева за изпълнителен директор МВФ са примери, които трябва да бъдат следвани”, посочи тя.   Екатерина Захариева предаде на Данчила поздрави от премиера Борисов и положителната оценка на България за подписаните три меморандума по време на последното заседание на правителствата на двете държави на 29 март 2019 г. в Букурещ. Документите са за подобряване на корабоплаването на Дунав и транспортната свързаност, за малките и средни предприятия и за сътрудничество в областта на извънредните ситуации.", "date": "2019.08.26", "title": "Вицепремиерът Екатерина Захариева се срещна с румънския премиер Виорика Данчила"}
{"url": "http://epicenter.bg/article/DANS-do-VSS--Geshev-otgovarya-na-iziskvaniyata-za-glaven-prokuror/191211/2/0", "text": "Ръководството на Държавната агенция \"Национална сигурност\" (ДАНС) изрази подкрепата си за издигнатата кандидатура на Иван Гешев за нов главен прокурор, съобщава \"Канал 3\".    В становище до Висшия съдебен съвет председателят на ДАНС Димитър Георгиев посочва, че под ръководството на Гешев Спецпрокуратурата и агенцията са провели успешни разследвания по противодействие на тероризма, незаконна миграция, пране на пари, злоупотреба с еврофондове, данъчни престъпления, корупционни престъпления, контрабанда и други.    Взаимодействието между Прокуратурата и ДАНС е от важно значение за провеждане на ефективни разследвания, като разширяването на механизмите за сътрудничество в рамките на двете на законовите правомощия на двете институции е единственият способ за постигане на по-добри резултати. Това, от своя страна, води и до повишаване на общественото доверие към тези институции, заявяват от ръководството на ДАНС.    В заключение от ДАНС заявяват, че Иван Гешев отговаря на законовите, професионалните и нравствените изисквания за заемане на длъжността главен прокурор, поради което подкрепят неговата кандидатура. ", "date": "2019.08.26", "title": "ДАНС до ВСС: Гешев отговаря на изискванията за главен прокурор"}
{"url": "http://epicenter.bg/article/44-novi-sluchaya-na-hepatit-S-sa-otkriti-po-vreme-na-kampaniyata-za-profilaktika/191213/2/0", "text": "44 нови случая на хепатит С са открити по време на кампанията за профилактика на това заболяване в столичната университетска болница \"Св. Иван Рилски\". Двама от новорегистрираните пациенти са с рак на черния дроб.   От средата на юли, когато започна кампанията, до сега безплатни изследвания за хепатит С в болница \"Иван Рилски\" са направили над 1800 души. 2/3 от положителните проби са на мъже. 23-ма са с активна инфекция. При четири от случаите лекарите са установили напреднал стадий на чернодробна цироза, а двама са с чернодробен рак.   От болницата информират, че 18 от пациентите с положителен резултат от теста не са отишли за повторно изследване и консултация в клиниката, предаде БНР.   Според лекарите има пациенти, които нямат никакви оплаквания и мислят, че са здрави, но всъщност имат нужда от лечение.   Безплатни изследвания се правят всеки работен ден от 8 до 14 часа в централната лаборатория на болницата.   Кампанията продължава до края на месеца. ", "date": "2019.08.26", "title": "44 нови случая на хепатит С са открити по време на кампанията за профилактика"}
{"url": "http://epicenter.bg/article/Boil-Banov--Direktorkata-na-Muzikalnoto-uchilishte-ostava--no-sgreshi-/191219/2/0", "text": "Директорката на Националното музикално училище \"Любомир Пипков\" Столина Добрева остава на работа, въпреки че през уикенда министърът на културата я призова чрез Фейсбук да подаде оставка. Това стана ясно след среща днес в Министерството на културата, съобщи БТВ.    Скандалът е от почивните дни и тръгна от публикация във Фейсбук на оперната певица Дарина Такова, която се оплака, че била накарана да се яви на общо основание на конкурс за преподавател. На него трябвало да пее, за да докаже качествата си. За примата, която има международен успех, се знае, че от години не може да пее заради неуспешна операция на гласните струни.     Добрева обаче обясни, че такива са правилата за всички и тя ги е спазила.    В нейна защита днес беше организиран протест пред училището. В неделя пък председателят на парламентарната комисия по култура Вежди Рашидов отбеляза пред Епицентър.бг, че министър Банов не може да освободи Добрева, без да е изслушал и двете страни.    Така се стигна до разговора между Банов и Добрева в Министерството на културата.  \"Министърът не ми е поискал оставката и аз не съм си я подала. Така че искам да успокоя всички, които се вълнуват по въпроса. Аз отново защитих позицията, изказах моето уважение към г-жа Такова и желанието на мен и на колегите да дадем възможност нашите ученици да се докоснат до нея\", заяви Столина Добрева.    \"Това е морален акт - оставката. Аз административно не мога да искам оставката на никой. Какво има да размислям, да размисля как един човек, който е изключителен изпълнител и се случил проблем с гласните му струни, след това, за да предаде своя опит на българските ученици трябва да пее. Така, че не съм размислил, считам, че това е грешка на директора. Тя не е човек без достойнства, не случайно е там. Но за мен в случая е сгрешила\", бе пък коментирът на министър Банов след срещата.    От Министерството на културата ще направят проверка на конкурса в музикалното училище, както и на всички учебни заведения, които са под патронажа му.  ", "date": "2019.08.26", "title": "Боил Банов: Директорката на Музикалното училище остава, но сгреши!"}
{"url": "http://epicenter.bg/article/Voenni-obezvrezhdat-snaryadi-otkriti-vav-Vidin-i-Targovishtko/191221/2/0", "text": "Специализиран екип от 10-ти механизиран батальон - Враца от състава на Сухопътните войски беше задействан в 14.20 часа днес, 26 август, с цел разузнаване и последващо унищожаване на силно корозирал 152 мм снаряд. Това съобщиха от Министерство на отбраната.   Боеприпасът е открит при изкопни дейности до Банка „ДСК“ в гр. Видин. Транспортирането и унищожаването на открития боеприпас ще се извърши при спазване на всички необходими мерки за безопасност. Ръководител на екипа е старши лейтенант Петър Петров.   Днес военнослужещи от 29-ти механизиран батальон – Шумен от състава на Единния център за начална подготовка унищожиха артилерийски снаряд, открит при почистване на обработваема нива в землището на с. Разбойна, област Търговище.   Ръководител на специализирания екип е капитан Цветан Владимиров.   Военнослужещи от Националния военен университет „В. Левски“ ще извършат утре, 27 август, разузнаване и унищожаване на три боеприпаса, открити в района на „Дунавски драгажен флот“ АД, гр. Русе. При първоначалния оглед е установено, че това са силно корозирали 120 мм снаряди.   Ръководител на екипа е подполковник Йордан Терзиев.      ", "date": "2019.08.26", "title": "Военни обезвреждат снаряди открити във Видин, Русе и Търговищко"}
{"url": "http://epicenter.bg/article/Stefan-Danailov-s-parvi-dumi-sled-operatsiyata--Nay-strashnoto-beshe-bolkata/191234/2/0", "text": "„Нов етюд от моя живот, който ме накара да се замисля колко е важно движението”. Така Стефан Данаилов определи случката с падането, при която счупи става и се наложи да бъде опериран.   „Най-страшното беше болката. На 100 години ще стана, такава болка не съм изживявал. Само си задавах въпроса: „Що бе, какво направих пак?”. Толкова тъпо всичко се случи!”, каза актьорът пред bTV.   Нелепият инцидент се случва в дома на му в Приморско – спъва се в масичка, в опит да я заобиколи.   „Хора, пазете се, защото е много неочаквано! 12 ч. вечерта, тръгвам да си лягам, спокойно, много хубав ден беше, приятен и изведнъж нещо става, дам-дум и нов етюд от моя живот. Това е!”, сподели Данаилов.   Самата операция му се сторила като шоу, на което присъствал от първия ред.   „И в един момент се чува „Начало!”, ама като \"Старт!\" и като се затичаха някакви хора, като дяволи бам-бум – това е някаква нова система на опериране. Днес бях поканен от доктора да видя къде всъщност е извършено деянието, аз си го представях като Магурата, като пещера”, сподели актьорът.   Инцидентът го накарал да се замисли, че трябва повече да се движи. С рехабилитацията, която е започнал, актьорът е категоричен, че няма да пропусне нито едно от планираните представления на пиесата „Актрисата”.   Въпреки болката, Стефан Данаилов не спира да се шегува. Благодарен е за лекарските грижи и за безкрайната любов, която получава и на сцената и зад нея.    ", "date": "2019.08.26", "title": "Стефан Данаилов с първи думи след операцията: Най-страшното беше болката (Видео)"}
{"url": "http://epicenter.bg/article/Nyama-sleda-ot-dvamata-izbyagali-zatvornitsi--Obyaveni-sa-za-obshtonatsionalno-izdirvane/191150/3/0", "text": "Няма следа от двамата затворници, които избягаха в Стара Загора в събота. Те са обявени за общонационално издирване. Двамата са молдовски граждани, избягаха от затворническото общежитие в Стара Загора. Те са излежавали присъди за взривяване на банкомати.   Министърът на правосъдието Данаил Кирилов разпореди спешна проверка за изясняване на обстоятелствата около случая.    Избягалите са 24-годишният Василе Морару и 30-годишният Александър Хаджи, съобщава БГНЕС. Те заедно с 23-годишния Дионис Коджукаро са осъдени за взривяване на банкомати в Казанлък и Стара Загора. И тримата са осъдени на 4 години и 8 месеца лишаване от свобода при общ режим. Настанени са преди 7 дни в общежитието, след като са прекарали 1 година в ареста.    „Молдовските граждани бяха настанени на територията на общежитието на 14 август и в разумен срок трябваше да получат преводни писма за превеждането им в София. Тези писма по наша информация са били разписани в четвъртък или в петък и е било въпрос на дни да бъдат изпълнени и да бъдат закарани в София за доизтърпяване на наказанието към открит тип общежитие към Софийския затвор”, заяви Запрян Димитров, началник на затворническото общежитие.    При бягството си в събота те са намирали на открития фитнес, счупили кльона и избягали в неизвестна посока.    Точно не може да локализираме часа, това е промеждутък между 15 и 15.30 ч., когато виждаме, че тях ги няма и съответно предприемаме действия по горещи следи, връзка с полицията, с РПУ, със следови кучета. Направихме цяло претърсване на района, може би около 2-3 часа с помощ и от корпуса на затвора, с инспектора по охраната на затвора, с всички лица, които са заети по тези мероприятия, добави Димитров.    Малко преди бягството молдовците са имали среща със свои близки. Сънародникът им казал пред разследващите, че не знае нищо за плана им.    Третият молдовски гражданин в обясненията си посочва, че в последните 2-3 дена са били във влошени отношения, не са споделили с него нищо абсолютно. Направили са едно свиждане с близките си, дори с обща кола са дошли близките-приятелката на това третото момче, което е при нас, което е останало плюс жените на тези двамата. Разделили си пътя и по неговите думи са се върнали обратно всичките.    Двамата избягали са били близки, настанени са в обща стая с третия си сънародник. Дори и да са крояли планове, това трудно би достигнало до затворническата управа.    „Не можем да разберем, тъй като те общуват помежду си те си говорят на румънски език. Когато общуват с българите със затворниците, говорят на развален руски, български\", добави Димитров.    ", "date": "2019.08.26", "title": "Няма следа от двамата избягали затворници! Обявени са за общонационално издирване"}
{"url": "http://epicenter.bg/article/KZP-informira-kakvi-sa-pravata-ni-pri-problem-s-avtobusna-ili-aviokompaniya/191186/4/0", "text": "Ако сте от хората, които очакват лятото, за да осъществят отдавна мечтано пътуване, тогава е добре да се запознаете с най-важните си права в ситуации, в които можете да попаднете при ползването на автобус или самолет. Експертите на Комисията за защита на потребителите предоставят информация, която може да ни бъде полезна, когато сме на път.      При закъснение над 2 часа имате право да получите обратно парите си за билета или на алтернативен транспорт до крайната дестинация. Ако закъснението е повече от 90 минути или се стигне до отмяна на пътуване с продължителност над 3 часа, компанията следва да Ви осигури храна или напитки. При необходимост - и настаняване за две нощувки в хотел на цена до 80 евро на нощувка. Имайте предвид, че това обезщетение отпада, ако превозвачът може да докаже, че отмяната/закъснението се дължат на непреодолима сила - тежки атмосферни условия или сериозни природни бедствия.      Имате право на обезщетение. Ако щетите са в резултат на пътно-транспортно произшествие, размерът на обезщетението на единица багаж не може да бъде по-малък от 1200 евро.      Свържете се с него и предявете рекламация. Пазете всички документи, свързани с пътуването и доказващи Вашите претенции, за да приложите копия от тях към жалбата си. В случай че отговорът на превозвача не ви удовлетворява, можете да се обърнете към специализирания контролен орган - Изпълнителна агенция „Автомобилна администрация\" или към Европейския потребителски център - когато превозвачът е регистриран в друга европейска държава.      Авиокомпанията следва да Ви предложи нов маршрут до крайната точка на пътуването при сравними транспортни условия на първата възможна дата или на по-късна дата, удобна за вас в зависимост от наличието на свободни места. Другата възможност е да Ви възстанови стойността на билета в срок до 7 дни. Може да имате право на обезщетение от 125 до 600 евро, като размерът му зависи от разстоянието на полета. Това обезщетение обаче може да отпадне в случай, че превозвачът Ви е уведомил за отмяната най- малко 14 дни преди полета или пък успее да докаже, че тя се дължи на извънредни обстоятелства.      При закъснение над 2 часа имате право на храна и напитки, а при необходимост - и на настаняване и транспорт от летището до хотела и обратно. Ако закъснението на полета е повече от 5 часа, може да поискате възстановяване на стойността на билета. В случай че пристигнете с повече от 3 часа по-късно от планираното, може да имате право на обезщетение, като размерът му зависи от големината на закъснението. Това право е валидно само ако забавянето не се дължи на извънредни обстоятелства.      Ако багажът ви бъде повреден, забавен или изгубен, може да имате право на обезщетение с максимален размер до 1220 евро.      Още при пристигането на летището попълнете протокол за загубен, съответно - повреден багаж. Подайте жалба към авиокомпанията, като към нея приложите протокола и електронните билети. Срокът за подаване на жалбата е до 7 дни от получаването на багажа в случай че е бил повреден, и до 21 дни, когато е забавен. Добре е да разполагате с касови бележки за доказване стойността на липсващите вещи, тъй като в противен случай превозвачът може да определи обезщетението за загубения багаж според неговото тегло.      Първо се обърнете към самия превозвач, а впоследствие помощ можете да потърсите и от Мрежата Европейски потребителски центрове, както и от специализирания контролен орган в съответната страна, който за България е Главна дирекция „Гражданска въздухоплавателна администрация\".    „На интернет страницата на функциониращия към Комисията за защита на потребителите Европейски потребителски център има калкулатор за полети, чрез който можем да проверим имаме ли право на обезщетение и да пресметнем точния му размер в нашата конкретна ситуация\", напомнят от КЗП.", "date": "2019.08.26", "title": "КЗП информира какви са правата ни при проблем с автобусна или авиокомпания"}
{"url": "http://epicenter.bg/article/Stefan-Tsanev-v--quot-Sanyat-na-senkite-quot--Velikoto-bezsmislie-na-izkustvoto---Apostol-Karamitev/191177/11/0", "text": "В нея авторът разказва за своите срещи с велики българи, преселили се вече в по-добрия свят, които обаче продължават да се \"разхождат\" в неговата памет.  Книгата съдържа 36 разказа-спомени, които ни връщат в различни мигове от нашата история, наситени с присъствието на личности, оставили диря в театъра, в киното, в литературата.  Между страниците на \"Сънят на сенките\" оживяват Елисавета Багряна и Дора Габе, Евлоги и Христо Геогиеви, Маяковски и Пеньо Пенев, Атанас Далчев и Анастас Михайлов, Асен Босев и Александър Геров, Анжел Вайда и Апостол Карамитев, Борис Христов и Георги Джагаров, Георги Марков и Дечко Узунов, Невена Коканова и Евгений Евтушенко - все имена на велики творци, до който писателят Цанев се е докосвал.  \"И това е надеждата: че смъртта е само праг към нечия памет,  където и аз ще имам със живите еднакви права ..\", казва Стефан Цанев в \"Автореквием\" (1980)  А мъртвите – те са нашите корени.  И с все по-голям страх си мисля за съдбата на България…  Забравата е по-страшна от смъртта.  Затова ще разкажа за някои достойни мъже и жени, които вече не са на този свят, но продължават да живеят в мен.      В онези години, когато всичко се правеше по предварително написан сценарий и бе старателно режисирано - всички манифестации, митинги, конгреси, посрещания на държавници, дори едноминутните мълчания, дни наред се репетираше  “спонтанната” радост, “спонтанният” възторг или “спонтанната” скръб, кой откъде минава, кога коленичи, какво скандира, плаче ли, пее ли - и всичко това под зоркото око на милицията…    И изведнъж, на 10 ноември 1973 година, още беше сумрачна дъждовна утрин - без знак, без призив - към Театралната академия започнаха да прииждат хора, стичаха се като малки поточета от всички околни улички и се вливаха в улица “Раковски”,  към 11 часа цялото пространство от площад “Славейков” до бул. “Цар Освободител” и от Народния театър до църквата “Свети Седмочисленици” бе претъпкано с народ; коли, тролеи – нищо не можеше да мине. Милицията бе в паника, отстъпваше изплашено, не знаеше как да реагира, криеше се във входовете на къщите.   И най-страшното – народът мълчеше. Всеки стискаше в ръка китка есенни цветя и търпеливо чакаше реда си - да се провре през тясната врата на Театралната академия.   Там, на сцената, бе положен ковчега с тялото на артиста Апостол Карамитев.   (Скоро след това тези поклонения бяха забранени. Нарушавал се бил обществения ред, а и на радостното социалистическо общество не била присъща такава показна скръб – и построиха на бърза ръка в Орландовци една мизерна ритуална зала, далече от центъра на града, да не се вижда, да не се чува и… по-бързо в гроба!)   И сега, промъквайки се назад през годините, напразно се мъча да разровя с ръце грамадата от есенни цветя върху ковчега (“Цялата есен бе дошла да умре на гроба ти”) – искам да видя мъртвото му лице. И не мога.   Другото, живото лице – помня. Беше далечната 1960 година. Севелина Гьорова ме срещна на улицата, ела утре в театъра, ми вика, към 10 часа - тогава тя беше драматург в Народния театър. Отивам на другия ден – в стаята й Апостол Карамитев. Тя му каза:          - Ето, това е Стефан Цанев.          Той се сепна, изгледа ме от главата до петите твърде иронично и се изсмя:          - Не може да бъде! Аз мислех, че поне си ми акранин и че си поне с половин метър по-висок.          И разтресе ръката ми, заливайки се от смях. Рецитирал бил поемата ми “Градът на слънцето” в Пловдив на 24 май.          - Чух, че вече са я обявили за вражеска, но аз ще я рецитирам из цяла България! – каза и продължаваше да се смее.          Видяхме се на другия ден, отидохме в едно кръчме, говорихме повече от 5 часа. И той като мен дошъл от низините, от беднотията, от полуграмотността. - Трябва, особено когато сме  отчаяни, да се връщаме назад, там долу – при хората, които са ни създали, за да вземем сили от тях и да се запазим - говореше задъхано той, - иначе тези псевдоаристократи, тези сноби, сред които се движим сега, тези бивши и днешни буржоа и еснафи ще ни претопят, ще заприличаме на тях. А ние имаме друга мисия.   Обкичваме щедро актьорите с много суперлативи, но рядко употребяваме за тях думичката умен или интелигентен. За Апостол това не може да се премълчи - той беше високообразован, четеше много, превеждаше от чужди езици, имаше строго изградена   философия.   - Изкуството не е история, за да свидетелствува за времето – казваше той, - нито е огледало, което отразява действителността, нито е даскал да учи хората, нито е полиция да ги пази; изкуството има само една мисия: да спасява душите на хората, защото всичко друго в човека е подчинено на природните закони, дори науката само открива скритите закони на природата, но не ги създава – те съществуват; в природата не съществува само изкуството, изкуството е съпротивата на човека против естественото, против природата ни, която е животинска, против инстинктите ни за алчност, самосъхранение и йерархия, злото е жизнеспособно и силно, защото е целесъобразно: оцелей със всички средства, иначе изчезваш! - природата не проповядва доброта, животът на едно същество е смъртта на друго, ние се храним със смърт… изкуството се мъчи да издигне духа на човека над полезното и необходимото, правейки го човек – и в това е великото му безсмислие...    Очите му святкаха като на фанатичен проповедник: - Аз съм готов  да тръгна от град на град, от село на село и да проповядвам второто раждане на човека.  Защо са тези фалшиви епоси по театрите, в киното? Разложеният атом крие в себе си огромна енергия, разложи човека – най-малката социална частица, атомът на обществото – и ще видиш каква сила крие в себе си той, този човек с 200 хиляди, с 500 хиляди, с милиони аз! Разбираш ли какво се иска от тебе?            Написах аз специално за него такъв проповеднически образ - Ангелогласния в трагедията “Процеса против богомилите”, но тя бе веднага забранена. Бях чувал, че той я разпространявал, декламирал навсякъде монолози от нея. Беше вечерта на 23 август 1973 година, седяхме голяма компания в градината на Руския клуб, внезапно, без всякакъв повод, Апостол започна финалния монолог на Ангелогласния, отначало говореше шепнешком: “Чуйте прочее за какво умирам. Аз умирам за един свят на справедливост, който трябва да дойде…”, постепенно повишаваше глас: “Кой прави подлеца подлец? Не ли безсилието на честността? Кой принуждава лъжеца да лъже? Не ли, защото истината се наказва по-строго от лъжата? Щяхме ли да се борим за свобода, царю, ако нямаше робство?”, към края вече не сдържаше гласа си: “И аз презирам не вас, които ни съдите…” – тук той стана и обхвана с жест седящите по масите: “…презирам онези, които палят за нас кладите – те утре ще запалят със същото настървение клада и за тебе, царю! Свърших.”            Ресторантът бе занемял. За тези, които са живели в ония времена, ще е ясно защо. Апостол беше странно разстроен. (По-късно разбрахме, че му били съобщили за смъртна болест.) Каза набързо  “довиждане” и си тръгна. Но когато се изкачи на горното стъпало на стълбището, спря, обърна се и подвикна:   -  Аз ще играя в тази трагедия. Ще видиш.            Повече не го видях. След два месеца той изигра последната си роля в друга трагедия. Цяла нощ болницата кънтеше от виковете му: - Не искам да умра! Спасете ме! Искам да живея!      Останалото е мълчание.     ", "date": "2019.08.26", "title": "Стефан Цанев в \"Сънят на сенките\": Великото безсмислие на изкуството - Апостол Карамитев"}
{"url": "http://epicenter.bg/article/Aktrisata-Anastasiya-Levordashka--Nyama-nadezhda-samo-v-smartta/191232/6/0", "text": "Повод за среща с красива жена като Анастасия Левордашка, трябва да признаят, търсят всички мъже, а малка част от тях успяват и да намерят. В нашия случай - среща по женски в присъствието и с участието на режисьора Георги Ангелов-Гоби., чиято нова пиеса \"Ифигения\" е поводът за разговора. Става дума за моноспектакъл, в който освен красивата актриса участва златна маска с ръст, близък до този на Анастасия.   Действието е посветено на времето на прехода след 10.11.1989 г. и всички илюзорни промени, свързани с него. Премиерата е на 09.10.2019 г.      Не, не ми е непознато, защото проблемите, които се засягат в пиесата, съществуват и сега, даже градират. По никакъв начин не става дума за миналото, а за настоящето ни. Някои от действията имат реципрочни сега, а те са още по-гнусни и грозни. Живеем в това време вчера, днес и утре, но се надявам скоро да приключи.    Пиесата засяга сериозните страни на прехода, т.е. икономическата част от него. Героинята на Анастасия е пожертвана от баща си - изпратена е на един остров, където нейната задача е да прикрива прането на парите на офшорни фирми. А връзката с митологията, като се започне от Троянската война, не е женската красота в лицето на Хубавата Елена, а борбата за власт - в случая власт върху пътищата на Средиземно море.      Да, така е, но тези неща се случват и сега. Всичко е плод на нечия фантазия. Децата на олигарсите са изпращани са учат в чужбина, където продължават кариерата си в полза на бизнеса на тати - контрол над активите, далеч от погледите на родните контролни органи.      Не, със сигурност не бих го направила. Не подкрепям героинята си по никакъв начин. Единственото нещо в нея, което ми харесва, е, че тя осмива тези хора и действия - по-скоро там откривам себе си.    Тя, героинята ѝ, не е златотърсачка, родена е в богато семейство и парите никога не са я интересували, защото винаги е разполагала с тях. Не работи \"срещу заплащане\", просто чисти един свидетел в услуга на семейството си.    Аз не мисля, че тя, Ифигения, е имала избор.   Тук реалността и митологията се застъпват: Агамемнон е принуден от боговете да жертва дъщеря си Ифигения, защото в другия случай е заплашен, че няма да спечели войната. Бащата на героинята на Анастасия също е бил \"настъпен\" да действа така заради интересите на тези около него.      О, не, няма начин! Не че аз не вярвам в тези неща - любов, романтика, но реалността показва друго - властта и жаждата за пари са много по-тежко стъпили на земята! И една красива жена да контролира нещата с хубастта си няма как да стане.      В крайна сметка всеки си избира в името на какво да съществува, за какво да се бори. Аз съм се спряла на нещо, много по-различно от избора на моята героиня, но и аз, и тя сме доволни, че сме взели такова решение - всеки за себе си.    Единствените мащабни неща, извършени през времето на прехода, са големите далавери. Преходът все още не е проходил. Няма излизане от тази ситуация. В подкрепа на казаното: само си спомнете как при смяната на партията на правителството се сменя и собствеността върху всички крупни предприятия. Ето тези хора изпращат Ифигения на острова, където тя да се грижи за техните пари.      Аз знам със сигурност, че ще дойдат.    Те нямат точно такива навици, но защо пък не? Възможно е, виждала съм ги сред публиката. Между другото, темата, която засегнахме за златотърсачките, е наистина много интересна. Аз съм голям ценител на женската красота и ми става много тъжно, като видя хубава жена с голям потенциал, подарила и красотата, и възможностите си на някакъв чичко на цената на една скъпа кола например. Така животът им се превръща в робство...    ... и стават просто инкубатори за нечии деца заради парите. Те са много далеч от културата ни, но успяха да направят България \"чалга-държава\".    Това е много тъжно!      Всъщност всичко е наред, надежда няма само в смъртта. След \"Ифигения\" имам участие в друга пиеса, предстоят ми снимки за филм и сериал, но нищо конкретно няма да кажа, защото така мога само да проваля плановете.  ", "date": "2019.08.26", "title": "Актрисата Анастасия Левордашка: Няма надежда само в смъртта"}
{"url": "http://epicenter.bg/article/Ivet-Lalova-zavoyuva-kvota-za-olimpiadata-v-Tokio/191205/8/0", "text": "Българската лекоатлетка Ивет Лалова-Колио завърши на второ място с покрит олимпийски норматив в спринта на 100 метра на турнира в Мадрид. Лалова финишира втора във финала с 11.08 секунди - най-добрият й резултат от юни 2013 г. в Осло, когато преодоля дистанцията за 11.04 секунди.   Българката изпревари действащата световна шампионка и олимпийска вицешампионка от Рио 2016 Тори Бауи от САЩ, която завърши трета с 11.09 секунди. Така Лалова си гарантира и квота за Игрите в Токио догодина.   Победителка стана Карина Хорн (Южна Арика) с лично постижение за сезона от 11.01 секунди.", "date": "2019.08.26", "title": "Ивет Лалова завоюва квота за олимпиадата в Токио"}
{"url": "http://epicenter.bg/article/Ponedelnik-e-podhodyasht-za-podobryavane-na-karierata/191155/10/101", "text": "Изпрашаме месец август със седмица, в която търпението и усмивката ще ви гарантират успех и лесно справяне със ситуация.     Дневно предназначение: Започваме новата седмица с щастлив ден, подходящ за творчески изяви, подобряване  на кариера, щастливи срещи, спорт, изкачване на върхове. Дневната нумерологична карта активира успешно и отлично справяне със задачите.  Настроенията ще са ведри и положителни. Денят е несоциален, подходящ за подредба и канализиране на нещата в дома. Може да го използвате за ремонт и уреждане на бита. Основна цифрова характеристика – 1, 2, 3, 7, 8, 9. Пасивен ден, подходящ за ремонтни дейности и подредба на дом или офис.   Часова характеристика:      Мото: Всеки нов ден е нова възможност за мен!       Дневно предназначение:  Ден, подходящ за търговия, обмен на информация, дейности свързани с дома и колата.   Дневната нумерологична карта активира ситуации, които ще донесат полза на други хора. Въпреки това денят е позитивен и дава възможност за добри резултати, щастливи пътувания в чужбина, сделки и резултат с неочакван край. Основна цифрова характеристика – 1, 2, 3, 8, 9. Ден за съдбововни и непредвидени случки.   Часова характеристика:      Мото: Животът е прекрасен!     Дневно предназначение: Денят е пасивен с малка възможност за активна реализация. Активират се съмнения, липса на доверие и вяра, макар нещата да изглеждат добре на пръв поглед. Въпреки старанията и действията, работата ви няма да бъде оценена достатъчно. Може да се погрижете  за хрмонията и уюта на дома и офиса, както и да подредите документите си.   Основна цифрова характеристика – 1, 2, 3, 4,  7, 9. Пасивен ден, в който може да проектирате спокойствие, баланс и хармония в дома си.   Часова характеристика:  Мото:   Аз съм късметлия!     Дневно предназначение: Ден, предназначен за подредба и ремонти в дома. Дневната нумерологична карта активира ядове, повреди, наложително вземане на решения и справяне със ситуация. Избягвайте конфликти, защото обидата ще се приеме твърде лично. Денят е подходящ да се погрижите за себе си. Препоръчват се водни процедури, миене и къпане. Основна цифрова характеристика – 1, 2, 3, 4, 5, 8, 9. Ден за ядове в работата и ремонтни дейности.   Часова характеристика:      Мото: Обичам себе си!", "date": "2019.08.26", "title": "Понеделник е подходящ за подобряване на кариерата"}
{"url": "http://epicenter.bg/article/Imambayalda-po-atonski/191228/9/25", "text": "5 патладжана 4 глави кромид лук 1 глава чесън  5 червени домата зехтин или олио 1 връзка магданоз сол, червен пипер, кимион, черен пипер   Измиваме патладжаните и белим кората. Режем ги на половини по дължина. Посоляваме ги и ги оставяме солта да извлече техния сок.   След 3 или 4 часа измиваме патладжаните. Оставяме ги да се дооцеждат.   През това време сгорещяваме мазнината и започваме да пържим изцедените патладжани от двете страни. Нареждаме изпържените патладжани в тава.   Докато пържите патладжаните, можете да нарежете на ситно лука и чесъна, заедно с подправките. Смелете или минете на рендето червените домати.   Задушете двата вида лук в мазнина. Прибавете смлените домати и подправките.   Задушете още малко. С тази смес залейте наредените в тавата патладжани и сложете във фурната.", "date": "2019.08.26", "title": "Имамбаялдъ по атонски"}
{"url": "http://epicenter.bg/article/Tseluvki-i-laski-na-sreshtata-na-G-7--parvite-dami-privlyakoha-vnimanieto--Snimki-/191174/10/99", "text": "Лидерите, които присъстваха на срещата на върха на  бяха придружени от своите съпруги.  Освен  в групата са Акие Абе, съпругата на Шиндзо Абе, Сесилия Морел, съпруга на чилийския президент Себастиан Пинера, Джени Морисън, съпруга на австралийския министър-председател Скот Морисън, Бегоня Санчес и Малгоржата Туск, съпруга на Доналд Туск.   Източник: Дарикнюз", "date": "2019.08.26", "title": "Целувки и ласки на срещата на Г-7, първите дами привлякоха вниманието (Снимки)"}
{"url": "http://epicenter.bg/article/Keyt-Midaltan-na-tsarkovna-sluzhba-s-kralitsata-v-Shotlandiya/191180/10/99", "text": "В неделя сутрин Кейт Мидълтън и принц Уилям бяха въплъщение на елегантността, докато придружаваха кралица Елизабет II на църковна служба в близост до лятната ѝ резиденция в Шотландия. По голяма вероятност за събитието херцогът и херцогинята на Кеймбридж бяха оставили трите си деца - принц Джордж, принцеса Шарлот и принц Луи, в замъка Балморал, защото малчуганите не ги придружаваха.   Кейт и Уилям се присъединиха към кралицата и принц Филип в ежегодната им лятна ваканция в района на Абърдийншър, като за целта семейството се качи на пътнически самолет, сливайки се с останалите пасажери на борда.   В неделя Кейт, Уилям и кралицата присъстваха на служба в църквата \"Crathie Kirk\", до която се придвижиха с лимузина. Херцогът на Кеймбридж, облечен в тъмен костюм с бяла риза и червена вратовръзка, седеше до шофьора на предната седалка, докато жените стояха отзад и сякаш се наслаждаваха на оживен разговор.   Мидълтън изглеждаше напълно шикозно в тъмнотосиньото си палто от еластична коприна с големи златисти копчета отпред, което бе сложила върху зелена рокля на марката \"Michael Kros\".   До нея кралицата, както винаги, бе величествена в цикламено сако, съчетано с шапка в същия цвят, по чиято периферия вървеше сребърна лента. Елизабет II бе заложила също на розова флорална рокля, огърлица от перли и брошка с формата на пеперуда.   Макар да не бяха с тях в автомобила, световните медии съобщиха, че принц Уилям и Камила също са присъствали на службата. Принц Хари и Меган Маркъл обаче не бяха забелязани сред кралското семейство, но се очаква през следващите дни да се присъединят към лятната почивка на фамилията.   Източник: Дир.бг", "date": "2019.08.26", "title": "Кейт Мидълтън на църковна служба с кралицата в Шотландия"}
{"url": "http://epicenter.bg/article/Kitaristat-na-Queen-iska-vtori-Live-Aid--tozi-pat-posveten-na-borbata-s-klimatichnite-promeni/191184/10/100", "text": "Китаристът на Queen Брайън Мей се надява на голям концерт, подобен на Live Aid от 1985 г., но този път, посветен на борбата с климатичните промени. Рок групата беше част от музикалния спектакъл, в който участваха U2, Фил Колинс, Мадона, Елтън Джон, Дейвид Бауи, Мик Джагър и много други популярни музиканти. Концертът беше излъчван в над 150 страни и гледан от близо 1,5 милиарда зрители. Приходите от мегасъбитието бяха около 245 млн. долара, събрани за борбата с глада в Етиопия. „Сега младото поколение ще трябва да се нагърби с тази тежка задача. Ние бихме помогнали с каквото можем”, каза Мей пред The ​​Daily Mirror. Участието на Queen в концертите Live Aid е тема и на филма „Бохемска рапсодия”, разказващ за живота на Фреди Меркюри.   Източник: Нова.тв", "date": "2019.08.26", "title": "Китаристът на Queen иска втори Live Aid, този път посветен на борбата с климатичните промени"}
{"url": "http://epicenter.bg/article/Melaniya/191191/10/84", "text": "Мелания Тръмп, Брижит Макрон и останалите съпруги на лидерите, участващи в срещата на Г-7 в Биариц направиха разходка в селото Еспелет, известно с лютите си червени чушки и дегустираха местни вина. Чушките от Еспелет бяха използвани за ястие от менюто на вечерята в Биариц снощи, съобщи Асошиейтед прес.  се появи на официалната среща вчера вечерта в червена рокля Alexander McQueen по дизайн на Сара Бъртън, пише Нова.тв   , която смени три тоалета през вчерашния ден, се появи в къса сребриста рокля за семейната снимка на Г-7. Благодарение на белите си обувки на изключително висок ток, първата дама на Франция успя да достигне до бузата на Доналд Тръмп, за да го целуне пред погледите на мъжа си, Мелания Тръмп, Ангела Меркел и всички присъстващи на срещата.    По-рано същия ден   бе с по-неформален тоалет, състоящ се от бяла блуза, класически тъмносини дънки с червен колан, и маратонки Louis Vuitton, чудесно подчертаващ перфектната фигура на 66-годишната съпруга на Еманюел Макрон. Първият ѝ тоалет за деня бе червена рокля Louis Vuitton с голи рамене и дължина над коляното. В нейната компания Малания Тръмп бе в бяла дълга рокля Christian Louboutin с колан в същия цвят и бели равни обувки тип балерини на същата марка.     с дължина до под коленете, разкриваща перфектно стегнатите ѝ прасци. Роклята бе с мотиви на разцъфнали цветя в бяло и цикламено, съчетана с цикламени обувки на висок ток, отново на марката Christian Louboutin.    Освен Мелания Тръмп и Брижит Макрон в групата са Акие Абе - съпругата на Шиндзо Абе, Сесилия Морел - съпруга на чилийския президент Себастиан Пинера, Джени Морисън - съпруга на австралийския министър-председател Скот Морисън, Бегоня Санчес и Малгоржата Туск - съпруга на Доналд Туск.  ", "date": "2019.08.26", "title": "Мелания заложи на Alexander McQueen за срещата на Г-7, Бриджит смени три тоалета на Louis Vuitton "}
{"url": "http://epicenter.bg/article/Deyvid-Haselhof-spasyava-fenki-v-Sofiya/191195/10/100", "text": "Актьорът Дейвид Хаселхоф от „Спасители на плажа” спасява фенки из столицата.    Мускулестият красавец, който през 90-те години разтуптяваше женските сърца с червен бански и голям буй, пристигна в София.    Екранният Мич Бюканън е тук за снимките на пародийния екшън „Кунг Фюри”. В лентата Дъ Хоф, както е прякорът на неостаряващия здравеняк, ще си партнира с холивудската звезда Майкъл Фасбендър.    Роля в продукцията има и самият Арнолд Шварценегер.    Първия филм от поредицата всъщност е късометражна нискобюджетна продукция, която се превърна в интернет сензация и големите студия решиха да направят сериозно продължение, пише в. \"България днес\".    В новия епизод на пародийния екшън, полицай със свръхестествени сили се бие срещу гигантски зли духове, спасява жени и деца, пътува във времето, бяга от динозаври и дори се среща със самия бог Тор. А за капак ступва и Адолф Хитлер в кунгфу схватка.    Хаселхоф има роля и в оригинала, но сега образът му е разширен.    Междувременно Дейвид си разширява и културния кръгозор. Актьорът осъзна веднага колко е фотогенична София и си пуска различни снимки от покривите на култови дестинации в града.    Сред любимите му места за отдих са „Александър Невски” и други столични покриви.    Дейвид има голяма фен база и за да ги зарадва, кани почитателите си на лична среща със специално закупен за целта билет или ВИП пропуск.    „Аз съм в София, България и работя по „Кунг Фюри 2”. Нека ви разкажа малко повече за ВИП пропуска. Ако сте си купили билет, но сте го надградили до следващото ниво с ВИП пакет и пропуск, вие имате шанс да се мотаете с Дъ Хоф, да получите автограф от Дъ Хоф, както и самостоятелна снимка с мен. Освен това получавате и достъп „зад кулисите” в звукозаписното студио и други благинки.\"    Облечен от глава до пети в черно и разгърден като истински мачо, Дъ Хоф е в страхотна форма. Никой не може да му даде 67 години, а през миналото лято актьорът дори се ожени за 28 години по-младата от него манекенка Хейли Робъртс.    Днес той няма нищо общо с онзи Дейвид Хаселхоф, който през 2005 година страдаше от алкохолизъм и се излагаше публично.", "date": "2019.08.26", "title": "Дейвид Хаселхоф спасява фенки в София"}
{"url": "http://epicenter.bg/article/Kakvo-vi-veshtayat-zvezdite-prez-mesets-septemvri---palen-horoskop-za-vsichki-zodii/191212/10/101", "text": "  Според хороскопа за септември 2019 г. хората може да се сблъскат дори с демотивация. Но не се отчайвайте или паникьосвайте. Важно е да не забравяте, че всички неуспехи ще отминат, и че този период е само временен. Съсредоточете се върху това, което ви носи радост, и намерете време за релакс. Важно е през септември да останете спокойни.     Положителни промени, ви очакват и на работното място. Не пропускайте момента да уловите късмета, ако го направите той ще остане с вас поне до края на 2019 година. През септември, ще бъдете нетърпеливи, решителни и уверени в себе си. Ще се стремите да изпреварите всички, понякога дори и самите вас. Все пак бъдете внимателни, понякога вашите действия могат да отнемат много време и да не доведат до желания резултат.   Това ще бъде хармоничен период във всички отношения. В семейството, не се очакват разногласия. Напротив, вашата половинка ще направи всичко възможно, за да се чувствате добре. И ще успее. Очаквайте приятни изненади и подаръци от любимия човек. Тъй като ще сте в добро настроение, много от вас ще преосмислят своите виждания за живота. Някои от вас, могат да постигнат духовно просветление. Необвързаните ще намерят много възможности, за запознанство с приятни хора. С изненада ще забележите, че представителите на противоположния пол, са силно привлечени от вас. Най-вероятната причина за това ще е, че сега излъчвате положителни вибрации. Лесно ще изберете кандидати за сърцето си и ще вземете правилното решение, което ще промени вашият живот.   Настъпва благоприятен период, който ще ви донесе много печалби. Във всички дела и начинания, ще имате успех, въпреки факта, че за тяхното изпълнение няма да е необходимо да полагате много усилия. Много от вас, ще решат да сменят работата си или да поемат риска да открият свой бизнес. Вашата целеустременост през септември, няма да има граници. Това ще се отрази на отношението на колегите - вие ще се превърнете за тях в авторитет, а дори и тези служители, които не са очаквали чудеса от вас, ще мълчат, гледайки ви със завист.   Финансовото ви положение през септември, ще бъде стабилно, очакват се допълнителни плащания, бонуси. В средата на септември е възможна някаква неочаквана печалба, въпреки че е малко вероятно да е много голяма сума. Загуби не се очертават. Очевидно знаете как правилно да управлявате парите и следователно, ще успеете да спестите прилична сума, която да похарчите за почивка със семейството.   През септември, ще се чувствате страхотно. И дори тези представители на знака, които не се отличават със спортен характер, ще решат да бъдат активни и да се запишат на фитнес. За да поддържате тялото си в добра форма, ще са полезни бягането и физическите натоварвания. Интересно е, че дори по време на почивката и заниманията със спорт, няма да може да се отдалечите от работата. Напротив, по време на физическата активност, ще ви хрумват наистина полезни мисли, по повод изпълнението на новите планове.     През този период, ще сте заобиколени от грижа, внимание и любов. Ще чувствате приятелското отношение на другите, ще сте необичайно очарователни и привлекателни. Личният ви живот, ще преминава под мотото: \"мечтите се сбъдват”. Нови срещи и запознанства, активиране на вече установени взаимоотношения - всички тези събития ще ви зареждат с позитивизъм и ще ви радват.   През септември, ще бъдете толкова ентусиазирани от работата си, че напълно ще забравите за близките си. Такова пренебрегване на семейството, ще доведе до неразбиране и негодувание от страна на роднините. Най-голям риск за влошаване на семейните отношения, има в средата на месеца, когато ситуацията толкова ще се влоши, че вашият партньор дори може да ви остави. Само конструктивният диалог, ще помогне за възстановяване на отношенията.   Отделете на своето семейство малко внимание и обяснете, защо на този етап работата е на първо място за вас. Ще се изненадате колко бързо близките ви, ще вземат ваша страна и ще ви оставят на мира, докато не се разберете във важните работни дела и не сте готови напълно да се отдадете на семейството. За щастие такъв период, ще настъпи след 20 септември. Тогава, ще може да вземете отпуск и да прекарате почивката заедно със семейството.   През септември в професионалната сфера, всичко ще върви добре. Шефовете ще оценят готовността ви да изпълнявате всякакви поръчки безпрекословно, а колегите ще уважават вашата надеждност. Ще ви бъде поверена работа, която изисква голяма отговорност, действайте бързо и резултатът няма да ви накара да чакате. През септември, ще бъдете по-продуктивни от всякога. Дори лошото здраве и меланхолията на есента, няма да могат да удържат вашият напор.   Този месец, ще успеете да решите много въпроси, възложени от началниците и ще може да разчита на получаването на бонуси. Във финансовата сфера, не се очакват проблеми. С разумност ще подхождате към разходите. По принцип, парите ще бъдат изразходвани за обучение на децата и решаване на ежедневни проблеми. Вашата практичност, ще ви помогне да спестите прилична сума за бъдещата почивка.   Физическото ви здраве през септември ще бъде стабилно, в отличие от емоционалното. Възможно е да изпитате творческа криза. Това ще провокира проблеми от интимен характер, ще трябва да се подложите на медикаментозно лечение. Работата с психолог и дълбокият самоанализ, ще ви помогнат да излезете от депресията.   Потърсете красивото в творбите на другите хора, в изкуството. Самоорганизирайте се, ще се вдъхновите, ако посетите изложби, експозиции и театрални представления.     Препоръчително е през септември да бъдете по-организирани при планиране на делата и да не се разсейвате от дреболии. Това е единственият начин, да успеете на работното място. За бизнесмените, септември обещава да бъде плодотворен. Ще може лесно да намерите нови партньори и може би ще решите да разширите бизнеса си и между другото няма да загубите. В личните дела, ви очаква проспериращ период. Възможно е да започнете любовна връзка с чужденец. Много от семейните, ще научат за предстоящо раждане на дете.   Септември е добър месец за необвързаните. Няма да забележите как ще се окажете във водовъртежа от нови чувства. Море от ухажори, интересни срещи, запомнящи се запознанства очаква тези, които се отворят, към хора, които са нетърпеливи да общуват с вас. При избор на партньор в живота се препоръчва, да престанете да преследвате идеала, защото няма перфектни хора. И ако продължите, ще пропуснете момента за запознанство със съдбоносния човек.   Тези, които имат дългогодишна връзка, могат да почувстват раздразнение и умора. Не се поддавайте, това е само минутна слабост. Основното е, че не сте сами и имате близък човек до себе си, готов да ви помогне винаги и във всичко. Важни решения, свързани с личния живот, е по-добре да направите в началото на септември. На семейните също се препоръчва да покажат снизхождение и лоялност към близките. Това е единственият начин да се сближите с любимите хора. Тези, които успеят да преодолеят упорития си характер, ще могат да придобият хармония и усещане за безгранична любов в семейството.   Поради разклатено здраве, няма да сте готови да се справите с много от поставените задачи. Много от проектите ще трябва да \"замразите\" за по-добри времена. Есенната меланхолия, така ще ви изтощи, че ще искате да се откажете от всичко и да останете под завивките, но тази позиция ще доведе до още по-лоши последствия. През септември е по-добре да не предприемате сложни операции, свързани с големи инвестиции. Въздържайте се от всякакви финансови сделки и спекулации, поне до средата на есента. По време на работа е по-добре да заемете изчаквателна позиция, не влизайте в конфликт с шефовете, по отношение на колегите бъдете неутрални. В последните дни на месеца ситуацията ще се стабилизира донякъде, а на хоризонта ще се появят обещаващи проекти, изпълнението на които ще ви доведе до повишение.   Септември няма да е най-благоприятният месец по отношение на здравето. В началото на есента тялото ви ще изпита недостиг на витамини, от което имунната система ще отслабне. Дори баналните настинки, могат за дълго да ви изкарат от строя. За да предотвратите това, се препоръчва да се заемете със здравето си. За укрепване на тялото ще помогнат упражненията, плуването, дългия сън и активната почивка. Опитайте се, да не се нервирате за дреболии, така ще съхраните душевното си спокойствие. Гледайте хубави филми, почивайте, а релаксиращият масаж ще ви помогне да излезете от мрачното есенно настроение.     За много от вас септември ще е двусмислен месец, характерен с чести промени в настроението. До края на месеца е възможен емоционален спад. Уморихте се постоянно да бъдете нащрек и да следите, да не би някой да ви ''подлее вода'' . Но ако сте настроени за промяна в живота, интересните предложения няма да ви накарат дълго да ги чакате.   Обръщайки прекалено много внимание на работата, много от вас рискуват да нарушат семейните отношения. Баналната липса на време за близките, ще ги отдалечи от вас. Ще ви се струва дори, че се бунтуват срещу вас, но това не е така. Ще видите как ще се променят техните нагласи към вас, ако проявите интерес към живота им. Препоръчително е в този момент да не разваляте отношенията със съседи, приятели и далечни роднини.   Ако в разговорите се държите с тях като с подчинени, това очевидно няма да им хареса. По-добре проявете сдържаност и не се поставяйте над хората, от които в бъдеще ще имате нужда. Необвързаните ще бъдат възнаградени от съдбата, със запознанство с човек от противоположния пол, който ще ви направи много силно впечатление. Може би това запознанство ще прерасне в кратък, но бурен роман или вероятно ще остане на ниво приятелство. Във всеки случай, инициаторът на връзката ще бъдете вие.   За вас настъпва момент, за реализиране на организаторският потенциал. Умело ще демонстрирате лидерските си умения и ще покажете своята компетентност по отношение на екипа, който работи за вас. Не разхлабвайте хватката, защото персоналът ви следи и няма да пропусне нито една възможност да поклюкарства зад гърба ви. Пазете авторитета си, дори когато чувствате, че силите ви напускат.   Не е препоръчително през септември да поемате нови проекти, тъй като има вероятност те да се провалят. По-добре проучете “почвата” за бъдещи обещаващи мероприятия. Само компетентно организираните дейности, ще ви донесат осезаеми печалби. Бързането във финансовите дела, може да доведе до провали.   Силното натоварване в работата, ще се отрази върху вашето здраве. Ще почувствате дискомфорт в стомашно-чревния тракт, а това не е случайно - непрекъснато хапвате на крак, приемате нездравословна храна. В допълнение, през септември ще трябва да се погрижите за нервната си система. Приемайки всичко близо до сърцето си, сте склонни да се тревожите за всяка дреболия, а всяко неприятно събитие ще ви изкарва от строя.   Приемането на успокоителни, ще спомогне за съхранение на емоционалния баланс. За да разпределите правилно силите и енергията си, трябва да спортувате. Занимавайте се поне няколко вечери седмично с физическо натоварване. Вие сами ще видите, колко бързо не само тялото, но и нервната ви система ще се нормализират.   Семейните ще прекарат целия месец, затрупани с битови проблеми. Решаването на ежедневните проблеми, ремонти, безкрайната суматоха на пазаруването, изненадващо, ще укрепи отношенията ви с вашия съпруг. В края на месеца типичните лъвове, ще изпитат нервно напрежение. За облекчаване на стреса ще ви помогне, посещението на салон за красота и промяна на имиджа.   Много от вас през септември, ще почувстват подкрепата на близките. Предаността и любовта на семейството, ще ви мотивират към действия, за които не сте мислили преди. Близките ви, предпазливо ще ви оставят на мира, докато решавате проблемите си в работата. В края на месеца най-накрая ще може да обърнете внимание на семейството си. Може би, ще се отправите на пътешествие. И ако това е невъзможно, ще се забавлявате у дома в тесен семеен кръг. Съвместните вечери ще ви обединят и ще направят семейните връзки, дори още по-силни от преди. Необвързаните представители на огнения знак, ще се потопят в нова връзка. Не натискайте събитията, по-добре опознайте добре човек и проверете връзката във времето. Сега не е момент, да вземате прибързани решения   С настъпването на есента, ще се сблъскате с първите сигнали за финансова криза. Ще трябва да преосмислите възгледите си за света и да ограничите ентусиазма си. Сега е време, когато не може безразсъдно да пилеете семейния бюджет. Препоръчително е да „затегнете здраво колана“ и да започнете режим на строги икономии. В търсене на допълнителен източник на доходи, съхранете трезвомислието и хладнокръвието си. Ще бъде трудно да си намерите подходяща работа, но това не е причина да се хващате с всякакви, а понякога и нечисти дела.   През втората половина на месеца, ще трябва да работите за двама, доказвайки професионалната си пригодност. Старателно изпълнявайте всички задачи, които ви възлагат. Вършете работата си качествено и не скачайте, от една задача на друга. По всякакъв начин запазете тези резултати, които вече сте постигнали. Шефовете, ще оценят вашият порив. А това от своя страна, ще доведе до финансово благополучие в бъдеще.   Със здравето през септември, всичко ще бъде наред. Тялото ви ще работи като по часовник, но за нервите, ще трябва да се погрижите, в противен случай ще попаднете в ръцете на депресията. Често ще се чувствате уморени, но лесно може да се справите с това, чрез активна почивка. След работа отидете направо във фитнеса или на джогинг. Посещението на обществени места, шумни концерти и партита, ще помогнат да се заредите с позитив и да получите положителни емоции. Заредете се от енергията, на вашите приятели и близки. Положителната нагласа, ще ви помогне да се справите с трудностите на работното място, без ущърб за здравето.     Отклоняването на мислите и заетостта на ръцете, ще ви помогне да оцелеете в първия месец на есента със сравнително добро настроение. Опитайте се, да се усмихвате възможно по-често и тогава, съдбата ще ви дари съдбовна среща с вашата сродна душа.   Проблемите с по-младите членове на семейството и възрастните роднини, ще ви отнемат почти цялото свободно време. Успеха на децата е паднал и затова ще трябва да похарчите много усилия и енергия, за да си научат домашните. Ще бъдете изненадани, когато откриете, че много от роднините са обидени, за невниманието ви към техните проблеми. Е, ще трябва да намерите време, за да им доставите удоволствие с присъствието си.   Някой от вашите близки, ще се нуждаят от вашата психологическа помощ, други от материална. Не им отказвайте помощта си. В бъдеще вашата подкрепа и внимание ще ви се върнат стократно. Много от необвързаните представители на знака, през септември, ги очаква нова любовна връзка с човек, когото познавате. Може би вашият нов партньор, ще се окаже човек живеещ в съседство, а може би колега.   Трябва да се научите да приемате факта, че не всичко в този живот зависи от вас. Ето защо, ако възникнат трудности на работното място, най-доброто, което може да направите, е да оставите всичко на само себе си. Заемете позиция на изчакване и скоро ще видите как времето ще постави всичко на мястото си. В работата, разчитайте на интуицията си. Приемайки помощ от колеги, винаги проверявайте отново нещата, преди да ги предадете. Всички ваши действия и решения през този период, трябва да бъдат претеглени и проверени. Само по този начин, може да постигнете наистина полезни резултати в професията си. Втората половина на месеца, ще бъде белязана от преосмисляне на възгледите по отношение на много житейски ситуации. Много от вас, ще решат да сменят работата си. Други да се преквалифицират или да създадат свой собствен бизнес и да не зависят от никой друг. Препоръчително е, да вземате кардинални решения само след дълги обсъждания и претегляния на всички плюсове и минуси. В крайна сметка, от вашето решение, ще зависи вашето бъдещо благополучие.   В началото на есента, ще бъдете заети със своето здраве. Подобно на много други знаци на зодиака, ще изпитате недостиг на витамин. Ще бъдете преследвани от чести промени в настроението, пристъпи на раздразнителност. Плюс това, са възможни и чести главоболия. Благодарение на неправилния избор на дрехи, много от вас, ще се сдобият с отит и заболявания, свързани с горните дихателни пътища. Препоръчително е да не експериментирате и да се обличате според времето. Затоплете прохладните есенни дни с чаша чай с мед. Преминете на по-калорична, но все пак здравословна храна.     През септември трябва да бъдете по-търпеливи и да проявите издържливост. Такава позиция ще ви помогне не само да съхраните семейството си, но и ще има благотворен ефект върху вашата работа. Всички дела през септември ще вървят трудно. Не насилвайте нищо и не се ядосвайте. Набирайте сили, имайте търпение - въпросите ще бъдат решени следващия месец.   През септември, ще напомнят за себе си минали събития, които отдавна искате да забравите. Но няма да успеете да “погребете” ехото от миналото. Ще трябва да търсите отговори на неприятни въпроси, но без това няма да може да стигнете до дъното на истината и да приключите с този проблем. През септември, се пазете от конфликтни ситуации, за да не се компрометирате между колеги и близки. Ако можете в този труден момент да покажете желязна издръжливост, всичко ще завърши за вас добре.   Необвързаните може да очакват през този месец, появата на нови любовни взаимоотношения. Да се подготвяте за това събитие не си струва, защото избраният от съдбата човек, сам ще ви намери в момента, когато най-малко го очаквате.   За вас настъпва благоприятен период, от гледна точка на работата и финансите. През този период ще бъдете повече от всякога събрани и самоорганизирани, което ще бъде само във ваша полза. Бизнес партньорите ще ви се доверяват повече и ще ви предлагат по-обещаващи проекти. Всички бизнес срещи провеждайте в неформална обстановка - на обществено място, сред другите хора, така ще се чувствате по-спокойни, което вашите събеседници определено ще харесат.   Вървете към набелязаните цели, като обмисляте всичко и без да бързате. Сега е важно да поставите основите за другите си цели. Не плашете късмета с прекомерно усърдие и натиск върху партньорите. Сега ще имате възможност да мечтаете и да получите нови знания. Финансово, през септември приходите ще бъдат стабилни. Но по-добре големи покупки, правете през втората половина на месеца.   През септември ще търсите смисъла на живота. Това е период на духовно просветление и преосмисляне на ценностите. Ще бъдете по-загрижени от всякога по въпросите за битието, ще бъдете напълно потопени в изучаването на философските възгледи на известни мислители на нашето време.   Духовните практики, ще ви помогнат да промените съзнанието си. Физическото здраве, няма да ви създава проблеми. Все пак трябва да обръщате внимание на своето тяло, което изпитва умора. Наградете го с първокласен масаж и други релаксиращи процедури.     В работата този месец, ще трябва да проявите всичките си лидерски качества. Ако успеете да организирате работата на колектива, ще бъдете високо оценени от шефовете. Много от вас в началото на есента, ще научат за предстоящо попълнение на семейството. Септември е най-доброто време за преместване в ново, по-комфортно жилище.   През септември, в любовната сфера се очакват много вълнения. Опитайте се да избегнете изясняването на взаимоотношенията, за вас ще е много изкушаващо да започнете да използвате партньора за собствените си цели, да го обиждате и унижавате. Всичко това може да доведе до раздяла. Опитайте се да ограничите страстите и пазете вашата любов. Ако връзката е обречена, не се мъчете един с друг.   Необвързаните могат да завържат връзка с колега, с когото са работили по проект. Тези отношения най-вероятно няма да доведат до дълготраен роман, но все пак ще бъдат изпълнени със страст.   Семейните през втората половина на месеца, ще се наложи да изясняват отношенията с половинката. С учудване, ще разберете, че партньора ви е обиден, заради вашето невнимание. Е, време е да подобрите нещата! Предложете на любимия си човек да отидете на екскурзия или организирайте романтична вечер. Внесете нещо ново в семейния живот, за да успеете да съхраните връзката си.   През септември ще се радвате на продуктивна работа и по големи проекти, които може да завършите успешно до края на месеца. По това време покажете цялата си упоритост и контролирайте стреса, защото през цялото това време враговете ви, ще заговорничат срещу вас и са възможни неприятности. Ако запазите контрол над емоциите си, ще може да устоите на много, включително и на завистливи колеги. Вашата компетентност по много въпроси, свързани с работата, ще доведе до професионално израстване.   През септември, ще се изправите пред сериозен избор: от една страна ще бъдат собствените цели и желания, а от друга - отношенията с началници и колеги. Не изостряйте ситуацията, концентрирайте волята си за преодоляване на препятствията и ще успеете там, където другите отстъпват. Оригиналният подход към бизнеса, ще ви помогне в това. През този месец, може да направите и най-голямата си покупка за годината. Но е необходимо първо да претеглите всички плюсове и минуси.   Препоръчително е през септември да преразгледате своите хранителни навици и да дадете предимство на здравословното хранене. Спрете да ядете мазни и солени храни и скоро, ще се почувствате по-добре. Проблемите с пикочната система ще отшумят, така като и ще изчезват излишните килограми.   Може да постигнете по-високи и бързи резултати чрез физически упражнения. Но в преследването на перфектната фигура не прекалявайте. Прекомерното натоварване, ще повлияе не по най-добрият начин на вашето здраве.     Романтично настроените със сигурност ще изненадат своята половинка, с необичаен сюрприз или изключителен подарък. Необвързаните трябва да бъдат внимателни при избора си на нов любим, препоръчително е да разгледате по-отблизо кандидатите за вашето сърце и след това да направите правилния избор. В противен случай една връзка с не любим човек, ще доведе до продължителна депресия.   Много неща, ще ви отвличат от семейството. Безкрайните проблеми в работата, липсата на пари и умората, ще повлияят на отношенията с най-близките ви хора. Малките кавги могат да прераснат в скандали, в които ще станете главният злодей. Опитайте се да поговорите с вашите близки, без викове и крясъци - може би те ще разберат, че сега преживявате не най-добрият си период и ще ви оставят намира.   Тези които се отнасят безразборно по отношение на интимните си отношения, рискуват да станат участници в любовен триъгълник. Не забравяйте, че връзката с обвързани мъж или жена, няма да доведе до нищо добро. Напротив, ще изпуснете времето за намиране на истински постоянен партньор в живота.   Септември ще бъде щедър, от към неприятни ситуации по време на работа. Възможни са много негативни събития, които да доведат до проблеми в работата. Много от вас, ще бъдат разочаровани от професията си и ще решат да се преквалифицират. Но помнете, че сега не е най-доброто време за сериозна промяна. По-добре потърпете и се снишете за няколко седмици, отколкото да вършите необмислени постъпки.   Финансовото ви положение, ще бъде поставено под изпитание. Възможни са големи, неизбежни, но необходими разходи. Заради безнадеждното положение, ще трябва да вземете заем от познати или кредит. Но не се притеснявайте прекалено много, ситуацията скоро ще ще се нормализира. Ще успеете да се самоорганизирате и да вложите всичките си сили в изпълнението на отдавна изоставени проекти. Въпреки това, не разчитайте на бързи резултати – такива ще има, но може да дойдат след няколко месеца.   През целият месец, ще бъдете раздразнителни и нервни. Проблемите на работното място и недоразуменията с близките, ще повлияят на вашето здраве. А отгоре на всичко, вие ще „изпускате парата“ в посока към онези, които някак си се опитват да ви помогнат.   Препоръчително е да се научите, да не изпускате нервите си върху близките хора. По добре трансформирайте отрицателната енергия, в нещо положително. Научете се на самообладание, в противен случай ще загубите контрол над думите и действията си, което неизбежно ще доведе до загуба на приятели и роднини.     Много от вас в търсене на допълнителни доходи, ще се заемат със собствен бизнес. Типичните представители на знака, ги очаква разширяване на жилищното пространство. Много от дамите, ще узнаят или ще планират бременност. В семейството ще цари идилия, но са възможни неприятности между вас и вашите приятели.   Личният живот, ще е стабилен, щастлив, хармоничен и спокоен. В началото на септември, може да очаквате малко вълнуващо пътуване, което ще внесе разнообразие и емоции в отношенията. През този период се очакват и много важни събития. Всички промени ще бъдат изключително положителни. Семейните ще се отдадат, на грижа за близките. Това е изключително благоприятен период, за съвместно прекарване на времето.   Отдайте се напълно на близките си хора. А промените, които ще изпитате с вашия съпруг и деца, ще обединят семейството ви още повече. В средата на месеца, необвързаните представители на зодия Козирог, ще могат да разпознаят в тълпата от хора \"единственият\". Една случайна среща на обществено място, ще доведе до дълъг любовен роман.   През септември ви очаква, спокойна и стабилна обстановка на работа. Упоритият труд, самодисциплината и увереността в собствените сили, ще ви помогнат да укрепите финансовото си положение. В началото на септември, трябва да бъдете особено внимателни към разходите, тъй като могат да надвишават приходите. Рутинната работа, ще ви погълне напълно, от което до края на месеца ще се чувствате много уморени. Но ще бъдете горди, че сте се справили с много дългосрочни проблеми. През втората половина на месеца в професионалната сфера, се очакват промени в положителна посока. Вашата работа ще бъде високо оценена от вашите колеги, шефове и стратегически партньори. В скоро време вашата позиция в обществото ще стане много по-висока, а финансовото ви състояние ще се увеличи. Вдъхновени от успеха, много от вас, ще рискуват да отворят собствен бизнес. Тази стъпка, обещава само положителни резултати. Делата, ще тръгнат нагоре почти веднага, така че действайте!   Като цяло, вашето здраве може да бъде описано като задоволително, но не трябва да мислите, че нищо не може да ви засегне. Понякога ще бъдете измъчвани от хронични заболявания, които е възможно сериозно да навредят на настроението ви.   Навреме започвайте лечение, предписано от специалист. Прекарайте колкото се може повече време на чист въздух. Основа на диетата, направете плодовете и зеленчуците. Есенната авитаминоза ви е застигнала, затова започнете борба с депресията преди да се е появила.     По въпроси, свързани с работата, бъдете бдителни, особено с новите непроверени партньори. През септември много от вас, ще трябва да преосмислят поведението си, което не позволява да установите хармонични контакти с хората около вас. Семейните ще прекарат част от септември на почивка. Но е препоръчително, да проявите пестеливост и да не харчите семейния бюджет за дребни покупки.   През месец септември, развитието на любовните отношения, силно ще зависи от психическото и физическото ви състояние. Семейните ще могат да се посветят, на развитието на отношенията с партньора. Ще имате възможност да се отпуснете далеч от градската суматоха и да наберете сили за бъдещата плодотворна работа. В семейството ще царува спокойствие и уют.   В средата на месеца, някой от вас, могат да се подадат на необмислени действия, които в последствие да предизвикат проблеми с близките. Затова е препоръчително да преодолеете вашата упоритост и безкомпромисност, иначе всичко, което сте създавали толкова дълго, може да се срине в един миг. Необвързаните няма да успеят този месец, да устроят личния си живот. През септември съдбоносна среща, не се очаква, затова сега е по-добре да насочите цялата си енергия към работата.   В професионалната сфера през септември, ще трябва да действате напористо, смело и решително. Не пестете сили и енергия, за изпълнение на задачите. Първата половина на месеца, ще бъде белязана от сериозни промени в кариерата. Във всеки случай, ще трябва да работите много и трудно. Но резултатите, ще надминат очакванията ви. Ще станете по-инициативни, а решаването на най-трудните въпроси ще ви се отдава по-лесно от всякога.   Нещо повече, ще добиете по-голяма мъдрост и ще подхождате към много въпроси по-различно. Промяната на тактиката, ще промени и отношението към вас, на работа ще започнат да ви уважават и приемат за лидер. В средата на месеца, може да ви бъде предложено да участвате в нов проект или нова работа. Проблеми с финансите не се предвиждат, ако сте предпазливи и не харчите твърде много.   Септември, ще бъде травматично опасен месец. Не са изключени злополуки, аварии, здравословни проблеми. Бъдете изключително внимателни, когато работите с предмети от бита и електрически уреди. Избягвайте да пътувате с градския транспорт. Внимавайте, докато шофирате.   Намерете повече време за почивка, в противен случай няма да избегнете нервния срив. Използвайте дихателни техники, за да ограничите раздразнението и гнева. Витамини, чист въздух, добро настроение, са компонентите, които ще гарантират вашето благополучие през септември.     През този месец, ще искате всичко да разберете и научите. Ще получите отговори на въпросите си и вашата осведоменост, ще ви помогне да бъдете една крачка пред останалите. Необвързаните е добре да се вгледат в обкръжението си, така може да откриете човек, който от дълго време не е безразличен към вас. Вземете ситуацията в свои ръце и тогава ще откриете любовта, която сте чакали.   През септември много от вас ще предпочитат да работят, върху подобряването или възстановяването на семейните отношения. Както никога ще почувствате нужда от близките си хора, а те, между другото, ще почувстват същото и ще се притекат на помощ. Пребивавайки в семейния кръг, най-накрая ще намерите душевно спокойствие и ще разберете, че за вас основното е семейството, а не работата. За тези чиито отношения, са попаднали в омагьосан кръг, септември ще предостави отлична възможност да се освободят от оковите и да се разделят с партньора напълно. След като завършите болезнената връзка, изведнъж ще осъзнаете, че сте готови за нови постижения. И както никой друг път, сега отчаяно ще се стремите да обичате и да бъдете обичани. Много от вас, ще намерят щастието си до края на месеца, докато други ще трябва да чакат до средата на есента.   За кариеристите настъпва прекрасен период - всички предприятия ще имат благоприятен изход. Ако отдавна искате да разширите бизнеса си, тогава началото на есента ще бъде идеалното време за намиране на нови инвеститори.   През втората половина на месеца, са възможни конфликти с колеги на работното място. Може да бъдете въвлечени в една неприятна история, която със сигурност ще повлияе на отношенията с шефовете.   Препоръчително е да изграждате отношенията си с колегите на твърда основа и да избягвате възможните конфликтни ситуации. А като спазвате определена дистанция от подчинените на работното място - това ще ви помогне да се предпазите от ненужни клюки и слухове.   През септември не са изключени наранявания, затова трябва да се въздържате от екстремни спортове. По-добре през този период, предпочетете пасивната форма на почивка. Спете повече, разхождайте се, срещайте се с приятели. В емоционално отношение, всичко ще е стабилно. В определени дни, може да бъдете малко по-раздразнителни, но лесно ще се справите с това, с помощта на масаж, йога и релаксиращи мероприятия.   През този месец, също се препоръчва да обърнете внимание на хроничните си заболявания. Началото на есента е най-доброто време, най-накрая да направите изследвания и окончателно да определите причината за заболяването.  ", "date": "2019.08.26", "title": "Какво ви вещаят звездите през месец септември - пълен хороскоп за всички зодии"}
{"url": "http://epicenter.bg/article/Aviokompaniya-izpratila-prazen-samolet-za-prints-Uilyam-i-semeystvoto-mu/191216/10/100", "text": "Ръководството на авиокомпанията \"Флайби\" е наредило самолет да лети без пътници 200 км, за да може принц Уилям и семейството му да пътуват в машина с нейното лого, а не с това на шотландската компания, която извършва полетите от Норич до Абърдийн от тяхно име, съобщи в \"Дейли мейл\".   Принц Уилям трогна британците, като заведе семейството си в Шотландия на гости на кралица Елизабет Втора с пътнически самолет, за разлика от брат си Хари, който за 11 дни пътува четири пъти с частен самолет.   Кралското семейство обаче не е знаело, че евтиният им полет всъщност никак не е бил екологичен. Тъй като самолетът, който обичайно е летял по линията, също се е придвижил празен след около 45 минути, двата полета са произвели общо 4,5 тона въглеродни емисии.   \"Това е изключително необичайно и прави за посмешище похвалните опити на семейството да пътува по-икономично и щадящо за околната среда. Очевидно вината не е тяхна, то това е абсолютно нелепо\", каза неназован източник от транспортния сектор. Говорител на компанията авиокомпанията \"Флайби\" отрече те да са отговорни за решението, като каза, че за тази линия се оперира от \"Истърн еъруейс\".   От \"Истърн еъруейс\" отговориха, че серията от полети няма значение, \"стига всички да са пътували добре\".   Източник: бТВ  ", "date": "2019.08.26", "title": "Авиокомпания изпратила празен самолет за принц Уилям и семейството му"}
{"url": "http://epicenter.bg/article/Zapochvat-bezplatnite-meditsinski-pregledi-za-vazrastni-hora/191222/10/0", "text": "За пета поредна година лекари от Фондация \"Направи добро - Александровска” към Александровска болница ще се включат в програмата „Забавно лято, грижовна есен”  и преглеждат безплатно най-възрастното население в 25 населени места.   През август и септември лекарите ще осъществят над 2000  прегледи за възрастните хора в общините Сатовча, Хаджидимово, Крумовград, Кирково, Тутракан, Ситово, Дулово, Стамболово, Харманли, Минерални бани, Венец и Каолиново. Тази година екипите от лекари се увеличават, а прегледите ще бъдат улеснени с мобилна диагностична апаратура.  Осъществяване на медицински прегледи на място е една от трите паралелни дейности на Програмата „Забавно лято, грижовна есен”, която се реализира от Фондация „Бикоуз“ в сътрудничество с Фондация „Направи добро – Александровска“, Народно читалище „Бъдеще сега“ и \"Аз чета\" с финансовата подкрепа на Филип Морис България.   Другите две дейности по програмата са безплатната лятна образователно-приключенска академия за деца в тютюнопроизводителните региони и „Академия местни предприемачи”, която включва обучения по предприемачество за хора с бизнес идеи и за активни неправителствени организациив същите региони. През 2018 г. Академията за децата беше надградена и със специална   , която ще се проведе за втори път и тази година.   Програмата „Забавно лято, грижовна есен“ се осъществява за 5-та поредна година в 25 градове и села от 12 общини , като всяка следваща година обхватът се разширява, включват се все повече участници и се добавят нови модули. От стартирането й до сега в програмата са се включили общо над 7 000 души – близо 2 000 деца, 5 000 възрастни и над 200 местни предприемачи.   През годините са осъществени 75 летни академии за деца, над 8 000 специализирани медицински прегледи за възрастни хора и над 150 консултации за стартиране на бизнес по места, като всяка година финансирането за инициативите нараства и за 5-те години достига общо близо 1 милион лв.   през юли и август се включват над 500 ученици на възраст от 7 до 14 години в 23 населени места - Сатовча, Вълкосел,  Кочан, Слащен, Абланица, Хаджидимово, Крумовград, Странджево, Бенковски, Чакаларово, Дулово, Окорш, Правда, Черник, Искра, Нова Черна, Тутракан, Стамболово, Караманци, Браничево и Ясенково.     Предстои и старта на  предприемаческа програмаза хора с бизнес идеи от Благоевград, Кърджали, Силистра, Хасково и Шумен. Акселераторът на Центъра за предприемачество и обучения „Ринкър\" към фондация BCause ще проведе практически насочени занимания иконсултации, като за реализирането на най-добрите бизнес идеи е осигурен награден фонд от Филип Морис България на обща стойност от 25 000 лв.  ", "date": "2019.08.26", "title": "Започват безплатните медицински прегледи за възрастни хора"}
{"url": "http://epicenter.bg/article/Uchastakat-ot-AM--quot-Struma-quot--do-Dupnitsa-ostava-otvoren/191157/2/0", "text": "Трафикът от Гърция към столицата е по-интензивен, затова ще се пропускат автомобилите, пътуващи към София. Тези за Кулата ще бъдат пренасочвани по главен път Е-79. През следващите делнични дни за преминаването на леките автомобили в платното за София на аутобана ще бъде направена допълнителна организация на движението, в зависимост от интензивността на трафика.    Припомням, че част от колоните на моста при 62-и километър от магистралата, пострадаха при пожар на депо за вторични отпадъци. На собственика на депото са повдигнати две обвинения - за престъпление против околната среда и за увреждане на мостовото съоръжение на АМ \"Струма\". Пътната агенция започва ремонт на съоръжението, който ще продължи няколко месеца. ", "date": "2019.08.26", "title": "Участъкът от АМ \"Струма\" до Дупница остава отворен"}
{"url": "http://epicenter.bg/article/Protest-na-rabotnitsi-v-zashtita-na-sobstvenika-na-smetishteto-pod-magistrala--Struma-/191166/2/0", "text": "Служителите на предприятието за преработка на вторични суровини, чийто шеф Кольо Илиев е обект на разследване заради пожара на магистрала „Струма” протестират в негова защита.    Рано тази сутрин те се събраха под моста на аутобана, където пламнаха отпадъците, и издигнаха плакати „Кольо е невинен”, съобщиха в репортажи БТВ и  Нова телевизия.  Шефът ни е добър човек, осигурява ни прехраната, добър човек е и не е виновен, заявяват служителите му. Те имат съмнение за умишлен палеж на сметището.   \"Фирмата ни е от регионална значимост, защото преработва над 500 тона месечно технологичен отпадък, който го превръщаме във вторична суровина. Това е от регионална значимост, защото обслужва много малки и големи фирми и обслужва тяхната нормална стопанска дейност\", изтъкна жена, която работи във фирмата.    Според нея, ако работата на депото бъде спряна, имало опасност от замърсяване на околната среда. Местните също така се притесняват, че ще останат без работа. \"Това, че фирмата се оказа на място най-близо до нерегламентираното сметище, не я прави виновник и участник в пожара\", каза още жената.   От депото многократно изпращали сигнали до институциите, че магистралата не бива да минава през този участък, каза Даниела Борисова, служител на фирмата. По думите ѝ никой не е обърнал внимание на тези жалби.    Екологът на депото - Светлана Кирилова, също подкрепи протестиращите, като каза, че гумите под магистралата не са били от това депо.    Заради инцидента прокуратурата повдигна две обвинения на Кольо Илиев. Ако бъде признат за виновен, го грозят 8 години затвор и голяма санкция. Освен това заявяват, че въпросните боклуци не са част от тяхното сметище. Това било незаконно сметище, на което фирми и граждани си изхвърляли боклука.  ", "date": "2019.08.26", "title": "Протест на работници в защита на собственика на сметището под магистрала „Струма”"}
{"url": "http://epicenter.bg/article/Golyam-pozhar-e-izbuhnal-mezhdu-harmanliyskite-sela-Polyanovo-i-Preslavets/191167/2/0", "text": "Пожар гори до село Поляново, няма опасност за хората. Това каза за Агенция „Фокус“ комисар Тошко Бързилов, началник „Национален оперативен център“ на ПБЗН, за пожара от неделя до село Поляново.   „Пожарът е възникнал в неделя около 16.00 часа“, каза Бързилов. По думите му в момента няколко екипа са на мястото на пожара и работят по овладяването му.   „В момента имаме 6 екипа, които работят, с 30 пожарникари. Изпратени са хора и от Държавното горско стопанство – общо около 10 човека от горските стопанства“, заяви той. Бързилов добави, че се полагат всички усилия, за да бъде овладян пожарът. „Пожарът е ограничен на площ от около 2000 дка. Най-важното е, че няма опасност за населените места и че няма пострадали граждани“, поясни той.  ането изцяло ил", "date": "2019.08.26", "title": "Пожар гори до село Поляново"}
{"url": "http://epicenter.bg/article/Za-sedmitsa-spirat-toplata-voda-v-nyakolko-stolichni-kvartala/191168/2/0", "text": "От днес до 31 август ще бъде спряно подаването на топла вода в някои райони на столицата, съобщиха от пресцентъра на „Топлофикация София\".   От днес до 12 часа на 31 август 2019 г. (включително) ще бъде спряно подаването на топла вода към следните райони:    в района между ул. „Цар Симеон”, ул. „Зоглафски манастир”, ул. „Л. Весов”, ул. „Хисаря”, бул. „Тодор Александров”, бул. „К. Величков“; -   в района между бул. „Евлоги и Христо Георгиеви”, ул. „Крум Попов”, ул. „Ц. Церковски” и ул. „Иглика”; -   в района между ул. „Будинци”, ул. „Ген. Жостов”, ул. „Елов Дол”, бул. „Илиянци” и ул. „Хан Кубрат”; -    В посочения период ще бъдат извършени ремонтни дейности, които изискват цялостно спиране на ТЕЦ „София”. С оглед минимизиране на неудобствата за потребителите тези дейности ще бъдат съчетани с планирания от „Софийска вода“ АД ремонт на основен индустриален водопровод, захранващ топлоизточника.   Повече подробности клиентите могат да получат на информационния телефон в Кол центъра на компанията – 0 700 11 111. Информацията за сроковете на спиране на топлата вода и засегнатите квартали е публикувана в сайта на дружеството – www.toplo.bg и във Фейсбук - www.facebook.com/www.toplo.bg. ", "date": "2019.08.26", "title": "За седмица спират топлата вода в няколко столични квартала"}
{"url": "http://epicenter.bg/article/Nova-svatba-v-kralskiya-dvor--Printsesa-Beatris-ot-York-shte-mine-pod-venchiloto/191224/10/99", "text": "Сватбата на принц Хари и Меган Маркъл се превърна в събитието на 2018 година. За нея се говори дълго време, няколко месеца по-късно станахме свидетели на още една венчавка в британския кралски двор – тази на принцеса Юджини и нейният избраник Джак Бруксбанк.   Сега обаче се задава нова кралска сватба на хоризонта. Сестрата на Юждени Беатрикс също ще се отправи към олтара.   31-годишната принцеса на Йорк е дъщеря на принц Андрю и Сара Фъргюсън. Тя присъства на всичко по-важни кралски събития, а сега дойде и нейният ред да бъде център на вниманието.   От няколко месеца се носят слухове, че Беатрис е сгодена за 35-годишния милионер, занимаващ се с недвижими имоти, Едуардо Моци, но все още няма официално потвърждение от двореца. Двамата излизат от около година, а първата им съвместна публична поява бе през март на събитие, на което присъстваха и Кейт Мидълтън, и Виктория Бекъм.   Според източници, сватбата на Беатрис и Едуардо ще бъде през пролетта на 2020 г. Принцесата е девета по линията за наследяване на трона и няма нужда да иска разрешение от кралицата, за да се омъжи.   Въпреки това, Елизабет Втора одобрява връзката на своята внучка. Двойката е била на гости в кралското имение Балморал миналата седмица и се смята, че именно тогава може да са й съобщили новината, че са сгодени и съвсем скоро и ние да я научим, пише Daily Mail. Милионерът отдавна е представен на семейството на Беатрис, както и на нейното близко обкръжение. А самият факт, че това е първият мъж, с когото я виждаме в последните 10 години, е ясен знак, че сватбата наистина е близо.   Източник: Канал 3", "date": "2019.08.26", "title": "Нова сватба в кралския двор! Принцеса Беатрис от Йорк ще мине под венчилото"}
{"url": "http://epicenter.bg/article/Zhair-Bolsonaro-obvini-nepravitelstveni-organizatsii-za-pozharite-v-Amazoniya/191158/7/0", "text": "Бразилия е разположила 44 хил. военни в северната част на засегнатата от пожари Амазония, съобщи Ройтерс.    При нужда и допълнителни сили могат да се включат в гасенето. Президентът Жаир Болсонаро използва мярката като отговор на критиките от цял свят, с които се настоява за по-сериозни мерки срещу огнената стихия.    Министърът на околната среда на Бразилия Рикардо Салес заяви, че четири щата са поискали съдействие от централните власти:    “Насочваме всичките си усилия за да се справим в борбата с незаконните екологични престъпления в региона на Амазония. В допълнение, предвид сериозната ситуация, работим в тясно сътрудничество с органите, които са отговорни основно за борбата с пожарите във всеки от съответните щатове\".    Президентът на Бразилия Жаир Болсонаро обвини неправителствени организации, без да представи доказателства, че са отговорни за пожарите в Амазония.    Според него те искат да го злепоставят, след като е спрял финансирането за тях. ", "date": "2019.08.26", "title": "Жаир Болсонаро обвини неправителствени организации за пожарите в Амазония"}
{"url": "http://epicenter.bg/article/Brazilskiyat-ministar-na-obrazovanieto-nareche-Makron-kreten/191159/7/0", "text": "Френският президент Еманюел Макрон бе засипан вчера с обиди и нападки в Туитър заради натиска, оказан над бразилския президент Жаир Болсонаро да предприеме действия срещу пожарите в Амазония. Един от обидните туитове бе на бразилския министър на образованието Абрахам Вейнтрауб, предаде Франс прес.    \"Макрон не е на висотата на този дебат. Той е просто опортюнистки кретен, който търси подкрепата на френското земеделско лоби\", написа министърът след като Макрон се противопостави на споразумението за свободна търговия ЕС-Меркосур.    \"Франция е страна на крайности. Тя роди мъже като Декарт и Пастьор, но също и колаборационисти при нацистите през Втората световна война\", продължи Вейнтрауб. \"Французите си избраха безхарактерен президент. Този кретен Макрон трябва да бъде атакуван\", гласи туитът на бразилския министър на образованието.    В петък синът на президента Болсонаро - Едуардо, който е депутат и вероятно бъдещ посланик във Вашингтон, препрати в Туитър видеозапис на протести с прояви на насилие на \"жълтите жилетки\" във Франция с текста: \"Макрон е идиот\", добавя АФП. ", "date": "2019.08.26", "title": "Бразилският министър на образованието нарече Макрон кретен"}
{"url": "http://epicenter.bg/article/Dmitriy-Peskov--Nadyavame-se--quot-zdraviyat-razum-quot--na-liderite-ot-G-7-da-naddelee/191161/7/0", "text": "Кремъл се надява на здравия разум на лидерите от Г-7 по въпроса за възстановяването на отношенията с Русия. Това заяви днес пред ТАСС Дмитрий Песков, прессекретарят на руския президент Владимир Путин.    Песков увери, че Русия възстановява отношенията си с голямото мнозинство от страните от групата \"и сега те се намират на доста позитивна\" основа. Той даде пример с Франция и Италия и отбеляза \"традиционно близките отношения (на Русия) с Германия и Япония\".    Коментирайки медийните съобщения, че лидерите от Г-7 са се договорили групата да не присъединява Русия, а само да се координира по-тясно с нея, Песков заяви, че ефективната координация по въпросите на глобалната икономика и политика е невъзможна без Китай и Индия.    Прессекретарят на Путин потвърди, че се проучва възможността за организиране на нова среща на върха на \"нормандската четворка\" за Украйна. В същото време той отбеляза, че тя трябва да бъде предшествана от доста голяма \"домашна работа\".    Песков каза това в отговор на запитване на ТАСС да коментира думите на германския канцлер Ангела Меркел, че Германия и Франция работят за организиране в скоро време в Париж на нова среща на върха на \"нормандската четворка\", която освен тях включва още Русия и Украйна. ", "date": "2019.08.26", "title": "Дмитрий Песков: Надяваме се \"здравият разум\" на лидерите от Г-7 да надделее"}
{"url": "http://epicenter.bg/article/Leonardo-di-Kaprio-dava-5-mln--dolara-za-borbata-s-pozharite-v-Amazoniya/191165/7/0", "text": "Леонардо ди Каприо дава 5 милиона долара за борба с пожарите в Амазония, съобщи Нова телевизия. Фондът за опазване на околната среда, в който участва и вдовицата на Стив Джобс, обяви, че средствата са налични.    Ди Каприо е силно ангажиран в борбата с климатичните промени и на няколко пъти призоваваше ситуацията в Амазония да се приеме сериозно от световния елит и да се вземат мерки.  Петте милиона ще бъдат дадени на индиански племена и пет местни организации, които се борят с пожарите.    Откакто беше създадена фондацията, която носи името на Леонардо ди Каприо, тя е събрала около 100 милиона долара за природозащитни каузи. ", "date": "2019.08.26", "title": "Леонардо ди Каприо дава 5 млн. долара за борбата с пожарите в Амазония"}
{"url": "http://epicenter.bg/article/Petima-turski-generali-sa-podali-ostavka/191170/7/0", "text": "Генерали от турската армия са подали оставка пред военния съвет, съобщава опозиционният вестник „Джумхуриет”, предаде БГНЕС.   Върховният военен съвет на Турция, председателстван от президента Реджеп Тайип Ердоган, е провел среща на 1 август, за да обсъди повишаването и освобождаването от длъжност на офицери с високи военни чинове.   Пет генерали са подали оставки след решение на Съвета. Пенсионирани офицери тълкуват решението като опит за намаляване числеността на турската армия.   Двама от генералите отговаряли за областта Идлиб в Сирия, където Турция има военно присъствие.   Турското министерство на отбраната не е направило коментар по публикуваната информация.", "date": "2019.08.26", "title": "Петима турски генерали са подали оставка"}
{"url": "http://epicenter.bg/article/G7-shte-podkrepi-gaseneto-na-pozharite-v-Amazoniya/191171/7/0", "text": "Френският президент Еманюел Макрон заяви, че споразумението за предоставяне на “техническа и финансова помощ” на Г7 е близо.   Лидери от САЩ, Япония, Германия, Франция, Италия, Обединеното кралство и Канада продължават срещата си в морския град Биариц в понеделник, предаде БГНЕС.   Критиците обвиниха бразилския президент Жаир Болсонаро в това че е дал “зелена светлина” за унищожаването на Амазонка чрез антиекологична реторика и липса на действия срещу нарушенията при обезлесяването.   През миналата седмица президентът Макрон определи пожарите като “международна криза” и настоя те да се разгледат с приоритет на срещата на върха на Г7 този уикенд.   В неделя той каза, че “всички съгласни да помагат на онези страни, които са били засегнати от пожарите възможно най-бързо”, предаде Би Би Си.   “Нашите екипи осъществяват контакт с всички страни в Амазония, за да можем да финализираме някои много конкретни ангажименти, включващи технически ресурси и финансиране”, каза Макрон.   Премиерът на Обединеното кралство Борис Джонсън заяви, че Великобритания ще предостави 10 милиона паунда за защита на тропическите гори на Амазонка.   В петък, изправен пред нарастващия натиск от чужбина, президентът Болсонаро упълномощи военните да помогнат за справяне с пожарите.   Министерството на отбраната съобщи, че 44 000 военнослужещи са на разположение, за да помогнат, а официалните лица заявиха, че военната намеса е разрешена в седем държави.   Болсонаро написа в Туитър, че е приел предложение за подкрепа от израелския премиер Бенямин Нетаняху.  ", "date": "2019.08.26", "title": "Г-7 ще подкрепи гасенето на пожарите в Амазония"}
{"url": "http://epicenter.bg/article/Tramp-predlaga-da-se-obstrelvat-uragani-s-yadreni-orazhiya--za-da-ne-udryat-SASht/191185/7/0", "text": "Американският президент Доналд Тръмп на няколко пъти е предложил да се обстрелват урагани с ядрени оръжия, за да не удрят бреговете на Съединените щати, твърдят анонимни източници от Вашингтон, цитирани от “Индипендънт”.   Един от последните случаи, в които Тръмп предложил тази радикална и необичайна идея бил по време на събрание за вътрешната сигурност на Щатите. Идеята му обаче не е нова, тъй като има данни, че е предлагал това още през 2017 г.   “Защо просто не ги взривим?”, казал Тръмп по време на брифинг за наближаващ ураган, твърди един от източниците.   По думите му предложението оставило без думи всички в стаята. След като успели да се съвземат от първоначалния шок, казали на американския президент, че “ще проучат нещата”.   “Всички бяхме удивени. След срещата си казахме “Боже, какво да правим с това?!”, коментира източникът. Идеята за използване на ядрени оръжия като начин за разпръскване на големи буреносни системи далеч не е нова. Тя се появява за първи път през 50-те години, когато е била подкрепена от редица учени и държавни агенции в Съединените щати.   През 1959 г. метеорологът Джак У. Рийд предложил ядрени подводници да изстрелват ракети в окото на ураган и по този начин да го накарат да се разпадне. По думите му това би било едно от “миротворните” приложения на ядрените оръжия.   Източник: бТВ  ", "date": "2019.08.26", "title": "Тръмп предлага да се обстрелват урагани с ядрени оръжия, за да не удрят САЩ"}
{"url": "http://epicenter.bg/article/Atakuvaha-s-granatomet-sgrada-v-tsentara-na-Kiev/191187/7/0", "text": "Сграда, принадлежаща на компанията „Мостострой“, бе обстреляна от гранатомет през нощта в центъра на Киев, повредени са прозорците на няколко етажа, предаде ТАСС.    Атаката за щастие е преминала без пострадали, съобщиха местни медии. Недалеч е открита тръба от ръчен противотанков гранатомет, предава БНР.    Органите на реда издирват двама извършители, които избягали от мястото с мотопед.    „Мостострой“ е най-голямата строителна компания в Украйна.    На 13 юли в Киев от гранатомет бе открита стрелба по сградата на телевизия „112 Украйна“, инцидентът бе квалифициран като терористична атака. Нападателите не са открити.  ", "date": "2019.08.26", "title": "Атакуваха с гранатомет сграда в центъра на Киев"}
{"url": "http://epicenter.bg/article/Podvoden-eksploziv-evakuira-tsyal-plazh-v-Barselona/191188/7/0", "text": "Испанската полиция разпространи кадри на експлозива, открит на морското дъно, който предизвика евакуацията на цял плаж в Барселона, предава БТВ.    Устройството е намерено на 3 метра дълбочина на около 25 метра от брега. Полицията отцепи периметър от 250 метра около експлозива, открит на един от най-популярните плажове в Барселона    Морски специалисти ще пристигнат днес да обезвредят устройството, което вероятно датира от Испанската гражданска война през 30-те години на миналия век. Плажът ще остане затворен до пълното му обезопасяване.", "date": "2019.08.26", "title": "Подводен експлозив евакуира цял плаж в Барселона"}
{"url": "http://epicenter.bg/article/Idva-tezhak-astrologichen-period--dni-na-bednost-i-katastrofi---eto-koga/191229/10/101", "text": ", предупреждават астролози, пише в. \"Телеграф\".    Финикийското табу обхваща и плащането на битови сметки за ток, изравнителни за парно и други кеш авантюри, които всеки субективно би определил като \"голям разход\".   Всяка година опасните дни се изчисляват на база на източния зодиак. Китайците дори ги наричали \"ужасни дни на бедност и катастрофи\", обяснява топастрологът Михайлина Никлева-Мишел. Причината била, че векове наред те са установили, че в подобни дни силно намалява енергията на богатството и изобилието. Самата Никлева информира, че лично е изпробвала действието на формулата, като при неспазването й е имало неблагоприятни последствия за нея. Все пак обаче не бива да се изпада и в степен на безогледен фанатизъм, вметва Мишел. \"Определете една сума, която спокойно може да похарчите в такъв ден, без да изпитвате дискомфорт, че \"обеднявате\". Ако ви се наложи да дадете пари за ежедневни разноски, направете го, без стрес и притеснения. В случай, че може напълно да се въздържите и това няма да наруши нормалната ви дневна програма, ще сте изпълнили на сто процента заръките на древните мъдреци\", съветва експертката.    Според източната система от метафизични изчисления дните, носещи бедност, са средно около десет на година.      Според препоръките тогава не бива да се теглят крупни кредити, да се дават пари на заем, тъй като движението на паричните потоци бива затруднения впоследствие и те трудно се връщат или изплащат, ако става въпрос за кредит.  В слушай, че човек планира по-крупна покупка, то е по-добре да се въздържи и през идния вторник и четвъртък.    Никлева съветва тогава да не се стартира нов бизнес, да не се започва работа, защото приходите или заплатата няма да отговарят на нашите очаквания.  Когато Луната преминава от един в друг знак и се води \"без курс\" също създава спънки при инвестиции и нови начинания.   ", "date": "2019.08.26", "title": "Идва тежък астрологичен период, 27 и 29 август са \"дни на бедност и катастрофи\""}
{"url": "http://epicenter.bg/article/Brad-Pit-ne-e-v-dobri-otnosheniya-sas-sina-si-Madoks/191235/10/100", "text": "Близо три години след раздялата с Анджелина Джоли, Брад Пит все още се опитва да стопли отношенията си с най-големия си син – Мадокс, предаде БГНЕС. Шумният развод на Пит и Джоли нанесе сериозни щети. След раздялата на двойката, източник заяви пред „Us Weekly“, че 55-годишният актьор все още се бори да има мирни отношения с Мадокс. През септември 2016 г., когато между Бранджелина избухна спор в частния самолет, който ги върна с децата им в САЩ след престой във Франция, най-големият син се намеси между тях, за да защити майка си. Според слухове след случилото се отношенията между Брад и Мадокс са значително напрегнати. И нищо не се е променило оттогава. Преди няколко месеца източникът сподели, че Мадокс е отказал да прекара Коледа с Брад Пит.   Той бе осиновен през 2002 г. в Камбоджа от Анджелина Джоли. Четири години по-късно, в началото на любовната му връзка с 44-годишната актриса, Брад Пит започна процедура по осиновяването му. След това пристигнаха Захара (на 14 години, осиновена през 2005 г.) и Пакс (осиновен през 2007 г.). След това се появиха на бял свят и трите им биологични деца - Шайло (на 13 години) и близнаци Нокс и Вивиен (на 11 години).   Ако не е близък с баща си, Мадокс във всеки случай е много горд да прекарва време с майка си. В сряда двамата бяха забелязани в престижния сеулски университет Йонсей.   Мадокс всъщност избра да учи биохимия в Южна Корея и беше придружена от Джоли. \"Опитвам се да не плача\", написа силно емоционално актрисата във видео, публикувано в Instagram.", "date": "2019.08.26", "title": "Брад Пит не е в добри отношения със сина си Мадокс"}
{"url": "http://epicenter.bg/article/a/191172/7/0", "text": "Мелания Тръмп, Бриджит Макрон и останалите съпруги на лидерите, участващи в срещата на Г-7 в Биариц, са на разходка в селото Еспелет, известно с лютите си червени чушки и дегустираха местни вина, предаде БТА.    Чушките от Еспелет бяха използвани за ястие от менюто на вечерята в Биариц снощи. Първите дами обядваха във Вила Арнага, построена от автора на \"Сирано дьо Бержерак\". Освен Мелания Тръмп и Брижит Макрон в групата са Акие Абе - съпругата на Шиндзо Абе, Сесилия Морел, съпруга на чилийския президент Себастиан Пинера, Джени Морисън, съпруга на австралийския министър-председател Скот Морисън, Бегоня Санчес и Малгоржата Туск, съпруга на Доналд Туск.", "date": "2019.08.26", "title": "Мелания Тръмп и Бриджит Макрон посетиха село, известно с лютите си червени чушки"}
{"url": "http://epicenter.bg/article/Germaniya-dava-nad-760-miliona-evro-za-amerikanskite-voenni/191182/7/0", "text": "Съединените щати обмислят дали да не прехвърлят хиляда свои войници от Германия в Полша. Това бе споменато наскоро от посланика на САЩ в Германия Ричард Гренел, а причината - недостатъчните, според Вашингтон, разходи на Федералната република за отбрана. Полша вече отделя за тези цели два процента от своя брутен вътрешен продукт, докато Германия едва ли ще достигне този показател в близко бъдеще.   \"Обидно е да се очаква, че американските данъкоплатци ще продължават и в бъдеще да плащат за 50 хиляди американци в Германия, при положение, че германците харчат парите си за собствени нужди\", подчерта Гренел.   И макар полският министър-председател Матеуш Моравецки да заяви незабавно в отговор, че Варшава е против предислокацията на разположените в Германия войски на САЩ към Полша, и той на свой ред призова Германия да увеличи разходите си за въоръжение съгласно предписанията на НАТО - до два процента от БВП. По думите на Моравецки, германските разходи за отбрана в момента не съответстват на поетите от страната ангажименти.   Германия дава над 760 милиона евро за американските военни За последните седем години германското правителство е изразходвало над 760 милиона евро за поддръжката на американския контингент в страната. Освен друго, част от парите са отишли за пенсии на бившите служители и за експлоатацията на земи и сгради. Още сто милиона евро са били вложени в строителството на американски бази. От 480-те милиона евро, отделени от правителството между 2012-а и 2019-а година за строителството на разположените в Германия военни обекти на партньори от НАТО, почти всички средства са били за обекти на Съединените щати.   Американският контингент в Германия е най-големият в Европа Германия е неотделима част от отбранителната стратегия на САЩ по време на Втората световна война, когато американците заедно със своите съюзници - Великобритания, Франция и СССР - разделят страната на окупационни зони и ги управляват в продължение на десет години. През 1955-а Германия е приета в НАТО, паралелно окупационният режим е отменен и държавният суверенитет е възстановен. Сключеното тогава Парижко споразумение, което регламентира разположението на войски на НАТО на територията на Германия, е в сила и до днес. През 1990-а в Германия има около 400 000 чуждестранни войници, половината от които - американци. По-късно броят на американските войски в страната е рязко намален. Това се обяснява както с падането на Берлинската стена и края на Студената война, така и с появата на нови конфликти в други региони на планетата - например началото на първата война в Персийския залив.   Въпреки че американското военно присъствие е намалено, в Германия и досега се намира най-големият контингент на САЩ в Европа: почти 40 000 души. Повече американски войници са дислоцирани само в Япония - там те са към 50 000.   На територията на Германия в момента са разположени пет от седемте американски гарнизона в Европа (другите два са в Италия и в Белгия). Щаб-квартирата на американската армия е във Висбаден, а щаб-квартирата на американското морска пехота - в Беблинген. Американските авиобази се намират в Рамщайн и в Шпангдалем. Освен това се смята, че в германската въздушна база Бюхел се съхраняват до 20 американски ядрени бойни глави. А базата Рамщайн се използва и за център на управлението на безпилотните самолети, използвани в Йемен и в други държави.   Важно е да се отбележи също, че в американските въздушни бази пребивават не само военните и техните семейства, но и многоброен цивилен персонал. Базата Рамщайн, например, прилича на неголямо градче: наред с военните обекти, там има американски училища, търговски центрове, поща и полицейски участък. Често американският долар е единственото използвано платежно средство.   Базите нерядко са най-големият, ако не и единственият работодател на местното население в района. Така например, след закриването на американския гарнизон в баварския град Бамберг, местната икономика понася сериозни загуби.   Източник: Канал 3", "date": "2019.08.26", "title": "Германия дава над 760 милиона евро за американските военни"}
{"url": "http://epicenter.bg/article/Tramp--Kitay-iska-pregovori-za-targovskata-voyna-/191190/7/0", "text": "Президентът на САЩ Доналд Тръмп заяви днес, че Китай се е свързал с представители на американското търговско министерство през нощта, за да съобщи, че иска да се върне на масата за преговори. Държавният глава приветства новината като „много позитивно развитие за света“, предаде Ройтерс, цитирана от БНР.    В кулоарите на срещата на Г-7 в Биариц Тръмп похвали китайския си колега Си Цзинпин като „велик лидер“ и посочи, че приветства неговото желание за сделка и спокойствие.    Все по-тежката търговска война между двете най-големи икономики на света рязко ескалира в петък, след като двете страни си наложиха още мита върху вносните стоки.    В реакция на думите на Тръмп Китай обяви, че е готов да предприеме още стъпки за защита на интересите си, ако САЩ продължат с новите тарифи.    Китайското МВнР посочи, че е категорично против новите американски мита и че двете страни трябва да разрешат проблемите помежду си посредством преговори.  ", "date": "2019.08.26", "title": "Тръмп: Китай иска преговори за търговската война!"}
{"url": "http://epicenter.bg/article/Lyubomir-Kyuchukov--I-v-Evropa-se-nablyudava-seriozna-umora-ot-konfrontatsiyata-s-Rusiya/191196/7/0", "text": "\"Темите Иран, търговски войни - основно между САЩ и Китай, климатичните промени и Амазония, както и Брекзит се превърнаха в най-актуалните теми на срещата на Г-7, които отразиха цялото противоречие на самата среща, до голяма степен и изолацията на американския президент Тръмп\". Това каза пред БНР Любомир Кючуков – бивш посланик на България във Великобритания и директор на Института за икономика и международни отношения.   Той уточни, че обявената предварително като основана тема за срещата на Г-7 - неравенствата, която трябваше да бъде водеща в дискусиите, се превърна просто в етикет. Завръщането на Русия отново във формата - отиде на втори план, \"въпреки че преди срещата беше основната интрига, като че ли. Иран беше една от темите, които се очакваше да бъде обсъдена, и, която беше обсъдена в най-неочакван формат\".   По думите му Иран е тема, по която Европа и САЩ не намират общ език, а второ - Европа запазва своето единство, очакваше се, че може да се пропука заради напрежението в Ормузкия пролив, но въпреки това Европа остава достатъчно единна \"в една допълнена доста странна конфигурация, която започва да се повтаря по различни проблеми, заедно с Турция, с Иран, с Китай, като САЩ остават изолирани в тези отношения\".   По думите му се прави опит да се снижи напрежението и да се осигури продължението на договора за Иранската ядрена програма, отмяна на американските санкции, но всичко това е на ниво разговори.   Според Кючуков САЩ са останали изолирани и в своя протекционистки подход, в търговската война, която водят с Китай, \"още повече през призмата на това, което вече се дискутира, евентуална нова циклична криза, която ще настъпи в световната икономика и за която се смята, че до голяма степен причина за нея е тази търговска война и протекционистките мерки на САЩ\".   Той коментира, че основната динамика в международните отношения, която се отрази в срещата на Г-7, е в евроатлантическото пространство: \"Разминаването на подходите от двете страни на Атлантика, преосмислянето на отношенията между Европа и САЩ - както по отношение на икономиката, така и през призма сигурност, така и в цялостния подход към световните проблеми\".   Характерът на групата Г-7 е политически, уточни Кючуков: \"Това е група на условния Запад, включвайки и Япония. ... Наблюдавахме в Биариц сблъсък на два подхода - прагматично-популисткият на Тръмп и до известна степен на Макрон. От друга страна е традиционалисткия, идеологизиран подход на останалите държави, като най-ясно това беше формулирано от канадския премиер Трюдо, който каза, че това е среща на либералните държави и свободните икономики\".   Анализаторът посочи в предаването \"Преди всички\" по програма \"Хоризонт\", че очевидно е на лице необходимост от диалог с Русия, което не го отричат и много от европейските държави, \"но не по начина, по който Тръмп го прави\".   Според него вече се наблюдава и в Европа доста сериозна умора от конфронтацията с Русия: \"Конфронтацията започва да се превръща във фактор, който се самодинамизира, тя води до очевидна надпревара във въоръжаването и трето - защото отсъствието на диалог пречи да се търсят конструктивни решения на много проблеми, в част от които Европа и Русия имат еднакъв интерес\".  ", "date": "2019.08.26", "title": "Любомир Кючуков: И в Европа се наблюдава сериозна умора от конфронтацията с Русия"}
{"url": "http://epicenter.bg/article/Boris-Dzhonsan-obeshta-10-miliona-liri-za-zalesyavane-na-Amazoniya/191200/7/0", "text": "Британският премиер  днес в кулоарите  ,  , в която сега бушуват много  , предаде Франс прес, цитиран от Дарик. отпускането на тази помощ  , на която се очаква бъде повдигнат въпросът за ситуацията в дъждовните гори на  . Британският премиер също така изрази увереност, че ", "date": "2019.08.26", "title": "Борис Джонсън обеща 10 милиона лири за залесяване на Амазония"}
{"url": "http://epicenter.bg/article/Boyan-Chukov--Tramp-e-golemiyat-pechelivsh-ot-sreshtata-na-G-7/191204/7/0", "text": "Големият печеливш от срещата на Г-7 е Доналд Тръмп, каза пред БНР международният анализатор Боян Чуков в коментар за срещата на Г-7 като се позова на анализ в реномираното френско списание „Атлантико“.   С оглед на атаките, които имаше срещу Тръмп преди седмица, всички очакваха, че ще има скандали и разправии. Той обаче се държа много кротко, спокойно и на практика неговите противници в САЩ, които гледат към следващите избори, не можаха да наберат никакви точки, мотивира се той.   В предаването „12+4“ на програма „Хоризонт“ Боян Чуков оцени като „логични“ опитите на френския президент Еманюел Макрон да се позиционира като неформален лидер на ЕС, но допълни, че според част от френските медии, този опит се е провалил.   „Допусна тази слабост, която френската дипломация години наред има - поставя важни, централни теми, но никога не стига до съществената част - няма тази германска пунктуалност, когато организират подобни срещи. Никога няма и тази англосаксонска прагматичност…“, каза той.   Според Чуков Макрон е допуснал „груба грешка като набърка Бразилия в цялата тази история с пожарите по Амазонка“.   „Той спечели два епитета – от сина на Болсонаро, който отива посланик на Бразилия в Съединените щати и от министъра на икономиката. Единият го нарече „идиот“, другият го нарече „кретен“. И това публично!“.   Относно опитите на американския президент да възстанови формата Г-8, Чуков заяви:   „Това е естествена реакция на Доналд Тръмп и на САЩ. Когато Русия стане много мощна във военен план, единственият начин да бъде вкарана в евроатлантическия коловоз, е да се търси сътрудничество с нея. Оставена сама, настрани, колкото и да не искат водещите западни демокрации, Русия си се превърна в самостоятелно Г-1“.   Според Чуков Русия се чувства по-комфортно в Г-20, отколкото в Г-7.   „Това (Г-7) вече е един ограничен кръг от страни, които се събират да решават някакви проблеми – Украйна, Сирия, Северна Корея и т.н., но всичките тези проблеми са в резултат на външната политика на всички тези държави. Това са проблеми, които са създадени от тези държави, а те искат след това да привличат партньори, с които да ги решават. Така че не е изгодно на Русия, на този етап, да се да се реинтегрира… Г-7 живее в една епоха, която си отишла. Единственият, който има поглед напред в бъдещето, е Доналд Тръмп, тъй като той в момента работи изключително за американските национални интереси “, каза Боян Чуков.   Според анализатора очакването на ЕС да получи от Великобритания почти 40 млрд. евро след Брекзит не е реалистично. На срещата на Г-7 той е видял „сближаване между САЩ и Великобритания в лицето на Доналд Тръмп и Борис Джонсън, тъй като двамата изповядват, общо взето, една и съща философия“. Експертът очаква скоро да има и задълбочаване на отношенията.   Относно политическата ситуация в Европа, според Чуков се очертава възможна конфронтация между Германия и Франция:   „И Доналд Тръмп, и британците хвалят Макрон, но да знаете, че това е за сметка на германците, поради това, че Меркел в момента се намира в много тежка ситуация здравословно“. ", "date": "2019.08.26", "title": "Боян Чуков: Тръмп е големият печеливш от срещата на Г-7"}
{"url": "http://epicenter.bg/article/Strelba-v-Malmyo--ima-raneni/191206/7/0", "text": "Трима души са хоспитализирани, след като неизвестни открили стрелба по улиците на Малмьо, Швеция, предаде телевизионният канал SVT Nyheter, съобщи БГНЕС.   Според полицията, вероятно поне един човек е ранен вследствие на стрелбата. Продължава разпитът на свидетели.   Очевидец разказва за лежащи на земята жена и малко дете. Други свидетели твърдят, че жената и детето са откарани с автомобил на Спешна помощ.   Квартал Риберсборг близо до градския плаж е отцепен, а на мястото работят криминалисти.   Маскирани стрелци изстреляха над 10 куршума до популярен плаж в шведския град Малмьо, при което загина 31-годишна майка, държаща малкото си дете в ръце, съобщи The Local, информира Канал 3.   Пострадал е и мъжът й, за когото се смята, че е бил мишената на килърите, избягали от местопрестъплението. Майката, детето и мъжът са били транспортирани в болница, където жената починала 3 часа след атентата.   \"Това е едно от най-тежките престъпления тук, затова разгръщаме всичките си ресурси за разследването\", заяви Кале Персон от местната полиция. \"Районът е отцепен, ще изпратим няколко служебни кучета да издирването на гилзи, оръжия и пълнители\".   Атентаторите се измъкнали през градините на намиращ се в близост апартаментски комплекс. \"Изглеждаше сякаш се стреля от две оръжия\", заяви очевидец.   Местният вестник Sydsvenskan съобщи, че една от версиите на разследващите е, че куршумите са били за бащата на бебето. Той имал богато криминално досие както в Швеция, така и в съседна Дания, и е излежал присъда в затвора.  ", "date": "2019.08.26", "title": "Килъри простреляха смъртоносно 31-годишна майка с дете в ръцете в Малмьо"}
{"url": "http://epicenter.bg/article/Blizo-3900-nelegalni-migranti-sa-zaloveni-za-sedmitsa-kray-Odrin/191207/7/0", "text": "За една седмица в област Одрин са били заловени общо 3899 нелегални мигранти, съобщи турската новинарска агенция ДХА, цитирана от БНР.    Голямото мнозинството от тях са афганистанци и пакистанци, но има и множество сирийци. Групите от нелегални мигранти са се насочвали към България и Гърция в опит незаконно да пресекат границите на двете страни с Турция. Особено предпочитан метод е опит да се пресече с гумени лодки гръцко-турската граница по р. Марица.    Мигрантите са били изпратени в центрове за обратно връщане към страните им на произход.  ", "date": "2019.08.26", "title": "Близо 3900 нелегални мигранти са заловени за седмица край Одрин"}
{"url": "http://epicenter.bg/article/Iran-e-prodal-petrola-na-tankera--osvoboden-ot-Gibraltar/191208/7/0", "text": "Иран обяви днес, че петролът, превозван от иранския танкер, освободен по-рано този месец от властите в Гибралтар, е продаден и купувачът ще определи неговото местоназначение, предадоха световните агенции.    Съобщението, направено от правителствения говорител Али Рабией, е поредният обрат в сагата с преследвания от САЩ танкер \"Адриан Даря 1\", чието име по-рано беше \"Грейс 1\". Корабът, превозващ 2,1 милиона барела суров петрол, беше задържан край бреговете на британската територия Гибралтар на 4 юли по подозрение в нарушаване на санкциите срещу Сирия, а на 18 август беше освободен.    Рабией отказа да назове купувача на петрола, който по пазарни цени може да струва около 130 милиона долара. Всеки, който купува петрола, обаче вероятно ще бъде подложен на американски финансови санкции. \"Купувачът на петрола решава какво е неговото местоназначение\", заяви говорителят.    Данни за корабоплаването показаха, че танкерът вече не пътува към Турция, както бе съобщено през уикенда.  ", "date": "2019.08.26", "title": "Иран е продал петрола на танкера, освободен от Гибралтар"}
{"url": "http://epicenter.bg/article/Pendarovski--Ima-problemi--no-ochakvame-napredak-v-otnosheniyata-s-Balgariya/191209/7/0", "text": "Македонският президент Стево Пендаровски допуска да възникнат проблеми и обструкции относно прилагането на договора с България. Той подчерта, че трябва да бъде подкрепена работата на съвместната комисия и да й се осигури възможност да работи.   Изказването бе направено по време на традиционната посланическа конференция в Скопие, предаде БГНЕС.   Държавното ръководство има позиция по този въпрос, трябва да бъде подкрепена работата на комисията и да й се осигури възможност за продуктивна работа. Очакваме подобно отношение и от София, каза още Пендаровски. Според него, не съществуват причини от стратегически или политически характер работата на комисията да не напредва.   „Върху съвместната комисия се оказва политическо влияние, което забавя работата й”, констатира президентът и подчерта, че обкръжението около тази комисия се е променило през последните 5-6 месеца и се надява срещата през септември да бъде продуктивна.   През последните две години се наблюдава подобряване на имиджа на Македония в Европа и света. Налице е очевиден демократичен подем в страната, заяви македонският президентът и добави, че държавата е демонстрирала европейски подход при решаването на въпроси, които я държаха далече от интеграцията в НАТО и ЕС: спора за името с Гърция и договора за приятелство с България.   По отношение на диалога Белград-Прищина Пендаровски заяви, че трябва да се заяви ясно, че не всяко решение на въпроса е от интерес за региона. Това се отнася най-вече до решение, предвиждащо промяна на граници и размяна на хора и територии. ", "date": "2019.08.26", "title": "Пендаровски: Има проблеми, но очакваме напредък в отношенията с България"}
{"url": "http://epicenter.bg/article/Erdogan--Skoro-vkarvame-armiyata-v-Siriya/191210/7/0", "text": "Никакви икономически и политически предимства няма да принудят Турция да се откаже да отстоява истината. Анкара ще продължи да брани истината и да подкрепя унижените и оскърбените.   Това заяви турският президент Реджеп Тайип Ердоган на тържествата по случай 948-годишнина от историческата победа над византийските войски, която откри пътя за завладяването на Анатолия от турците и превръщането й в Анадол.   Ердоган се надява, че Турция ще победи в борбата за надмощие в региона, включително в Ирак, Сирия и Източното Средиземноморие, предаде Анадолската агенция.   „Нищо няма да принуди Турция да преразгледа замисъла по създаването на зона за сигурност в Сирия. Анкара е готова да реализира собствените си планове в отговор на опитите да се забави осъществяването на споразумението на изток от Ефрат“, заяви турският президент, предаде БГНЕС.   „Очакваме, че в най-скоро време в Сирия на изток от Ефрат ще влязат турските сухопътни войски. Смятам, че повече никой няма да се опита да постави на изпитание решителността на Турция да ликвидира терористичната заплаха на турско-сирийската граница“, подчерта Ердоган.   На 26 август 1071 г. армията на селджукския султан Алпарслан разгромява при Манцикерт силите на византийския император Романа IV Диоген. Тази историческа победа слага край на ромейското господство в Анатолия, унищожавайки естествения резерв на православната империя.   Въпреки опитите на императорите от българо-арменската династия Комнини да отвоюват тези земи обратно, Византийската империя не успява в това си начинание. Селджукските турци заселват и завладяват региона, а след разпадането на тяхната държава на редица бейлици, един от тях ще израсте през 14-15 век до световна империя – Османската.", "date": "2019.08.26", "title": "Ердоган: Скоро вкарваме армията в Сирия"}
{"url": "http://epicenter.bg/article/Darzhavite-ot-G-7-otpuskat-20-mln--evro-za-borbata-s-pozharite-v-Amazoniya/191215/7/0", "text": "Държавите от Г-7 се разбраха да отпуснат 20 млн. евро за борбата с пожарите, бушуващи в Амазония, предава AFP.   По голямата част от парите ще бъдат използвани, за да бъдат изпратени самолети, които да се борят с бедствието, според източник, близък до френското президентство.   Лидерите на страните на срещата от формата Г-7 в Биариц, също така стигнаха до решение да подкрепят план за възстановяване на амазонските гори, който ще бъде изготвен от ООН през септември, съобщи Агенция „Фокус“.   По-рано британският премиер Борис Джонсън обяви, че Великобритания ще дари 10 млн. паунда за борба с пожарите в Бразилия.   Държавите от Г-7 ще финансират снабдяването на противопожарните служби със самолети за гасенето на пожарите в Амазония.  ", "date": "2019.08.26", "title": "Държавите от Г-7 отпускат 20 млн. евро за борбата с пожарите в Амазония"}
{"url": "http://epicenter.bg/article/Tramp--Ima-edinstvo-v-G-7-po-iranskiya-vapros/191217/7/0", "text": "Президентът на САЩ Доналд Тръмп заяви, че има голямо единство в Г-7 по иранския въпрос и по-специално по въпроса за правото на Техеран да се сдобие с ядрено оръжие.   \"Има голямо единство. В общи линии постигнахме решение\", каза американския държавен глава пред репортери на среща с германския канцлер Ангела Меркел. Тя обаче, седейки до него, заяви, че преговорите за постигане на тази цел \"напредват бавно\".   Тръмп похвали Меркел. „Много умна жена и е напълно наясно как стоят нещата\", заяви той още преди повечето от другите хора да са го разбрали, предаде ДПА. На журналистически въпроси дали е обезпокоен, че единствената лидерка сред страните от Г-7 може скоро да напусне канцлерския пост, президентът на САЩ отговори, че няма да се учуди, ако Меркел се задържи по-дълго от очакваното. \"Тя може да ви изненада\", каза той. Тръмп заяви още, че е постигнато решение за съдбата на десетките джихадисти от ИДИЛ в американски плен, предаде Асошиейтед прес, цитирана от Нова.тв   Според него е несправедливо САЩ да плащат за държането на тези екстремисти. Той посочи, че много от тях идват от Европа, включително от Германия, и че иска Европа да си ги прибере. Меркел каза, че страната й вече е приела много имигрантски семейства, но отбеляза, че ЕС е ангажиран с решаване на въпроса.   Тръмп заяви още, че следващата среща на върха на Г-7 през 2020 г., на която домакин са САЩ, вероятно ще се състои в неговия голф курорт близо до Маями. Той уточни, че още не е взето решение, но посочи, че никое друго от разглежданите места не е по-подходящо, изтъкна, че имотът му е на няколко минути път от летището на града и разполага с достатъчно пространство и отделни сгради за всяка от делегациите.", "date": "2019.08.26", "title": "Тръмп: Има единство в Г-7 по иранския въпрос"}
{"url": "http://epicenter.bg/article/Zhena-poiska-razvod--saprugat-y-se-darzhal-prekaleno-milo/191220/7/0", "text": "Жена от Обединените арабски емирства подаде молба за развод, тъй като съпругът й се държал прекалено мило с нея и не й противоречал за нищо.    Тя се възмутила, че мъжът й винаги помагал с домакинската работа.    \"Искам да споря, дори да се карам понякога и да не живея комфортен живот в послушание. Това е невъзможно с моя романтичен съпруг, който ми прощава и подарява подаръци\", признава жената от Обединените арабски емирства.    Съпругът от своя страна вярва, че не е направил нищо лошо и е искал да бъде идеален. Мъжът е поискал от съдията да препоръча на жена му да оттегли иска си. Магистратите отложиха разглеждането на делото, за да могат двамата да се помирят, пише \"Монитор\".", "date": "2019.08.26", "title": "Арабка поиска развод, съпругът й се държал прекалено мило"}
{"url": "http://epicenter.bg/article/Greta-Tunberg-ochakva-yahtata---da-akostira-utre-v-Nyu-York-/191223/7/0", "text": "Грета Тунберг - младата икона на борбата срещу затоплянето на климата, съобщи днес в Туитър, че неотделящата въглеродни емисии платноходката, с която тя плава през Атлантика, се очаква да пристигне утре в Ню Йорк, предаде Франс прес.    Състезателната яхта \"Малиция 2\" - командвана от капитаните Пиер Казираги, син на принцеса Каролина от Монако, и германеца Борис Херман - потегли от пристанище Плимът в Южна Англия на 14 август. След двуседмично пътуване се очаква Тунберг да участва в среща на високо равнище на ООН за климата през септември.    Днес плавателният съд наближи американските брегове, тласкан от силен попътен вятър. \"Духат силни ветрове и се движим бързо на запад. Очакваме да пристигнем в марината Норт Коув, Манхатън, Ню Йорк, във вторник следобед или вечерта\", написа в Туитър Грета.  ", "date": "2019.08.26", "title": "Грета Тунберг очаква яхтата ѝ да акостира утре в Ню Йорк "}
{"url": "http://epicenter.bg/article/Rusiya--Vrashtaneto-ni-v-G-8-e-nevazmozhno-bez-edinodushnoto-saglasie-na-stranite-chlenki/191225/7/0", "text": "Русия не смята, че е възможно връщане към формат Г-8 без съгласието на всички страни от Г-7 по този въпрос, предаде ТАСС.    \"Разбира се, връщане в \"седморката\" е невъзможно по покана на само една от страните, тъй като всички решения се приемат с консенсус\", заяви говорителят на руския президент Владимир Путин Дмитрий Песков. Той отговори отрицателно на въпрос дали Москва смята за провокация от страна американския държавен глава Доналд Тръмп изказването му за връщане към формат Г-8, имайки предвид разногласията сред страните от групата по този въпрос.    Песков напомни думите на руския президент Путин, че за Москва връщането към формат Г-8 не е самоцел. \"В същото време Русия не се е отказвала от никакви формати на общуване, но и не възнамерява да натрапва участието на когото и да било\", добави той. Песков отбеляза, че Путин е привърженик на уреждането на добри отношения с всички страни от Г-7. Той посочи, че контактите на Русия с редица страни от \"седморката\" се развиват положително и спомена Япония, Италия, Франция и Германия.  ", "date": "2019.08.26", "title": "Дмитрий Песков: Връщането на Русия в Г-8 е невъзможно без единодушното съгласие на страните-членки"}
{"url": "http://epicenter.bg/article/Tramp-propusna-zasedanieto-na-G-7-za-klimatichnite-promeni/191227/7/0", "text": "Президентът на САЩ Доналд Тръмп пропусна обсъжданията за климатичните промени днес на лидерската среща на Г-7 във Франция, предаде БТА, цитирайки АП.    Беше предвидено той да участва в днешното заседание за климата, биоразнообразието и океаните, но в началото, докато на репортерите бе позволено да бъдат в залата, столът му остана празен. Френският президент Еманюел Макрон заяви, че макар Тръмп да не е присъствал, съветниците му са били там. Ройтерс отбелязва, че с изказването си френският президент е омаловажил отсъствието на американския си колега.    Макрон обясни, че Тръмп е бил зает с двустранни срещи, и добави, че президентът на САЩ е подкрепил усилията на лидерите за справяне с пожарите в Амазония. Преди това лидерите се съгласиха да предоставят 20 милиона долара помощ за борба с огнената стихия.    Програмата на президента на САЩ днес започна със закъснение. Срещата му с германския канцлер закъсня с около два часа. После той се срещна с индийския премиер Нарендра Моди и бе попитан за участието си в климатичното заседание. Тръмп заяви, че това ще е следващата му спирка и добави, че иска чист въздух и води. Тръмп е скептик по отношение на климатичните промени и преди време бе заявил, че те са измислица на китайците, отбелязва АП.  ", "date": "2019.08.26", "title": "Тръмп пропусна заседанието на Г-7 за климатичните промени"}
{"url": "http://epicenter.bg/article/Emanyuel-Makron-sardit-na-brazilskiya-prezident--obidil-saprugata-mu-Bridzhit/191233/7/0", "text": "Френският президент Еманюел Макрон определи като \"невероятно неуважително\" отношението на бразилския президент Жаир Болсонаро към съпругата му Брижит.   \"Какво да ви кажа? Тъжно е, на първо място за него и за бразилците\", каза Макрон и изрази надежда, че бразилците \"скоро ще се сдобият с президент, който се държи на висотата на положението си\". Вчера Болсонаро коментира пост във Фейсбук, в който се изказа неблагоприятно за 66-годишната френска първа дама Брижит Макрон и направи сравнение на външния й вид с този на 37-годишната съпруга на Болсонаро. \"Не унижавайте човека, ха-ха-ха\", написа бразилският президент, имайки предвид френския си колега.   Източник: Канал 3", "date": "2019.08.26", "title": "Еманюел Макрон сърдит на бразилския президент, обидил съпругата му Бриджит"}
{"url": "http://epicenter.bg/article/Aleksandar-Trifonov--Opit-za-privatizatsiya-na-nauchnata-misal/191179/11/33", "text": "Този опит започва с Държавните висши училища. За целта на 12 август на портала за обществени консултации при Министерския съвет беше публикуван проект на Постановление за условията и реда за създаване на търговски дружества от държавните висши училища за целите на стопанската реализация на резултатите от научни изследвания и обекти на интелектуалната собственост-https://www.strategy.bg/PublicConsultations/List.aspx?lang=bg-BG&sortDirection=Descending&sortExpression=OpenningDate&typeConsultation=1&typeCategory=0&docType=0&obshtiniValue=0.  В мотивите аргументирано се доказва, че:  - иновационната способност на България спада в международните класации;  - иновационната дейност е съсредоточена основно в институтите на БАН, Селскостопанската академия и индустрията;  Същевременно зад това постановление се крие опасност от приватизация и злоупотреба с научните резултати от дейността на държавните висши училища (ДВУ). Основания за това са:         Лимитирането на минимално дялово участие на ДВУ с 34% от капитала не гарантира приходи от реализирането на обекта на интелектуалната собственост, защото частният партньор може да покаже такива разходи, че печалба официално няма да има. Освен това той ще води преговорите с потенциалния купувач и за ДВУ ще останат скрити техните договорки.       За разлика от отменения Закон за публично-частно партньорство в това Постановление няма никакви изисквания, ограничения, препоръки на какви условия и чрез каква процедура трябва да бъде избран партньора на ДВУ. Липсва възможността партньори в това дружество на ДВУ да се няколко частни партньори или няколко ДВУ. Това от своя страна изисква допълнителни изисквания и критерии за структуриране на дружеството.       В постановлението се предвижда участие на ДВУ с парична и непарична вноска-обект на интелектуалната собственост. Не се предвижда обаче възможността за:   - предоставяне от страна на частния партньор на допълваща/ негова или чужда интелектуална собственост;   - предоставяне на оборудване от страна на частния партньор на ДВУ и неговото стимулиране чрез данъчни облекчения;   - предоставяне на оборудване на ДВУ за съвместни изследователски цели на частния партньор. Всяко иновационно решение, обект на интелектуалната собственост изисква развитие, усъвършенстване и доказване на ефекта чрез демонстрационен вариант. Същевременно допълнително участие на частния партньор може да доведе до намаляване на деловото участие на ДВУ или ДВУ ще трябва да увеличи пропорционално своето участие в капитала. Като се има предвид, че ДВУ нямат свободен финансов ресурс може да се очаква:  - или постепенна приватизация на иновационната дейност на ДВУ;   - или до отказ на частния партньор от сътрудничество.   Тези възможности трябва да бъдат съпроводени с конкретни критерии и условия;       Частният партньор става заявител и патентопритежател на съвместния патент за интелектуална собственост, а автор/изобретател ще бъде ДВУ или физическо лице. Едно изследване на патентната дейност за периода 2007-2017 г. показва, че:   - ДВУ са регистрирали общо 23 патента и 22 полезни модела като те са притежание само на 8 от всичките 51 ДВУ. Това е около 2,8% от всички регистрирани патенти;   - около 65% от патентите са притежатели на физически лица;   От гореизложеното следва, че:   - или трябва да се обнови, увеличи изследователското оборудване в ДВУ;   - или да се предостави на ДВУ значителен финансов ресурс за изследователска дейност;   - или това постановление няма да проработи;  От друга страна при съвместна защита на интелектуалната собственост:  - нито една от двете страни не може да предприеме продажбата на правата по конкретен патент или неговата реализация без съгласието на другата. Дори може едан от страните да пречи на другата, да я изнудва по отношение параметрите/условията на сделката, което едва ли е приемливо за частния партньор. Това обстоятелство поражда възможност за корупция, когато притежател на интелектуалната собственост е ДВУ; - своето делово участие всяка от страните може да продава, без да иска разрешение от другата, което води до неясно бъдеще по отношение на собствениците/притежателите на съответния патент;  - съществува и опасността да се злоупотреби с деловото участие в съответния патент, а именно когато той се използва като залог на нематериален актив при различни търговски операции или кредити. Обектът на интелектуалната собственост може да стане пртежание на юридическо лице без никакъв финансов приход за ДВУ, а дори и ДВУ да бъде принудено да плаща неустойки при недостигане ( манипулирано без знанието но ДВУ) на заявения ефект от внедряване на иновационнто решение;        Защо частният партньор трябва да учредява съвместно търговско дружество с ДВУ, след като той може да си „купи“ съответния автор/изобретател срещу прилично възнаграждение. ДВУ няма да спечели нищо в такъв случай.      Няма критерии за първоначална и последваща оценка на продуктите на интелектуална собственост, собственост на ДВУ или на частния партньор. Последваща оценка на интелектуалната собственост поражда опасност от нейната обезценка ако тя е била усъвършенствана по поръчка на частния партньор. При последваща, нова регистрация с нови претенции води до приватизацията й от частния партньор, т.е намаляване на дела на ДВУ и очаквания финансов ефект за ДВУ от нейната реализация. Тази опасност се поражда и от факта, че в повечето случаи заплащането на оценката на интелектуалната собственост ще бъде за сметка на частния партньор, той ще може хипотетично да регулира тази оценка в своя полза.         ", "date": "2019.08.26", "title": "Александър Трифонов: Опит за приватизация на научната мисъл"}
{"url": "http://epicenter.bg/article/--quot-Vashington-post-quot--Tramp-e-produkt-na-nartsistichna-mediyna-epoha/191230/11/0", "text": "    Неотдавна гледах телевизионния дебат от 1980 г. между тогавашния президент демократ Джими Картър и републиканския му съперник и бивш губернатор на Калифорния Роналд Рейгън. От дистанцията на времето този дебат впечатлява, не заради някакви запомнящи се крилати фрази (рейгъновото \"Хайде пак почнахте\" почти не се класира), а заради тон и съдържание, които биха се видели скучни на днешните телевизионни шефове и зрители.  Водещите не прекъсваха кандидатите, нито се включваха в дебата. Кандидатите не се прекъсваха и никой от тях не обвини опонента си, че е расист, руски агент, антисемит, убиец на бебета, комунист или лъжец.   По едно време, след една критика на Рейгън, Картър отвърна: \"Губернаторът Рейгън прави някои много подвеждащи и смущаващи изказвания.\" Едно твърдение на Картър пък получи следния отговор от Рейгън: \"Числата, които президентът току-що даде за Калифорния, са изопачаване на тамошната ситуация.\" Това бяха най-острите прояви.   Журналистите не оспориха отговорите, нито се опитаха да създадат някакви паметни моменти със свое участие, а вместо това уважиха способността на зрителите сами да тълкуват неясните изказвания. Най-близко до включване в дебата стигна водещата от Ей Би Си нюз Барбара Уолтърс, когато заяви: \"Бих искала да кажа, че нито един от двамата кандидати не даде конкретен отговор на въпроса за конкретна политика за справяне с тероризма.\" Обаче вместо да повтаря непрестанно въпроса докато кандидатите не дадат удовлетворителен за нея отговор, тя си даде сметка, че дебатът не се върти около нея и продължи нататък.   Това не бе защото политическите проблеми отпреди четири десетилетия не даваха поводи за театралните изпълнения, на които сме свидетели днес. Предложенията на Рейгън и работата му като губернатор редовно бяха критикувани като вредни за малцинствата. Неспособността на Картър да освободи заложниците в Иран го направи уязвим на твърдения, че е слаб, и нещо по-лошо, веднъж той бе заплашен от заек. Картър можеше да нарече Рейгън \"расист\", а Рейгън можеше да се подиграе на \"Малкия Джими\" до безкрайност.  За да разберем защо никое от тези неща не се случи, трябва само да си припомним какъв беше медийният свят през 1980 г. Първата 24-часова кабелна новинарска телевизия, Си Ен Ен, беше тръгнала само няколко месеца преди дебата между Картър и Рейгън и беше налична в по-малко от 2 милиона домакинства. Нямаше Ем Ес Ен Би Си, нямаше Фокс нюз. Нямаше интернет и следователно нямаше бълващи омраза блогове, нямаше обидни мемета, нямаше отвратителни туитове, нямаше фалшиви манипулирани кадри, които незабавно да стигнат до милиони хора.   Обаче с процъфтяването на кабелната телевизия, а след това и на дигиталните платформи, нарасна нуждата от приходи. Стана очевидно, че американците биха превключили на канал със здрава словесна борба, което ни даде \"Кръстосан огън\" по Си Ен Ен и безброй имитатори по други телевизии, настройващи леви срещу десни, всеки един по-шумен и по-агресивен от предишния. Американците бяха насърчени да заемат страна, с което бяхме все по-силно натикани в партийните си ъгли.   В развлекателната част телевизията удари джакпота с риалити предаванията, в които видимо обикновени хора биваха поставяни във воайорска и гъделичкаща емоциите среда, а от зрителите се искаше да аплодират един състезател, да осмиват друг и да гласуват.  От това сеещо раздор и непристойно блато се появи борбеният, шокиращ и поляризиращ Доналд Тръмп и стъпи на културна сцена, построена почти специално за него. Годините, в които милиардерът бизнесмен прекара в самореклама и вездесъщо присъствие в таблоидите, кулминираха с ролята му на водещ на \"Стажантът\", едно от най-популярните риалити шоута за всички времена. Като кандидат и като президент, изправен пред океан от традиционни политици, които продължават да се държат постарому, Тръмп процъфтява, защото казва и прави нещата, които идеално пасват на създадената от съвременните ни новинарски и развлекателни медии среда на ярка безвкусица.  Той е политическият първопроходец на Нарцистичната Епоха. Няма как да е прекалено възмутителен, защото шокиращото и оскърбителното непрестанно се поднасят на американците като нещо нормално, както от новинарската, така и от художествената телевизия, която все повече се одързостява с всяко следващо излъчване на това, което едно време беше забранен език и скандално поведение.  Анализатори се чудят защо милиони американци не са шокирани от Тръмп. Кресливите демагози по кабелните новинарски предавания, които оплакват поляризираната ни политика и занижените ни стандарти, и продуцентите и шоумените от Холивуд, които проклинат името му, трябва да осъзнаят факта, че Тръмп е отроче на собствените им умения и усилия.  Изборите през 2020 г. няма да се решат от политическите проблеми. В годините на президентски избори милиони бюлетини се пускат от американци със смесени чувства към политиката, които затварят телефона на социологически анкетьори, но биват тласнати към урните от кампаниите за насърчаване на избирателната активност. Когато незаинтересовани граждани се чувстват заставени да гласуват догодина, кой кандидат отново ще им бъде най-комфортен и познат, ако съдим по ежедневната им медийна порция?  След като изгледа един от последните митинги на Тръмп, един приятел, който не се вълнува особено от политика, усмихнато каза: \"Трябва да му се признае - човекът умее да развлича\". Пишете още един глас за Тръмп.    ", "date": "2019.08.26", "title": " \"Вашингтон пост\": Тръмп е продукт на нарцистична медийна епоха!"}
{"url": "http://epicenter.bg/article/Germaniya-se-gotvi-za-vazhod-na-kraynodesnite-v-izborite-v-dve-iztochni-provintsii/191231/11/0", "text": "    Германия може да преживее политическо земетресение този уикенд, когато се очертава крайната десница да стане водеща политическа сила след изборите в две провинции. Такъв резултат ще разтърси най-голямата европейска икономика.    В последните дни на предизборната кампания за неделния вот в Бранденбург и Саксония допитванията сочат, че антиимигрантската \"Алтернатива за Германия\" (АГ) ще укрепи неотдавнашния си политически напредък след скок в подкрепата за нея в тези две източни германски провинции.    \"След последните регионални избори АГ е събрала значителна подкрепа в Бранденбург и Саксония, а също и на национално равнище\", каза политологът от Берлинския свободен университет Арнт Лайнингер.  След националните избори от 2017 г. \"консервативните християндемократи (ХДС) на канцлерката Ангела Меркел са загубили подкрепа както на провинциално, така и на федерално равнище\", каза той.    Затова поредното засилване на позициите на АГ в неделя би било тежък удар за умерените политически партии в страната и е възможно да тласне ХДС надясно.    Освен това би застрашило бъдещето на крехката управляваща коалиция на Меркел с левоцентристката Германска социалдемократическа партия (ГСДП) и би породило нови съмнения за одобрения от канцлерката приемник, лидерката на ХДС и министърка на отбраната Анегрет Крамп-Каренбауер, наричана и АКК.    Пореден спад във вече понижаващата се подкрепа за ГСДП вероятно ще подсили позициите на онези нейни членове, които настояват тя да се откаже от коалицията си с Меркел.    Ако коалицията между ХДС и ГСДП рухне, това може да е краят на ерата Меркел и да се стигне или до нови избори, или до съставяне на ново слабо правителство на малцинството.    Все пак, въпреки борбите за власт в ръководството й, ГСДП в последните допитвания е с изравнени позиции с АГ за първото място на изборите в Бранденбург.    В Саксония, важен икономически център в Източна Германия, крайната десница си е поставила за цел да свали оглавяваната от ХДС местна власт.    Борбата за Бранденбург и Саксония вероятно ще се повтори през октомври, когато ще има избори в друга германска източна провинция - Тюрингия. АГ вече води кампания там за \"масови депортирания\" на незаконно пребиваващите в тази провинция.    Изборните резултати може освен това да хвърлят сянка върху честванията на 30-годишнината от падането на Берлинската стена през ноември 1989 г.    Много източногерманци се чувстват като граждани втора ръка в новата обединена Германия, каза анализаторът от Дрезденския технически университет Ханс Форлендер. Според него АГ се стреми да експлоатира усещането на мнозина на изток, че германското обединение не е дало на хората това, което им е било обещано.    \"Недоволството от политическите партии и от практиката на демокрацията рязко се е покачило\", каза Форлендер.    \"За какво излязоха хората по улиците през 1989 г.? За какво срутиха стената? За да ги обиждат днес, че са нацисти само защото критикуват масовата имиграция и пагубните й последици\", се казва в изявление на лидера на АГ в Бранденбург Андреас Калбиц. Той определи партията си като \"проект на свободата\".    Основана само през 2013 г. като евроскептична партия, АГ след това възприе по-десни позиции, възползвайки се от бежанската криза през 2015 г., защитавайки програма против исляма и чужденците и в подкрепа на семейството.    Сега тя е представена във всички парламенти в страната - и на провинциално, и на федерално равнище.    След като последните 30 години бе начело на правителството на Бранденбург, ако сега ГСДП изгуби властта в провинцията, това ще е нов удар за партията, която в момента се опитва да формира ново федерално ръководство, след като подкрепата за нея на национално ниво падна до исторически ниски равнища.    Социологическите проучвания рисуват подобна картина за ГСДП и в Саксония, където се очаква партията да получи под 10 процента от гласовете.    Нови слаби резултати за ХДС през уикенда вероятно ще подсилят гласовете на тези от членовете му, които искат партията да контрира АзГ с по-твърди и по-десни послания.    По-голяма загуба от очакваното за ХДС \"ще подложи АКК на още по-голям натиск\", каза Лайнингер.    Това може също да намали шансовете на АКК да поеме канцлерския пост от Меркел след поредица нейни гафове и погрешни стъпки, които дори породиха спекулации за алтернативни кандидатури за шеф на партията.    \"Анегрет Крамп-Каренбауер почти никога не пропуска възможността да стъпи накриво. Явно не й върви като партиен лидер\", каза политологът от Лайпцигския университет Хендрик Трегер.  ", "date": "2019.08.26", "title": "Германия се готви за възход на крайнодесните на изборите в две източни провинции"}
{"url": "http://epicenter.bg/article/BNB--Balgarite-sa-spestili-53-mlrd--lv--v-banki/191189/4/54", "text": "Българите имат на влог над 53 милиарда лева в края на юли, предаде БГНЕС. Спестяванията на домакинствата са нараснали с 8,1% спрямо същия месец на миналата година, показва статистиката на БНБ.   Сериозен ръст на депозитите е регистриран и при финансовите предприятия. Те са скочили с 35,1% през юли 2019 г. спрямо юли 2018 г. и в края на този месец достигат 3,500 млрд. лв. или 3% от БВП. Депозитите на нефинансовите предприятия възлизат на 24,144 млрд. лв. или 20,9% от БВП.   В края на юли 2019 г. кредитите за неправителствения сектор са 59,860 млрд. лв. (51.7% от БВП) при 59,372 млрд. лв. към юни 2019 г. (51.3% от БВП). През юли 2019 г. те се увеличават на годишна база с 6.5% Нетните чуждестранни активи са 60.015 млрд. лв. в края на отчетния месец при 58.287 млрд. лв. в края на юни 2019 година, като нарастват с 11.5% в сравнение с юли 2018 г. (11.8% годишно повишение през юни 2019 година). ", "date": "2019.08.26", "title": "БНБ: Българите са спестили 53 млрд. лв. в банки"}
{"url": "http://epicenter.bg/article/-AETs--Belene--nay-posle-ima-shans--da-svetne-/191181/4/0", "text": "За пръв път, откакто съществува проектът АЕЦ „Белене“, има реален шанс той да бъде осъществен. Цели 13 компании са заявили желание да участват в конкурса за строежа на втората ни атомна централа.    При това от най-различни страни – от Далечния Изток до Западна Европа и Америка – от Корея и Китай до Франция и САЩ.    Проектът не е нов – той е наследство от социализма. На два пъти вече бе спиран. Но най-после изглежда му идва времето „да светне“.    Защо?  Най-важното нещо в такъв проект е стратегическият инвеститор.    Освен това четири компании са изразили желание да сключат договори за изкупуване на атомен ток, което веднага дава отговор на въпросите, които обикновено обичат да задават критиците на проекта – защо ни е, къде ще го дяваме ядреният ток?! Сред тях е и Северна Македония, което означава, че думите на премиера Бойко Борисов АЕЦ „Белене“ да стане балкански проект не са били хвърлени на вятъра. Министър-председателят лансира тази идея през февруари 2018 г. при участието си в Инвестиционен форум за Западните Балкани в Лондон, организиран от ЕБВР. Тогава той видя възможност АЕЦ „Белене“ да стане съвместен проект на балкански държави. „Хората на Балканите ще ни повярват, когато ни видят с булдозерите, че почваме да строим. Ние сме си дали сметка, че с войни и с доказване кой е по-силен, нищо не е постигнато и сме най-бедните. Затова истински съм щастлив, че сме заедно тук”, заяви тогава Бойко Борисов.    Че правителството е решено да задвижи този обект, че го смята жизнено важен за икономиката ни, пък говори друго изказване на Борисов. В думите му, изречени съвсем неотдавна – на 23 август, се съдържа и предупреждение: „Ако до 10 години не построим АЕЦ \"Белене\", ще увиснем на кюмюра!“    Премиерът обърна внимание, че животът на реакторите в АЕЦ „Козлодуй“ вече е бил удължаван три пъти и че това не може да продължи вечно. Техният експлоатационен път приключва след десетина години. „След 10 години пети и шести реактор приключват своята дейност и тогава ще увиснем само на кюмюра и въглищата. Тогава ще попитам при тези скъпи емисии каква индустрия ще се прави. Затова правим тази инвестиция с най-големите инвеститори в света“, бе съвсем ясен Бойко Борисов.    Експерти са категорични, че стратегическите инвеститори са най-важни за изграждането на мащабен проект като АЕЦ „Белене“. И отделят по-специално място на двама от кандидатите – руската „Росатом“ и китайската Си Ен Ен Си.  Руската компания „Росатом“ вече заяви категоричен интерес, логично тя се смята за фаворит при избори на стратегически инвеститор. И то не само, защото първа изяви желание да участва в проекта.   Не бива да се подценява и чисто политическата страна на въпроса. За руската компания осъществяването на толкова голям проект в Европейския съюз е сериозен пробив. Тя „познава“ проекта - през 2006 г. именно „Росатом“спечели търга за изграждането на два енергоблока в АЕЦ „Белене“. Освен това само „Росатом“ в момента има референтен реактор от поколение „3+“. Неотдавна руски медии припомниха трудностите, с които се срещат конкурентите на руската компания на световния пазар за изграждане на АЕЦ – неочаквани трудности срещат реакторите от поколение „3+“ и на американската „Уестингхаус“, и на френската „Фраматом“  .    „Всеки друг екип, извън „Росатом“, който спечели търга за АЕЦ „Белене“ ще се сблъска с големи трудности. С такива трудности се сблъска „Росатом“ на АЕЦ „Бушер“ , която дострояваха след немците, изоставили я преди повече от 30 години. Първото, което трябваше да направим тогава бе да пуснем там бригада с чукове, които започнаха да свалят бетона“, посочи в материал на руския „Взгляд“ експертът Алексей Анпилогов. Той подчертава, че ако се стигне до това в „Белене“ да бъде монтирано друго оборудване, а не руското, фирмата, която ще реализира проекта, също ще бъде принудена да пусне в действие бригадата с чуковете.    Не бива обаче да се подченява и мотивацията на китайците да участват в реализацията на „Белене“. И за китайската Си Ен Ен Си реализацията на проект с такъв реактор в страна членка на Европейския съюз е стратегическа цел. Освен това Китай има опит в експлоатацията на ядрени централи, както и в сътрудничеството с руски и американски компании в изграждането и използването на атомни централи. Преди година представители на китайската компания посетиха площадката на АЕЦ \"Белене\", за да се запознаят на място с доставеното оборудване.   Трябва да се отчита и повишеният интерес на китайски компании към европейската икономика като цяло.   Двете са предложили да участват и в структурирането на финансовата рамка на проекта, но без да влагат собствени средства в него.    Три от четирите оферти за мажоритарно акционерно изкупуване на електроенергията от бъдещата централа са български - на \"Атоменергоремонт\", \"Гранд енерджи дистрибюшън\" и \"Юропиан трейд оф енерджи\". Още едно предложение за миноритарен дял при покупката на енергия е постъпило от македонско дружество, за което вече стана дума.    От всичко това се вижда, че проектът „Белене“ този път е цялостен – ясни са кандидатите, които ще строят и експлоатират централата, както и той ще купува произвеждания от нея ток.   \"Наличието на толкова много инвеститори е положителен знак и показва, че от тази централа има необходимост и може да бъде рентабилна, защото, когато бизнесът кандидатства за нещо, си прави много добре сметката, \" коментира интереса към строежа на АЕЦ \"Белене\"  Румен Радев.   Ще припомним, че по отношение на АЕЦ \"Белене\" премиерът и президентът са на една и съща позиция. Радев е уверен, че строителството на Втора атомна ще бъде завършено. В навечерието на участието си в икономическия форум в Санкт Петербург и преди срещата си с президента Путин българският държавен глава подчерта, че проектът АЕЦ \"Белене\" е неизбежен - в него вече са вложени 3 млрд. лева, средства на българските данъкоплатци, а развиващата се индустрия ще има нужда от сигурна енергия. Българският президент изтъкна, че процедурата за избор на стратегически инвеститор е обявена на 22 май и то в официалния вестник на Европейския съюз и трябва да приключи до една година. Така че на 22 май 2020 година трябва да е ясно кой ще изгражда АЕЦ \"Белене\". Сега вече избор има.   Българската държава трябва да определи най-удачния вариант, съобразен с националните интереси. В света няма ядрена централа, която да е на загуба, а България трябва да мисли в перспектива за своите енергийни мощности. И ако Борисов е решил АЕЦ \"Белене\" да стане емблема на третия му мандат, а Радев е сигурен, че проектът е неизбежен -   ", "date": "2019.08.26", "title": " АЕЦ „Белене“ най-после има шанс „да светне“! Този път и Радев, и Борисов са уверени в това!"}
{"url": "http://epicenter.bg/article/Ulovka--Pomoshtta-ot-300-lv--varvi-s-otkaz-ot-praseta-za-1-godina-napred/191218/4/0", "text": "Мерките срещу Африканската чума по свинете (АЧС) предизвикаха напрежение в Първомайско, съобщи БНТ.   „Има една уловка. Хората се притесняват, че като получат сега тези 300 лв., няма да могат през следващите 12 месеца да отглеждат животни в тоя обект – да си гледат животни през следващата година“, обясни Тодор Тодоров, кмет на село Виница, цитиран от специализирания сайт    За същия проблем говори и Радка Петкова от село Крушево.   „Хората, като стигнем до точката в протокола, че 12 месеца не трябва да отглеждат свине в стопанството, отказват се. Какво става с тях? Как тяхното стопанство ще бъде дезинфекцирано? И не се ли ощетяват хората, които са извършили това? Значи, болестта, ако я има, пак ще я има“, обясни Радка Петкова.   Кметове на села в общината настояват за съдействие от страна на държавата при дезинфекцията на личните стопанства.   Днес изтича срокът, в който кметовете трябва да предадат констативните протоколи за стопанствата, които сами са умъртвили своите животни. Целта е от 1 септември да започне изплащането на помощта от 300 лв. на собственик.   Документите се представят в областните епизоотични комисии. Те трябва да бъдат заверени от областните управители и от официалните ветеринарни лекари с подпис и печат. Според някои кметове обаче срокът не може да бъде спазен.   По места се оказа проблем и това, че част от стопаните нямат банкови сметки и засега не е ясно как ще им бъдат изплатени парите.  ", "date": "2019.08.26", "title": "Уловка! Вземеш ли 300 лева за заклано прасе, няма да гледаш друго още 12 месеца"}
{"url": "http://epicenter.bg/article/Zam-ministar-Atanas-Dobrev--Darvata-za-ogrev-nyama-da-poskapvat/191226/4/0", "text": "Няма да има увеличение в цената на дървата за огрев за населението заради мерките срещу африканската чума и ограничението за сеч в заразените горски зони. Това заяви в Смолян зам.-министърът на земеделието и горите Атанас Добрев, предаде БГНЕС.   На среща с кметове, горовладелски кооперации и дърводобивни фирми стана ясно, че забраната за сеч в инфектираните зони, която важи два месеца, не може да отпадне. Още повече, че предстои одит на Европейската комисия за съблюдаването на мерките срещу африканската чума.   В Смолянско до момента са констатирани три зони с обща площ от около 600 кв. км. И в трите случая става въпрос за заразени диви свине.  ", "date": "2019.08.26", "title": "Зам.-министър Атанас Добрев: Дървата за огрев няма да поскъпват"}
{"url": "http://epicenter.bg/article/SDVR--360-sluchaya-na-domovi-krazhbi-sa-registrirani-ot-nachaloto-na-lyatoto/191169/3/0", "text": "360 случая на домови кражби са регистрирани от началото на лятото. Това каза Марио Киричков, оперативен работник в сектор „Кражби“ към СДВР, предаде Агенция „Фокус“.   „За 2018 г. са 260 случая, което е намаляване с 18%“, обясни Киричков. Според него извършителите на такъв тип престъпления подбират жилищата в зависимост от това как изглеждат външно.   „Дали имат скъпа врата, дали е наскоро санирано, по какъв начин е санирано. Също така разглеждат и скъпи климатици ако има поставени на фасадата на сградата. По този начин подбират жилището и извършват кражба от него“, посочи Киричков.", "date": "2019.08.26", "title": "СДВР: 360 случая на домови кражби са регистрирани от началото на лятото"}
{"url": "http://epicenter.bg/article/Do-sredata-na-septemvri-tryabva-da-se-reshi-sadbata-na-bliznachkite-ot--Kashtata-na-uzhasite--v-SASht/191175/3/0", "text": "До средата на септември трябва да се реши съдбата на двете осиновени в САЩ българчета, които бяха изведени от семейството си и са под закрила на Департамента за децата и въпросите на семейството в щата Мисури. Какво ще стане двете момичета ще реши американският съд, като първото съдебно заседание е насрочено за 6-и септември 2019 г. Случаят е прецедент за българските институции.   \"Беше мръсна, не беше добре облечена, нямаше обувки. Изяде набързо два сандвича с фъстъчено масло и няколко пакета с чипс и продължаваше да иска още храна\". Разказът на Шериф Дарин Браули от окръг Шенън в щата Мисури за първата му среща с една от двете близначки. Открива я съседка на черен път недалеч от къщата на семейство Макгрегър, с мазна коса, белези по ръцете и кървящи крака, жадна и гладна. Момичето и сестра му живеят заедно с 8-те деца на 56-годишния Марк Магрегър и 40-годишната му съпруга Мелиса. Двете българчета са държани в тъмна стая с часове, позволява им се да ползват възглавници само при добро поведение, ядат предимно сурови зеленчуци, удряни са с кухненски прибори пред биологичните деца, трябвало е да искат разрешение да се изкъпят и да се облекат. Подобно отношение към биологичните деца няма. Две обвинения са повдигнати срещу Марк и Мелиса Макгрегър, които водят до присъда от 5 до 15 години затвор. В момента двойката е пусната под гаранция от 100 хиляди долара. А българските момичета на възраст 14 години с инициали Р. и К. са настанени в дом за деца, лишени от родителска грижа.   \"Самите деца имат, назначен попечител от щата Мисури, т.е. - човек, който се грижи пряко за техните права и интереси\", каза консулът ни в Чикаго Иван Анчев, предаде БНР. Той се срещна с тях и каза, че децата са спокойни и се чувстват добре:   \"Разговорът беше изцяло на английски език. От самото начало ги попитах как искат да разговаряме - на български или на английски и те предпочетоха английски, така че това свидетелства за нивото на адаптация на децата в местната среда\".   Близначките са осиновени през 2012-та година на 7-годишна възраст. Имат двойно гражданство. Консулът поясни:   \"Един много специфичен момент, тъй като бидейки чужди граждани ние няма как да предявяваме тези искания, които бихме отправили към един човек, който има само българско гражданство. В същото време те запазват своето българско гражданство, така че ние имаме интерес към тези деца. Но вие знаете, че Америка е държава създадена от имигранти, там всеки един е от ирландски произход… и т.н. Така, че всеки който - нямахме затруднение с местните и щатските власти в Мисури\".   Консулската ни служба в Чикаго следи двете дела по случая - криминалното срещу семейство Макгрегър и гражданското, което касае съдбата на близначките. Първото заседание дело за съдбата на децата е на 6-и септември.   \"Едната възможност е да отидат в приемно семейство, което е лицензирано от щата да приема деца с подобни проблеми. Другият вариант е да останат в този дом за деца, лишени от родителски грижи до навършване на 18 или 21 години\".   Международните осиновявания в България започват още през 86-та година. Осъществяват се от лицензирани от Министерство на правосъдието организации. И България, и Съединените щати са подписали Хагската конвенция, която предвижда признаване на чуждестранни публични актове и целият процес по осиновяване се основава на доверие между институциите на двете държави. При международно осиновяване българската страна, разчита на информацията, предоставена от американските институции, казват Нели Ганчева и Милена Кузева - адвокатки, специализирани по международно осиновяване и председатели на организациите Веста и Анидо.   Милена Кузева:   \"Проверки не се правят - това, което се прави е документите да бъдат преведени и заверени и се внасят в Министерство на правосъдието. Т.е. проверката се прави от държавата по пребиваване. Семейството подготвя цялото си досие, социалните служби ги проверяват, конкретно в САЩ се прави проверка на цялата територия от ФБР на базата на пръстови отпечатъци и досието се праща в България готово\".   Решението за осиновяване се взема от Съвет към Министерство на правосъдието, а следосиновителният период за наблюдение е 2 години.   Нели Ганчева:   \"Специално в САЩ се осъществяват не 4 посещения в рамките на 2 години на всеки 6 месеца, а пет първото е две седмици след пристигането и после на 6 месеца и подробен доклад се изпраща\".   При тези проверки двете близначки от Мисури показват, че са привързани към семейство Макгрегър и се чувстват добре. Според Милена Кузева това е напълно нормална детска реакция:   \"За отношенията между тези деца и осиновителите е потенциално може да бъде проблем във всяко едно семейство, независимо дали са осиновители и биологични деца. Има случаи на малтретиране, но за тези деца те остават най-добрите родители, това са единствените родители\".   В хода на разследването става ясно още, че срещу двойката Макрегър има разследване в друг щат по подозрения за насилие срещу биологичните им деца. Адвокат Нели Ганчева обяснява, че американската страна няма задължение да уведоми българските власти, че е имало подобно разследване:   \"Основната идея на осиновяването е да приравним децата с биологичните, след като вече те са там и са американски граждани - американската страна имат пълните права и задължения да се справи с този казус\".   В този момент българските институции нямат инструмент за намеса в съдбата на двете близначки от Мисури. Не може да се говори и за прекратяване на осиновяването. Това става…   Милена Кузева:   \"Само когато всъщност Министерството на правосъдието може да бъде инициатор ако детето не е получило легален статут, ако решението за осиновяване не е признато и това си случва в страна, която не е страна по Хагската конвенция\".   България за първи път се сблъсква с подобен казус, а правосъдното министерство като превантивна мярка поиска от акредитираните организации за международни осиновявания да представят доклади за проблемна адаптация на деца, осиновени след 2017-та година. Поставени и са нови изисквания в социалния доклад за бъдещи осиновявания да бъде представен план за действие при кризи при отглеждането на дете. За първи път с подобен казус се сблъсква и консулството ни в Чикаго.   Съединените щати са изключително важни като държава - осиновител за България. За разлика от европейците, американците не търсят масово да осиновят само, защото не могат да имат собствено дете, а го правят от хуманитарна гледна точка. А в регистъра за международно осиновяване влизат предимно деца в по-зряла възраст или такива със специални нужди, казва адвокат Нели Ганчева:   \"В практиката имаме случаи, когато в САЩ заминават деца с цел спасяване на живота. Партньорски организации с линейка закарват детето до самолета, медицинска сестра го придружава през целия полет, за да се направи животоспасяваща операция. Така, че когато говорим за международни осиновявания е хубаво да обърнем внимание и на другата страна, която всъщност е типичната\".   От Министерство на правосъдието отказват коментар по случая, тъй като става въпрос за американски граждани и правомощията са изцяло в ръцете на американските институции.", "date": "2019.08.26", "title": "До средата на септември трябва да се реши съдбата на близначките от „Къщата на ужасите“ в САЩ"}
{"url": "http://epicenter.bg/article/MVR-pusna-snimki-na-izbyagalite-zatvornitsi---eto-gi/191183/3/0", "text": "  е с ръст 176 см, нормално телосложение, пъстри очи, бяло лице, светла коса и правилен нос.       В момента на бягството си е бил с къси панталони, бял потник и сини маратонки.           Двамата мъже са обявени за общодържавно издирване. Умоляват се гражданите, които имат информация за тях, да сигнализират на тел. 112 или в най-близкото управление на МВР.", "date": "2019.08.26", "title": "МВР пусна снимки на избягалите затворници - ето ги"}
{"url": "http://epicenter.bg/article/Dete-se-e-udavi-v-stara-varnitsa-v-Gorna-Oryahovitsa/191192/3/0", "text": "9-годишно дете се е удавило в Горна Оряховица. Това съобщи директорът на ОДМВР - Велико Търново ст. комисар Димитър Машов, предаде Радио „Фокус“ – Велико Търново.   Инцидентът се е случил в района на старата варница в Горна Оряховица, намираща се в кв. „Калтинец“. Сигнал е подаден вчера следобед. По първоначална информация става дума за трагичен инцидент. Следи от насилие няма.   Група непълнолетни деца са си играли във водата, която се събира в съоръжението, използвано преди години за гасене на вар. Внезапно едно от момчетата потънало и не успяло за изплува. По случая се води разследване, събирането на материали продължава.", "date": "2019.08.26", "title": "Дете се удави в стара варница в Горна Оряховица"}
{"url": "http://epicenter.bg/article/Arestuvaha-mlad-mazh-za-ubiystvoto-v-selo-Granit/191199/3/0", "text": "27-годишен е задържан за убийството в село Гранит. Това съобщиха от пресцентъра на МВР.   С прокурорско постановление на мъжа е наложена мярка за задържане до 72 часа. През нощта на 22 срещу 23 август жител на село Гранит сигнализирал в полицията, че е чул изстрели в близост до дома си. Незабавно пристигналият на място полицейски екип е установил в съседен имот мъж в безпомощно състояние. По тялото му е установена огнестрелна рана.   Пристигналите медици са констатирали смъртта на младия мъж. На мястото е извършен оглед.   По случая е образувано досъдебно производство. В резултат на предприетите оперативно-издирвателни действия криминалистите установили извършителя – 27-годишен мъж от село Гранит.   Работата по случая продължава под ръководството на Окръжната прокуратура в Стара Загора.  ", "date": "2019.08.26", "title": "Арестуваха 27-годишен мъж за убийството в село Гранит"}
{"url": "http://epicenter.bg/article/Kamion-se-zapali-na-AM--quot-Struma-quot-/191202/3/0", "text": "Камион се запали на АМ „Струма”. Инцидентът е станал след село Студена.   На място са пристигнали пожарни екипи, които гасят огъня.   Засега причините за инцидента са неясни.   Временно движението е ограничено при км 36 на АМ „Струма“ в посока Кулата, поясняват от Агенция „Пътна инфраструктура“, предаде Novini.bg.   Трафикът в посока Кулата се осъществява по обходен маршрут от п. в. „Драгичево“ през Перник – Радомир - Червена могила – Друган и включване отново в АМ „Струма“ при п. в. „Долна Диканя“. Шофьорите трябва да карат с повишено внимание и съобразена скорост.     Няма пострадали при инцидента, съобщиха от ОДМВР Перник, предаде Агенция „Фокус“.   Шофьорът не е пострадал и няма засегнати други хора и автомобили. Тирът е почти изцяло изгорял. Превозното средство е било натоварено с бали слама и се е запалил в движение.   Независимо от това, че на място има 3 противопожарни автомобила, сламата е допринесла за по-бързото изгаряне на тира.   Все още не се знае каква е точната причина за запалването. В момента движението на мястото на пожара е затруднено. В най-лявата лента се пускат автомобили в едната и в другата посока. На мястото на инцидента има оперативно-следствена група, която ще разследва случилото се.  ", "date": "2019.08.26", "title": "ТИР със слама пламна в движение на АМ \"Струма\", няма пострадали"}
{"url": "http://epicenter.bg/article/Sotir-Tsatsarov-i-zamestnitsite-mu-se-sreshtnaha-s-Aleksandar-Vaklin/191214/3/0", "text": "Главният прокурор Сотир Цацаров и заместниците му – Иван Гешев и Мария Шишкова, се срещнаха с Александър Ваклин, по негова молба, съобщиха от Прокуратурата.    Срещата е поискана от г-н Ваклин, по повод упражняването на системен и целенасочен натиск спрямо него и семейството му, вследствие на показанията му като свидетел на държавното обвинение по делото срещу кмета на столичния район \"Младост“. Александър Ваклин потвърди позицията си, изложена в отвореното му писмо до медиите от 9 август т. г., а именно – че негово законово задължение е да не участва в корупционна схема и да не укрива престъпление, което му е станало известно. Той посочи отново, че са били положени целенасочени усилия в публичното пространство да бъде засегната личната и професионалната му репутация, включително и чрез медийни публикации, съдържащи откровени неистини.    Тази манипулация на общественото мнение, започнала още при задържането на подсъдимата Десислава Иванчева, продължава като зададена \"линия на поведение“ и до настоящия момент, в хода на процедурата по избор на главен прокурор. Александър Ваклин посочи като пример за това статия, публикувана на 07.08.2019 г. в сайта \"Бивол“ с неверни твърдения относно придобит имот от семейството на Иван Гешев, с анонимен автор и в същото време, непубликуването от този сайт на правото му на отговор, изпратено още на следващия ден.    Съобразно Конституцията на Република България, свободата на изразяване на мнение не може да се използва за уронване на правата и доброто име на другиго, а с подобни публикации \"свободата на словото се изопачава до свобода на оклеветяване, открити нападки и подстрекаване към насилие“.  Главният прокурор и неговите заместници заявиха своето разбиране към изложените от г-н Ваклин проблеми и посочиха, че ще застанат зад всеки свидетел в защита на законовите му права. Ръководството на Прокуратурата е на категоричната позиция, че са недопустими опити за натиск върху свидетели и уронване на доброто им име, включително и чрез дирижирани медийни кампании. Недопустими са и всякакви опити за манипулиране на общественото мнение спрямо хора, изпълнили гражданския си дълг.", "date": "2019.08.26", "title": "Сотир Цацаров и заместниците му се срещнаха с Александър Ваклин"}
{"url": "http://epicenter.bg/article/Hristina-Vucheva--Krizata-ot-predi-10-godini-nyama-da-se-povtori--institutsiite-natrupaha-opit/191156/2/0", "text": "„Кредитът трябва да се връща, защото това е смисълът от него. Самите банки нямат политика да взима имуществото ти, ако си забавил да погасиш вноските. Водят се разговори и се търси начин за разсрочване на плащанията. Особено в момента, те нямат интерес да губят клиенти и да нарушат отношенията си с тях“. Това зави пред БТВ финансистът и бивш вицепремиер и министър на финансите Христина Вучева. Изказването й бе по повод новите правила за кредитите и въвеждането на „черни списъци“ на хора, които не си плащат навреме.    „Винаги има хора, които закъсняват с (връщането на) кредитите си. В момента обаче техният процент не е толкова голям, за да влияе на икономиката. В момента има кампания по цял свят. Плашат ни с нова криза, рецесия, депресия и т.н. След 10-15 години нещата се повтарят, но това, което се случи през 2008 г., няма да се повтори, защото институциите натрупаха много опит“, каза още Вучева.", "date": "2019.08.26", "title": "Христина Вучева: Кризата от преди 10 години няма да се повтори, институциите натрупаха опит"}
{"url": "http://epicenter.bg/article/Ekspert-kategorichno--Izbyagalite-zatvornitsi-shte-badat-zaloveni/191162/2/0", "text": "Ще бъдат заловени избягалите от затворническото общежитие в Стара Загора, защото те не само в България, но са осъдени и в други държави, коментира в сутрешния блок на БТВ Красимир Занов, бивш директор на сектор „Издирвания“ към МВР.    Занов заяви, че според него предварително бегълците са се уговорили и избягали, защото е трябвало да бъдат преместени в София, където това е било невъзможно.    В този тип общежития като това в Стара Загора всеки един може да излезе, да се разходи и да се върне, обясни той.    На въпрос на добрата воля на престъпниците ли трябва да разчитаме, Занов отговори, че има правила и ред.    Все пак Красимир Занов препоръча да се засилят мерките и контрола в този тип общежития. По думите му трябва да се събират информации за всеки един затворник.   ", "date": "2019.08.26", "title": "Експерт пита: На добрата воля на престъпниците ли трябва да разчитаме?!"}
{"url": "http://epicenter.bg/article/D-r-Decho-Dechev-komentira-kakvo-tryabva-da-pokriva-edna-klinichna-pateka/191163/2/0", "text": "Д-р Дечо Дечев, управител на НЗОК, коментира в сутрешния блок на бТВ какво трябва да покрива една клинична пътека и какво ще се доплаща.    „За първи път тази година в наредбата на всяка клинична пътека ще бъде включено пределно ясно какво се покрива от НЗОК и какво не се покрива. Причина за това са частниците болници, където има куп обяснения или просто се връчва едно листче. Не искам да ви обяснявам докъде стига творчеството“, каза д-р Дечев.    „Има лечебни заведения, в които се заплаща за всеки леглоден. Таксата стартира от 70 лв. Ако сте пет дни по клинична пътека, пет дена се заплаща, а Касата поема всичко“, добави той.    „Безгранично творчество – ВИП стая в някои болници е, ако има паста за зъби и шапка за баня“, допълни д-р Дечев.  ", "date": "2019.08.26", "title": "Д-р Дечо Дечев коментира какво трябва да покрива една клинична пътека"}
{"url": "http://epicenter.bg/article/Direktorkata-na-muzikalnoto-uchilishte-razkriva-shte-podava-li-ostavka/191164/2/0", "text": "Столина Добрева, директор на Националното музикално училище \"Любомир Пипков\" (НМУ) коментира в сутрешния блок на бТВ казуса с оперната певица Дарина Такова.    Тя обясни, че в случая спазва закона и затова е обяснила, че процедурата не може да бъде заобиколена.    „Дарина Такова в последствие изяви желание да участва в конкурс за назначаване на учители. Аз обясних, че процедурата не може да бъде заобиколена“, каза Добрева в „Тази сутрин“.    „До колкото знам Такова е била неколкократно канена да преподава, но е отказвала, защото е смятала, че учениците са малки, за да се занимават с оперно пеене“, заяви Столина Добрева.    „Заявявам моето и на колегите ми уважение към нея“, каза тя.    Добрева заяви още, че от приятели е разбрала, че министър Боил Банов е поискал оставката ѝ. Тя уточни, че се надява с него да разговаря и да получи подкрепата му. Министър Банов поиска оставката й с публикация във Фейсбук.   Днес между нея и Банов предстои среща.", "date": "2019.08.26", "title": "Директорката на музикалното училище: Няма за какво да подавам оставка!"}
{"url": "http://epicenter.bg/article/I-v-nachaloto-na-septemvri-shte-ni-radva-toplo-vreme/191173/2/0", "text": "Без промяна ще остане времето и през тази седмица. Максималните температури ще бъдат в диапазона 31-36 градуса. Това прогнозира в Сутрешния блок на БНТ Красимир Стоев от НИМХ.    По думите му в източните райони ще настъпи леко понижение на температурите, но без съществени валежи. Това повишава и рисковете от пожари, предупреждават синоптиците.    „Нормално е такова време за края на август“, съобщи той.    Поне до 5 септември валежи не се очакват, каза още Красимир Стоев.", "date": "2019.08.26", "title": "И в началото на септември ще ни радва топло време"}
{"url": "http://epicenter.bg/article/Dete-s-izgaryane-na-rakata--maykata-obvinyava-lekarite/191176/2/0", "text": "3-годишно момиченце от Червен бряг е с тежко изгаряне на ръката, след като му е направена превръзка в спешния център в града. Родителите обвиняват медиците в некомпетентност.   До изгарянето по ръката на Евелин се стига след ухапване от комар.   „Направиха й превръзка, биха й тетанус, защото имаше силен сърбеж”, обяснява майката Анелия пред Нова телевизия.   Лекарят изписал на детето антибиотик и на следващия ден майката отново отишла в Спешното, за да сменят превръзката. Приема ги доктор Ваня Кирилова.   „Тя първо ме изгледа лошо, все едно не иска да се занимава с детето, каза ми, че няма стерилни марли и не съм за там”, допълва майката.   Следват часове плач и пищене от болка, след поставянето на лекарство, директно върху раната. На другия ден детето е прегледано от хирург и вдига температура. Тогава след консултация с личния лекар на момиченцето е установена огромна рана на ръката й.   По препоръка на друг лекар момиченцето е закарано по спешност в „Пирогов”. „Там направиха всички изследвания и се установи, че раната не е от комара. Приеха ни с висока степен на изгаряне”, разказва Анелия Бухалова.   В болницата лекарите обяснили, че детето е можело да почине от отравяне на кръвта.   От Спешния център в Червен бряг тепърва се запознават със случая. Досега не е започнала проверка, защото нямат писмена жалба. Лекарката обаче твърди, че не е допуснала грешка.   „Да, аз съм виждала детето на едно мое дежурство, точно за 5 минути. Лечението му е започнато преди това, видяла съм раната, сложих му суха марля и го насочих към хирург. Учудвам се защо точно моето име е намесено, при положение, че в лечението са взели участие доста хора”, коментира д-р Ваня Кирилова.   Майката на момиченцето обяснява, че ще търси правата си по съдебен път.  ", "date": "2019.08.26", "title": "Заради пъпка от комар дете е с изгаряне на ръката, майката обвинява лекарите"}
{"url": "http://epicenter.bg/article/Premierat-inspektira-stroitelnite-deynosti-po-izgrazhdaneto-na-AM--Evropa---Video-/191178/2/0", "text": "Премиерът Бойко Борисов отново подкара джипа, за да инспектира как вървят ремонтните дейности по изграждането на АМ \"Европа\". Заедно с него пътуват зам.-министърът на регионалното развитие и благоустройството Николай Нанков и министърът на икономиката Емил Караниколов. Премиерът откри и разширение на завода на \"Кола-кола\" в Костинброд. Там премиерът, след като преряза лентата на новия завод, обяви, че обещанието му за 10% увеличение на доходите догодина ще бъде изпълнено. \"Фискалният резерв ми два тази увереност, фискалният ни резерв е пълен въпреки всичко\", подчерта Бойко Борисов. Той се обърна към шефа на завода с пожелание да дава по-високи заплати, защото доходите са приоритет на правителството. Пошегува се с присъстващия на церемонията посланик на Гърция, че нашите самолети Ф-16 ще бъдат по-хубави от гръцките, защото нашите са блок 70, а на съседите - блок 50. И в тази връзка  - плащането на изтребителите, подчерта, че \"въпреки всичко фискалният резерв е пълен\". \"След няколко дни ще открием и най-голямата складова база на Балканите. По време на нашето управление износът на страната е рекордно голям - 28 милиарда лева за първото полугодие. Посланиците също смятат, че средата в България е прекрасна. Все повече компании инвестират в реалната икономика\", каза още премиерът.   В изказването си премиерът водеше спор с опонентите си, защото каза: \"Въпреки че някой казват, че асфалт не се яде, там, където има пътища, идват инвеститори!\" \"Прекрасна среда! Все повече компании идват и инвестират в реална икономика! Огромни заводи!\", продължи Бойко Борисов.    \"Много ми е кеф така - първо ниви, после чакъл и накрая идва асфалтът\", заяви премиерът Борисов пред Караниколов и Нанков, докато пътуваха, и добави, че пътят към Ябланица трябва да бъде открит до 20 дни. Борисов инспектира този участък и преди три месеца и сега отчете напредъка. „Преди 3 месеца беше нива, а сега ще стъпим на асфалт на АМ „Европа“, подчерта той.   \"Затова много се дразнят другите институции, няма какво да покажат. Взели сме решение, инвестирали сме, построили сме и сме го дали на хората\", продължи премиерът, като явно отговаряше задочно на критиката на президента Румен Радев - че е закотвил държавата на дъното.   Премиерът припомни как миналата сряда правителството е дало съгласие генерал-майор Данчо Дяков да бъде освободен от длъжност началника на Националната служба за охрана, считано от 30 август. \"Не му отива (  на Шипка, на такъв ден да говори такива неща. Предишният ден, в сряда в МС дойде светкавично, изненадващо за мен, писмо за съгласуване  за смяната на Дяков като шеф на НСО.  Вкарах го на Министерски съвет, гласувахме го и сега трябва да решават кой да е на негово място. И аз затова коментирах тази смяна\", каза премиерът. (   По-късно Борисов се върна на думите на президента Радев, който попита каква е причината правителството \"да скрие толкова далеч Пламен Георгиев\" - да го пратят консул чак във Валенсия. И обясни: \"Пламен Георгиев е с няколко образования, хиляди награди, с милиарди задържани и конфискувани средства, с няколко езика. Така че не виждам проблем да е консул, просто явно това е някаква поръчка, защото една седмица се говори за това, а ето днеска откриваме поредна инвестиция - двеста милиона са тук!\"   На реплика на репортера, че испанският на Георгиев \"не му е сред силните... Да не кажем, че го владее на ниво както аз и Вие, поне така е записал...\", Борисов троснато отговори: \"Има достатъчна езикова подготовка. Така че... не виждам за консул... Вие не може да изброите никъде консулите в Европа... Просто явно това е някаква поръчка, защото вече една седмица (се говори по темата - б.р.). Ето днес откриваме поредна инвестиция, 200 работни места, паралелки за специално образование. А Вие идвате да ме питате за това.\" Помолен да каже дали Георгиев е най-добрият човек за поста, Борисов отговори: Аз нямам никакво желание да Ви убеждавам Вас. Вие сте убедени по друг начин и затова повече няма да се вкарвам в тази работа. Взехме решение, изпратихме го консул. Хиляди такива има, отсече той и приключи разговора.  \"Моля ви да пуснете това, което казаха посланиците на Америка и Гърция, че имаме износ за над 28 милиарда лева\", обърна се към представителите на медиите Борисов.   Докато пътуваха в премиерския джип, министър Караниколов съобщи, че безработицата в страната е на рекордно ниски нива - около 4%. Той допълни още, че за последната календарна година у нас са открити заводи за около 300 млн. евро, като по този начин са се отворили работни места за повече от 3000 души.   По темата с чуждестранните инвестиции министърът на икономиката обяви, че очакванията са до края на годината размерът им да достигне 2 млрд. евро.   \"Това, което направихме в областта на образованието, също много привлича инвеститори в България. Българският бизнес става все по-конкурентен. В района може би ние сме най-конкурентни за инвеститори. От началото на годината имаме около 15 нови инвеститора\", продължи с разясненията Караниколов.    След като инспектира изграждането и ремонта на магистрала \"Европа\" край Сливница, премиерът се отправи към завода Кока-Кола ХБК- България в Костинброд. Министър-председателят откри новите производствени мощности и разширяването на производствения център на Кока-Кола в града. Инвестицията е за над 34 милиона лева. Правителството ще отпусне финансова помощ за изграждане на инфраструктура до завода в размер на 1 777 814 лева.   \"Асфалът не се яде, но чрез него се правят заводи и се получават заплати\", отбеляза Борисов.    От пресцентъра на Министерския съвет изпратиха съобщение, в което се обяснява кои точно са били инспектираните от министър-председателя Бойко Борисов строителни дейности - в участъка Сливница-Драгоман по изграждането на АМ „Европа“.  Проектът стартира в средата на месец май тази година, ще бъде завършен до 2021 г. и се изпълнява със средства от републиканския бюджет по програма „Ново строителство“ на Агенция „Пътна инфраструктура“.  Премиерът Бойко Борисов отбеляза, че строителните екипи са свършили много работа и успешно са се справили с всички изкопи.   Стартът на инспекцията започна от първия надлез, който ще свързва магистралата със Сливница. „Само за три месеца, когато стартирахме проекта, има изграждане на 100 % на някои дейности“, обяви заместник-министър Нанков.  Инспекцията показа, че напълно готова е стабилизацията на земната основа, на 70% е приключено развалянето на старите канавки, над 40% от изкопните дейности са изпълнени. Работи се по 4 големи съоръжения – подлези, надлези и два пътни възела, а теменужките, които бяха в района на Алдомировското блато, са преместени.   „Това е по-лекият участък от АМ „Европа“, след 25 дни започваме по-тежкия“, допълни заместник-министър Нанков и даде още подробности по изпълнението на строителните дейности.  Министърът на икономиката Емил Караниколов отбеляза, че без инфраструктурата, никой инвеститор няма да дойде. А заради политиката на българското правителство инвестициите ни се увеличават и безработицата е на рекордно ниски нива.    ", "date": "2019.08.26", "title": "Борисов в задочен спор с Радев: Кеф ми е - ниви, чакъл, асфалт. Това дразни другите! (ВИДЕО, СНИМКИ)"}
{"url": "http://epicenter.bg/article/Premierat-naznachi-Petko-Doykov-za-zamestnik-ministar-na-vanshnite-raboti/191193/2/0", "text": "По предложение на вицепремиера Екатерина Захариева министър-председателят Бойко Борисов назначи Петко Дойков за заместник-министър на външните работи. Това съобщи правителствената информационна служба. Петко Дойков е дипломат от кариерата и има ранг „посланик“.  В централното управление на МВнР е работил на различни позиции в териториалните дирекции, отговарящи за Близкия изток и Африка, както и в областта на политиката за сигурност и НАТО. Заемал е дипломатически постове в мисиите на Република България в НАТО и в Арабска република Египет.  Между 2008 и 2012 г. е извънреден и пълномощен посланик на Република България в Тунизийската република, акредитиран и в Ислямска република Мавритания, а между 2014 и 2018 г. е посланик в Индия, акредитиран и за Непал, Бангладеш, Шри Ланка и Република Малдиви.  От 1 март 2019 г. е генерален директор по двустранните въпроси в МВнР.  Владее английски, френски, арабски и руски език.  ", "date": "2019.08.26", "title": "Премиерът назначи Петко Дойков за зам.-министър на външните работи"}
{"url": "http://epicenter.bg/article/Sofiyskiyat-universitet-obyavi-dopalnitelen-priem--nad-1200-mesta-sa-svobodni-/191194/2/0", "text": "Софийският университет (СУ) „Св. Климент Охридски“ обяви допълнителен прием за 1280 незаети места след вече приключилото класиране на три етапа в Алма Матер, предаде БНР.   800 от местата са за специалности, субсидирани от държавата, а 480 за специалности срещу заплащане от страна на студентите.    Срокът за подаване на документи за участие в допълнителния прием е от 9 до 13 септември.    Класирането ще бъде обявено на 17 септември, а записването ще бъде от 18 до 20 септември.    От над 7100 кандидати, подали документи за прием в най-старото висше училище, записаните към днешна дата новоприети студенти са близо 4600.    Изцяло запълнени са местата, субсидирани от държавата, за 21 специалности, сред които Психология, Английска филология, Китаистика, Японистика, Право, Компютърни науки, Туризъм, Журналистика и други.", "date": "2019.08.26", "title": "Софийският университет обяви допълнителен прием, над 1200 места са свободни "}
{"url": "http://epicenter.bg/article/Ninova--Tsinizam-e-da-se-hvalish-s-patishta--kogato-se-navarshva-godina-ot-katastrofata-pri-Svoge-/191197/2/0", "text": "\"Цинизъм е да се хвалиш със строителство на пътища в деня, в който се навършва една година от катастрофата край Своге, която отне 20 човешки живота, г-н Борисов!\", написа във фейсбук лидерът на БСП Корнелия Нинова.   Тя коментира последната инспекция на министър-председателя, в която участва и зам.-министърът на строителството Николай Нанков. Миналата година Нанков бе министър на регионалното развитие и точно заради катастрофата край Своге подаде оставка.   \"Експертизата доказа некачествено строителство. А един пожар под магистрала “Струма” компрометира прясно построения участък, за който са пръснати и европейски средства, и парите на българските данъкоплатци. Правите го, возейки в джипа си Нанков, който \"пое” политическата отговорност, като от министър го назначихте за зам.-министър. Тези факти казват всичко. Воаяжите ви едва ли заслужават повече внимание. Но друга тема заслужава огромно внимание. Днес директорът на Здравната каса обяви, че пациентите доплащат 4 млрд. лв. от джоба си често \"под масата\" или с измислени поводи - ВИП стая с четка за зъби и шапка за глава. ГЕРБ управляват България вече десет години. И по този показател - здравен статус и смъртност, също ни закотвиха на дъното на Европа. Здравната реформа е крещящо наложителна. И трябва да започне с премахване статута на търговски дружества на болниците\", написа още в социалната мрежа лидерът на БСП Корнелия Нинова.  ", "date": "2019.08.26", "title": "Нинова към Борисов: Цинизъм е да се хвалиш с пътища, когато се навършва година от Своге!"}
