{"url": "http://epicenter.bg/article/Gen--Dimitar-Iliev--Sluzhbata-v-Balgarskata-armiya-e-dalg--vapros-na-chest-i-otgovornost-/197387/2/0", "text": "Българската армия е най-видима при изпълнение на третата си мисия - в помощ на населението. Трети ден военнослужещи от Сухопътните войски и авиационна техника от Военновъздушните сили участват в погасяването на горския пожар в Рила, а от днес – и в Стара планина. При изключително тежки условия - пресечена местност, труднодостъпни райони с височина над 1900 м., голяма денивелация, гъст дим и намалена видимост нашите модулни формирования са на терен и изпълняват своите задачи по овладяването на огъня. Това каза заместник-началникът на отбраната генерал-лейтенант Димитър Илиев днес, 29 октомври, на събитието от кампанията „Бъди войник“ в Пазарджик, съобщиха от МО.    Той подчерта, че армията е неделима част от българското общество и службата в редовете на Българската армия е дълг, въпрос на чест и отговорност.    „Затова основната цел на кампанията „Бъди войник“ е да представи пред обществото професията на българския военнослужещ“, посочи генерал-лейтенант Димитър Илиев.    По време на кампанията в Пазарджик гражданите и гостите на града имаха възможност да разгледат специализирана екипировка, въоръжение, оборудване и техника, които се използват в Българската армия.    Най-голям интерес предизвикаха демонстрациите на военнослужещите от 68-а бригада „Специални сили“. Те представиха техники по интуитивна стрелба с маркиращи боеприпаси и военни ръкопашни техники. Командосите демонстрираха действия при акция за неутрализиране на терористи и освобождаване на заложник.    „Демонстрациите днес са част от отговорностите и задачите, които изпълняват военнослужещите от Специалните сили“, посочи заместник-командирът на 68-а бригада полковник Иван Райков. „Специалните сили са най-подготвени и способни да действат по суша, въздух и вода. Те са острието на армията“, заяви той.    Информационната борса беше посетена от десетки ученици и студенти, които бяха запознати с обявените конкурси за войнишки длъжности във Въоръжените сили, като и със сроковете и условията за кандидатстване по тях.    Събитието от националната информационна кампания „Бъди войник“ традиционно завърши с концерт на Представителния ансамбъл на Въоръжените сили и Представителния духов оркестър на Военновъздушните сили.  ", "date": "2019.10.29", "title": "Ген. Димитър Илиев: Службата в Българската армия е дълг, въпрос на чест и отговорност "}
{"url": "http://epicenter.bg/article/Haralan-Aleksandrov--Rezultatite-ot-kmetskite-izbori-stabilizirat-upravlenieto/197312/2/0", "text": "Тези избори затвърдиха резултатите от евроизборите. Това заяви в сутрешния блок на БНТ социологът Цветозар Томов.    \"ГЕРБ запазва водещата си позиция. БСП се завръщат, след като бяха в будна кома и нокаут\", каза още по темата социалният антрополог Харалан Александров.    \"Резултатът на патриотичните партии беше лош, но това е нормално предвид отношенията им последните месеци. На фона на това ВМРО имаха добри резултати\", разкри Александров.    \"За Бонев гласуваха млади хора, а и от \"Демократична България\" се справиха добре\", каза Томов.    \"Резултатите стабилизират управлението, но хората сигнализираха, че искат повече внимание и работа\", коментира социалният антрополог.    \"ГЕРБ загуби 80 000 гласа на кметските избори. Управляващите имат проблем с т.нар градска десница\", смята социологът.    \"Манолова беше подкрепена от десни партии, но не и от десни избиратели\", заяви Томов.   \"Манолова привлича наказателен вот срещу ГЕРБ, но тези хора не са десни. Кандидатите на ГЕРБ спечелиха от раз, но ще работят с доста цветни общински съвети\", допълни социалният антрополог.    \"Не очаквам нито Бонев, нито \"Демократична България\" да изразят подкрепа към кандидатите на втори тур\", каза Цветозар Томов.  ", "date": "2019.10.29", "title": "Харалан Александров: Резултатите от вота стабилизират управлението, БСП се завръщат"}
{"url": "http://epicenter.bg/article/Politologat-Stoycho-Stoychev--GERB-imat-seriozni-osnovaniya-da-se-pritesnyavat-za-balotazha-/197315/2/0", "text": " На балотажи в България се гласува основно анти-, а не про-, у нас омразата е много силен фактор.  Това заявява за „Студио Банкеръ“ политологът Стойчо Стойчев.     ГЕРБ имат сериозни основания да се притесняват за следващата неделя, казва още той.    убеден е той.   По думите му, ако  Борисов е склонен да приеме някои изборни загуби, включително и в София, посочва Стойчев.        Борис   градската десница се представи добре и взе максимума си.    Кандидатът на „Спаси София“ не тръгна с ДБ, защото е усетил, как някои хора искат да влязат в общинския съвет на негов гръб, коментира политологът.   \r\n \r\n", "date": "2019.10.29", "title": "Политологът Стойчо Стойчев: ГЕРБ имат сериозни основания да се притесняват за балотажа "}
{"url": "http://epicenter.bg/article/Korneliya-Ninova-/197352/2/0", "text": "Така лидерът на БСП Корнелия Нинова отговори задочно на премиера и председател на ГЕРБ Бойко Борисов, който в изборната нощ обяви, че ГЕРБ безапелационно е първа пилитическа сила.   Нинова направи този коментар на първата си пресконференция, която  даде след първия тур местните избори.   \"Борисов, колко да е безапелационна победата на ГЕРБ след като в бастиони на партията си трета политическа сила и отиваш на балотаж в София?!  разделение на хората и посочване на лоши и добри\", каза Корнелия Нинова. \"Тази победа се обявява с усмивка, а не с нерви, жлъч и омраза\", продължи да коментира изказването на Борисов Нинова.   \"  Два пъти и отгоре си надолу!   Даже на балотаж не отиваш! Като Ямбол например. Къде е безапелационната победа?  . София е не бастион на ГЕРБ, а бастион на n-степен.    \"  продължи да изборява Нинова. И посочи, че ГЕРБ губи съветници във Варна, Русе и Благоевград. \"Кое му е безапелационното на победата ти?! Безапелационно тези избори доказаха, че ГЕРБ са в тенденция да намаляват подкрепата си в България. Безапелационно БСП расте! Да, трудно е. Да, не е изведнъж, не е революционно\", завърши коментара си на думите на Борисов лидерът на БСП.   , каза в началото на пресконференцията лидерът на БСП Корнелия Нинова.   \"Чу се, че сме се скрили и не коментираме резултатите. Ние никога не се крием. Изчакваме окончателните резултати и коментираме резултати, а не хипотези и предположения. За ова се изправяме днес пред вас\", коментира в началото на пресконференцията Нинова.   \"Поздравявам всички българи, гласували на тези избори и проявили своята гражданска активност. Благодаря на всички наши кандидати, общинските, областните структури, депутатите в българския и Европейския парламент, на Националния съвет, които се включиха в тази кампания, за да е тя силната, положителна и усмихната. Вие предложихте реални решения на хората\", подчерта Нинова на пресконференцията в централата на БСП.   Тя поздрави партията, че е устояла на натиска, компроматната война и на заплахите.  да пишат, че семействата са ви напуснали, че децата ви са се отказали от вас. Благодаря ви, че не се поддадохте на всичко това и продължихте. Благодари ви на всички вас. Страхотен национален отбор сме. Вярвам, че той ще се запази и след тези избори\", допълни Нинова.     Тя подчерта, че левицата отива на балотаж в 12 области.   \"   . Имаме намаление с две трети на общините, в които не сме имали общински съветници\", каза Нинова.       Като изключително сериозен проблем на тези избори Корнелия Нинова посочи огромния брой невалидни бюлетини. \"  Решението на този въпрос е машинното гласуване и БСП отново ще го предложи\", посочи Нинова.    Корнелия Нинова  . Тя се позова на изказвания на гражданите по една от телевизиите: \"На единия беше зададен въпрос: Защо взехте 20 лв.?, а той каза:   Бедността! Вторият на същия въпрос каза:  . Това е голямото предизвикателство пред всички нас : бедност, страх и репресии. Срещу това трябва да се борим в България.\"   Нинова призова към обединение за решаване на този проблем \"Обръщам се към всички - тези избори ще минат, ще дойдат други - дайте да се съберем и да решим този огромен проблем - свободен народ, без страх свободно да избира водачите си\", заяви тя.   Думата взе и депутатът Георги Свиленски.   \"  И подчерта, че в ромска секция в община \"Слатина\" 370 гласа има Фандъкова, но само 11 листата на ГЕРБ. Свиленски посочи подобни примери и от други ромски секции. \"Така г-жа Фандъкова печели с 8% повече от г-жа Манолова\", каза той.   \" , бе неговият извод.      ", "date": "2019.10.29", "title": "Нинова отговори на Борисов: Безапелационно БСП расте! (ВИДЕО)"}
{"url": "http://epicenter.bg/article/Finansovoto-ministerstvo-oryazva-parite-na-VSS-za-shtatove--uvelichenie-na-rangove-i-remonti-/197363/2/0", "text": "Пленумът на Висшия съдебен съвет не се съгласи с предложения от Министерството на финансите проект на бюджет за съдебната власт за идната 2020 г. Това съобщава \"Правен свят\".    Реакцията на кадровия орган беше очаквана, след като стана ясно, че предвидените от финансовото ведомство средства за съдебната власт са с 88 млн. лв. по-малко от поисканото от кадровия орган. Заради поредните разминавания във визията на двете институции относно бюджета за следващата година и заради краткия срок поставен за становище от страна на финансовото ведомство се наложи Пленумът да заседава по въпроса извънредно във вторник, вместо, както обикновено, в четвъртък.    Представляващият ВСС и председател на Комисията \"Бюджет и финанси\" Боян Магдалинчев подробно поясни какъв е бил проектът за бюджет на кадровия орган и точно по кои пера се разминават плановете му с тези на МФ.    \"На вас добре ви е известно, че ние изготвихме проект на бюджет на съдебната власт и беше изпратен на МФ за приобщаването към държавния бюджет. Само ще ви уведомя, че нашият проект имаше следните разчети – 2020 година – 859, 344 млн. лв.\", припомни Магдалинчев. В тази цифра влизат средства за управление на невдижимите имоти на съдебната власт, индексираните заплати, в това число и за допълнителни възнаграждения за по-натоварените органи и Специализираните съдилища и прокуратури до 3 основни заплати, за 100 нови щата за съдебни помощници в съдилищата, за нови бройки за съдии в административните съдилища, за актуализиране на ранговете на съдебните служители, за обезпечаване на свободни щатни бройки за период от шест месеца за 2020 г., за облекло, за обезщетения, обучения и т.н.    МФ обаче дава на кадровия орган 771,317 лв. за разходи. По-малко с 88 млн. лв. от поисканото. \"По-малко са и капиталовите разходи. С така заложения от МФ законопроект няма да могат да бъдат обезпечени следните дейности – назначаване на 110 съдебни служители, обезпечаване на свободни щатове за шест месеца за 2020 г., основни ремонти и придобиване на сгради за 33 млн. лв., няма да могат да бъдат актуализирани и ранговете на съдебните служители\", посочи още Боян Магдалинчев.    С предлаганият проект от ВСС, кадровият орган е заложил и 110 млн. лв. в приходната част за разлика от предходните две години, когато бяха заложени 116 млн. лв. По думите на Магдалинчев, това е така, тъй като през последните години се наблюдава тенденция по намаляване на приходите на съдебната власт. В проекта на бюджет на МФ изрично е заложено обаче, че в приходната част средствата трябва да са 116 млн. лв., както досега.    В рамките на дебата Даниела Марчева попита дали финансовият министър е обосновал защо именно тези пера за нуждите на съдебната власт са отрязани. \"Има един стар проблем с това, че заплатите на магистратите не са компенсирани в предходни години. Сега наваксваме ли го?\", попита Марчева.    \"Не мога да Ви кажа защо министърът не е посочил обосновка. В мотивите му пише, че това са \"приоритети на бюджета\". Не е съвсем вярно, че заплатите не са изравнени. Миналата година изплатихме необходимите средства\", отговори Магдалинчев и заяви, че според посочените от МФ приоритети, в бюджета за идната година трябва да се отделят повече средства от държавата за образование, отбрана, пенсионна политика, увеличаване на минималната заплата, здравеопазване. \"Най-вероятно това са причините да не се възприеме нашият проект в разходната част\", каза още представляващият ВСС.    Гергана Мутафова от своя страна посочи, че ще гласува против проекта на бюджет на финансовото ведомство да бъде съгласуван от Пленума. Според нейните мотиви, от образование и квалификация се нуждаят и магистратите, и служителите, но от друга страна – качествените кадри не желаят да постъпват на работа в съдебната власт срещу ниските заплати, които им се предлагат. Тя подчерта още, че с предложения бюджет от държавата не само съдебната власт няма да върви в посока на прогрес, а дори стои опасността да изостане в редица сфери.    \"Това означава ли, че с размера на тези средства се блокира изграждането на Съдебната палата във Варна\", включи се и Атанаска Дишева.    \"Когато ВСС съставяше своя проект на бюджет е взел предвид всички заявки от органите на съдебната власт. Аз не знам дали Варненската съедбна палата е включена в прогнозата, но този бюджет ще бъде разпределен по органи и дейности, след това Комисия \"Управление на собствеността\" (КУС) ще изготви приоритетите си за 2020 г. в съпоставка с това какъв е финалният ни бюджет. Дали Варненската съдебна палата ще е сред тях, ще се разбере след това\", отговори Магдалинчев.    \"Г-жо Дишева, задавате супер неадекватен въпрос. Как очаквате КУС да е заложила нещо за Съдебна палата във Варна, при положение, че нямаме терен? Нямаме нищо конкретно като предложение. Ако има такъв, то трябваше да знаем и да задвижим процедурата. За какво си говорим тези неща изобщо, само, за да си чуваме гласовете ли?\", обърна се Драгомир Кояджиков към Дишева.    \"Малко се отклоняваме от обсъждания проблем. Нито за 2020 г., нито за 2021 г. има предвидени средства за Съдебна палата във Варна, точно поради причините, които току-що бяха изтъкнати – няма терен, няма яснота за нуждите. Няма никаква яснота и в близките 3 години аз не знам дали ще бъде намерен терен, за да започне проектиране и т.н.\", отговори председателят на КУС Евгени Диков.    Даниела Марчева се намеси, за да върне разговора по същество и попита – защо всяка година има един и същ проблем – ВСС иска пари, колкото ще му стигнат за годината – а правителството винаги дава по-малко отколкото е необходимо. \"Ние няма какво повече да дадем на МФ като информация, всичко, което имаме като обосновка на поискания бюджет, е внесено там. Народното събрание в крайна сметка ще каже кое ще възприеме и кое не\", заяви Боян Магдалинчев.    Накрая, с пълно единодушие, Пленумът реши да не съгласува предложения от финансовото ведомство бюджет на съдебната власт за 2020 г. и да изпрати становището си в Народното събрание.", "date": "2019.10.29", "title": "Финансовото министерство орязва парите на ВСС за щатове, увеличение на рангове и ремонти "}
{"url": "http://epicenter.bg/article/Tsvetan-Tsvetanov-se-sreshtna-s-bivshiya-pomoshtnik-darzhaven-sekretar-Daniel-Friyd/197365/2/0", "text": "По време на посещението си във Вашингтон, председателят на управителния съвет на ЕАЦС Цветан Цветанов се срещна с бившия помощник държавен секретар Даниел Фрийд.    Посланик Фрийд е сред водещите изследователи на Атлантическия съвет във Вашингтон, дългогодишен дипломат и специалист по Русия, Балканите и Източна Европа, съобщават от ЕАЦС.    Още в началото на срещата посланик Фрийд подари на Цветанов своята книга „Съединените Щати и Централна Европа през американското столетие“. Двамата обсъдиха възможността книгата да бъде преведена на български език и официално представена лично от посланик Фрийд в София през първата половина на 2020 г.    Цветанов представи обстойно дейността на новосъздадения Евро-атлантически център за сигурност, като заяви, че центърът се стреми към засилване на връзките и контактите между България и САЩ по линия на гражданското общество и неправителствените организации. Беше обсъдена актуалната политическа обстановка в региона и амбициите на различни сили извън НАТО и ЕС към тази жизненоважна за стабилността на Европа и Близкия Изток част на света.    Даниел Фрийд определи Цветанов като добър приятел на Америка и политик със стратегическо виждане за процесите в национален и регионален план. Той насърчи разрастването на дейността на центъра в региона на Балканите, определяйки тази дейност като жизненоважна за развитието на трансатлантическите отношения.  ", "date": "2019.10.29", "title": "Цветан Цветанов се срещна с бившия помощник държавен секретар Даниел Фрийд"}
{"url": "http://epicenter.bg/article/-quot-Trend-quot--50--ot-horata--lezhali-v-bolnitsa--sa-doplashtali-za-meditsinska-pomosht-/197366/2/0", "text": "50 на сто от хората, лежали в болница, са доплащали за медицинска помощ - сочат данните на социологическо проучване на агенция \"Тренд\", проведено сред 1006 души в периода 11-18 октомври. Най-много хората са доплащали за диагностика и изследвания, сочат още данните, оповестени на Първата национална конференция \"Заедно за повече здраве\", организирана от фармацевтичния бизнес у нас, предаде БНР.    Изследването на агенция \"Тренд\" за това какъв е образът на здравната система за хората, формиран през медиите и социалните мрежи, сочи, че хората виждат негативно здравната система, съобщи Димитър Ганев от социологическа агенция \"Тренд\":    „Средна оценка 3 по тази скала. Какви са проблемите на българското здравеопазване – ниско качество на лечението, високо доплащане за медицински услуги, високо доплащане за лекарства, липсват медицински кадри, лошо състояние на болниците. На кое в най-голяма степен се дължат проблемите в здравеопазването – лош контрол в системата и съответните институции и органи – 45%, недостатъчно финансиране – 29%“.    Отговорите на анкетираните са по-балансирани, когато те са имали реален досег със здравната система, отбеляза обаче Димитър Ганев. 40 на сто са удовлетворени от здравното обслужване, а 53% не са удовлетворени. Хората имат високо доверие в българските фармацевти, следват ги лекарите и медицинските сестри. 50 на сто обаче са доплащали, като 19% от тях са плащали за изследвания, 15 на сто - за лекарства, 13% - за консумативи.    Необходим е експертен и обществен дебат за здравеопазването, каза вицепремиерът Томислав Дончев по време на конференция \"Заедно за повече здраве\".    Имаме нужда от обществен дебат колко повече средства да се дават, как най-разумно да се разпределят, а има и нови теми, за които трябва да подготвим обществото, допълни Дончев. Иновациите в здравеопазването съдържат потенциал за конфликт - поддържат човешкия живот, но някои от тях са много скъпи, каза още Дончев.    Заместник-министърът на здравеопазването Бойко Пенков припомни, че за следващата година парите за здравеопазване ще бъдат с 500 млн. лв. повече, а през 2022-ра г. се очаква общият им размер да бъде 6,4 млрд. лв.    Според участниците в изследването за здравната система държавата трябва да отделя повече средства за здравеопазване, но и парите трябва са харчат по-ефективно, а на пациентите трябва да се осигури по-добър и навременен достъп до лекарства. Здравни експерти предложиха повече средства в здравеопазването да влязат с увеличаване на акциза върху цигарите, като този процент влиза в здравната система за лечение на заболяванията, които се причиняват от тютюнопушенето и като падне ДДС върху лекарствата.    Фармабизнесът изнесе данни, според които, благодарение на нови медикаменти и то финансирани от Здравната каса, е подобрено значително лечението на хепатит С, на захарния диабет, на рака на гърдата и на ХИВ и СПИН болните у нас. Същевременно обаче е неравномерен достъпът до аптечната мрежа, като тази услуга е съсредоточена в пет големи града в страната, по данни на Фармацевтичния съюз.", "date": "2019.10.29", "title": "\"Тренд\": 50% от хората, лежали в болница, са доплащали за медицинска помощ "}
{"url": "http://epicenter.bg/article/TsIK-globi-bTV-po-signal-na-GERB-za-vnusheniya-v-denya-na-izborite-/197367/2/0", "text": "С две свои решения Централната избирателна комисия реши, че bТV е нарушила разпоредбите и е извършила на предизборна агитация в изборния ден.    Решенията се отнасят за излъчените в следобедната емисия репортажи,  „Чумата в предизборна употреба“ с подзаглавие „Разследване на bТV по сигнали за изплащане на обезщетения на хора с прасета-фантоми“, и „Хубаво, но не е готово“ с подзаглавие „Ремонтът на граф Игнатиев – нито в срок, нито според очакванията на столичани“.    Сигналите за нарушението са постъпили от упълномощен представител на ПП ГЕРБ и от Местна коалиция ГЕРБ (СДС).   В Централната избирателна комисия е постъпила по електронната поща жалба от ПП ГЕРБ, представлявана от Бойко Борисов чрез Здравко Кирилов Костадинов, упълномощен представител, председател на общинското ръководство на ГЕРБ Сливен с вх. № Ж-244-6 от 27 октомври 2019 г., за нарушение на разпоредбата на чл. 182, ал. 4 ИК.   В жалбата се твърди, че в следобедната емисия на БТВ в интервала от 17:20 ч. до 17:30 в репортаж, озаглавен „Чумата в предизборна употреба“ с подзаглавие „Разследване на bТV по сигнали за изплащане на обезщетения на хора с прасета-фантоми“. Репортажът е част от обзорното предаване на телевизията за провеждането на местните избори с наименование „Местните 2019. Отново ти местиш“. Същият репортаж е публикуван на официалната интернет страница на телевизията на адрес   със заглавие „Как чумата по свинете се намеси в агитацията на кандидат-кметове“.   В жалбата се посочва, че в телевизионния репортаж репортерката е споменала, че ще разкрие името на селото след края на изборния ден, а в горния десен ъгъл на информационния банер в репортажа било изписано „СЛИВЕН“, с което се внушавало, че посочените нарушения са извършени в община Сливен. В статията, публикувана на посочения интернет адрес е посочено, че става дума за село Гавраилово, община Сливен.   В жалбата се твърди, че в излъчения репортаж и в публикуваната статия се отправят директни внушения, че кметът на село Гавраилово, който е отново кандидат за кмет изплатил на 84 души от селото по 300 лева обезщетение за доброволно умъртвени прасета като въпросните обезщетения кметът плащал и на хора от ромската махала, които никога не са имали прасета.   Веднага след излъчването на  репортажа в 18:04 часа водещият на предаването „Местните 2019“ С. И.  прави констатацията, че „Един глас вече струва 100 лева и едно прасе“.   Другите сигнали са постъпили в Централната избирателна комисия по електронната поща от Бедрос Левон Пехливанян, упълномощен представител на ПП ГЕРБ с вх. № Ж-242-6 от 27 октомври 2019 г., сигнал от Местна коалиция ГЕРБ (СДС) чрез Цветомир Петров Паунов, упълномощен представител с вх. № С-243-6 от 27 октомври 2019 г.,  сигнал от Е. Г. с вх. № С-222-3 от 27 октомври 2019 г.,   за нарушение на разпоредбата на чл. 182, ал. 4 ИК.   В сигналите се твърди, че в следобедната емисия на БТВ в 16:20 ч. в репортаж със заглавие „Хубаво, но не е готово“ и с подзаглавие „Ремонтът на граф Игнатиев – нито в срок, нито според очакванията на столичани“, се отразява ремонтът на ул. Граф Игнатиев в столицата.   Водещи са А. Х. и С. И.. Използвани са кадри от вече излъчвани материали, и по-конкретно на ранена жена, чийто съпруг изкъртил три „перки“, поставени като ограничители на ул. „Граф Игнатиев“.   Въпросното предаване е част от обзорното предаване на телевизията за провеждането на местните избори с наименование “Местните 2019“. В сигналите се посочва, че по този начин се правят индиректни внушения по отношение на решението на избирателите за кого да дадат своя вот.   Нарушението, според сигналоподателите, се състои в излъчването на репортаж, който не касае законосъобразността на изборния процес, а агитация срещу кандидата за кмет Йорданка Фандъкова, а на нея не й е дадена възможността да представи своята гледна точка. След извършена проверка ЦИК приема, че има данни за негативни квалификации и внушения срещу даден кандидат, дори извършени по индиректен начин, в изборния ден, представлява нарушение на разпоредбата на чл. 182, ал. 4 от ИК.    Съгласно решението на комисията, на bТV Медиа груп ще бъдат съставени актове за нарушение.    Текстът на решението можете да видите   и ", "date": "2019.10.29", "title": "ЦИК глоби два пъти бТВ по сигнал на ГЕРБ за критични репортажи в деня на изборите "}
{"url": "http://epicenter.bg/article/-Patna-politsiya-quot--prizovava-shofyorite-da-karat-vnimatelno-zaradi-ryazkata-smyana-na-vremeto/197329/3/0", "text": "„Пътна полиция\" призовава шофьорите да карат внимателно , тъй като предстои рязка смяна на времето. Това съобщиха от пресцентъра на МВР.   С оглед очакваната рязка промяна във времето, пътна полиция апелира водачите, на които им предстои пътуване през идните три дни, да тръгват на път с подготвени за движение в зимни условия моторни превозни средства и да шофират със съобразена с променящите се условия скорост. Когато преминавате през сенчести участъци, е възможно на пътното платно да се образува лед, затова шофирайте с особено внимание.   Време е за смяна на гумите на автомобилите. Съгласно Закона за движение по пътищата от 15 ноември моторните превозни средства трябва да са с гуми, предназначени за зимни условия или с дебелина на протектора не по-малка или равна на 4 мм.", "date": "2019.10.29", "title": "„Пътна полиция\": Шофирайте внимателно, предстои рязка промяна на времето"}
{"url": "http://epicenter.bg/article/Bez-sporazumenie-za-gaza-mezhdu-ES--Rusiya-i-Ukrayna-/197324/4/0", "text": "Четвъртият кръг от преговорите за транзит на газ между ЕС, Русия и Украйна за следващата година завърши без конкретно споразумение, съобщи еврокомисарят за енергийния съюз Марош Шефчович. Договорена е била следваща тристранна среща на ниво министри през ноември, предава БНР.    По думите на Шефчович, Русия е подчертала изключителното значение на това да се намери решение на арбитража в Стокхолм, където тя и Украйна все още имат нерешени спорове.    Другите спорни въпроси, които Русия е изтъкнала, са антимонополните решения и потенциалния обем на директните доставки за Украйна.    И трите страни са изключили възможността да се стигне до спиране на доставките.  ", "date": "2019.10.29", "title": "Без споразумение за газа между ЕС, Русия и Украйна "}
{"url": "http://epicenter.bg/article/Prof--Iskra-Baeva--Zashto-vlastta-na-GERB-e-tolkova-stabilna/197350/11/0", "text": "След първия тур на местните избори – нищо ново. ГЕРБ продължава да е основната политическа сила почти в цялата страна, което след дългогодишното им управление си е направо чудо. Никакви големи или малки скандали, които от години се застъпват един с друг, не им пречат да запазят стабилното си присъствие в управлението.    А преди години не беше така. Зърнената и банковата криза при Жан Виденов накараха обществото да се вдигне срещу БСП, приватизационните скандали при Костов го изхвърлиха от властта, имотите на Симеон Сакскоруготски изтриха НДСВ от политическия живот, а злощастното гласуване за Дилян Пеевски доведе до трайното излизане на БСП от управлението. Защо сега е различно? Защо многобройните разкрития за корупция на всички равнища в ГЕРБ не му пречат да печели избори? Част от отговора може би е в уникалната способност на Бойко Борисов да убеждава широката публика в правотата си, но това не е достатъчно. Има и друго обяснение.    Преди години, докато БСП беше в силата си, социолози (активни и днес) развиха тезата, че ако тя наложи деполитизация на населението и то престане да се вълнува от политика, властта ще се стабилизира. Това беше наречено нормализация.    Е, струва ми се, че днес вече живеем в такава „нормализирана” държава. Защото хората вече се отвратиха от политиката и, поставени пред избор, предпочитат или да не гласуват, или да подкрепят управляващите. Защото независимо дали им харесват или не, те са познатото зло, с което са свикнали, и не искат да рискуват с новото и непознато зло. Отровният плод на деполитизацията е нарастващото отвращение към политиката и към партиите в частност.    Отвращението беше постигнато с усилията на всички партии, показали при управлението си завидни „умения” да се възползват от властта. Само че ще припомня как отвращението към партиите помага на превратаджиите от 19 май 1934 г. да забранят всички партии – за радост на гражданите. Но липсата на партии позволява на цар Борис III през следващите 10 години да управлява необезпокояван с всички произтичащи от това последици.    Подобен опит за деполитизация на обществото правят управляващите и през 60-те години, като насочват гражданите към материални блага – коли, апартаменти, вили, екскурзии и т.н. Целта е да престанат да се бъркат в управлението на БКП. Този експеримент не завършва добре – идеята, че консуматорството движи икономиката е американска, където има изобилие от стоки, докато за социалистическата икономика с присъщия ѝ дефицит тя по-скоро делегитимира системата.    Но да се върна към днешната реалност. Моето обяснение за трайното присъствие на ГЕРБ във властта е деполитизацията на обществото, което вече не се вълнува от политически програми и идеологии. Бойко Борисов и неговият ГЕРБ вече се идентифицират с властта, те все повече се вкопават и изглеждат безалтернативни. Така както изглеждат Тодор Живков и БКП през 70-те години.    Местните избори не показват никакво господство на дясното в българската политика. Примерът на Русе е показатален: една журналистка от Русе напомни, че от 16 кандидати за кмет само Пенчо Милков от БСП не е бил нито комсомолски активист, нито член на БКП – коментарът е излишен. Успехите на ГЕРБ говорят не за одесняване, а за деполитизация.    Да не забравяме, че и Тодор Живков не се оказа вечен, а бе пометен, след като дисидентите върнаха политиката в българското общество. Има ли днес критични граждани, които да събудят обществото? Слаба надежда се роди в София с гражданското гласуване за Борис Бонев от „Спаси София”. Но е рано да се радваме, защото става дума за десетина процента от само половината жители на София.      ", "date": "2019.10.29", "title": "Проф. Искра Баева: Защо властта на ГЕРБ е толкова стабилна"}
{"url": "http://epicenter.bg/article/Vasil-Petrov-smenya-aranzhimentite--ne-stila/197309/6/0", "text": "Джаз легендата Васил Петров едва ли има нужда от представяне! Той е една от най-видните и, нека си признаем, готини фигури на българската музикална сцена.  Между многото прозвища, които е заслужил бихме включили и Български Джаз Посланик към Света.    Многобройните му участия с едни от най-бележитите музиканти и джаз оркестри по света, както и редицата награди които неговата дългогодишна кариера му носи говорят силно за това.    Елегантния и ласкав баритон притежава всичките качества на една звезда, както Софийската публика сама отбеляза. След като се наслади на продукциите Sinatra: Vegas, които препълниха два пъти Зала 1 на НДК.    Тази година на 23 Ноември (събота) от 22:00 ч. той се качва на сцената на столичния клуб Joy Station с нова свежа концертна програма „НАЙ-ДОБРОТО ОТ ВАСИЛ ПЕТРОВ“.    Там той и слушатели ще са още по-близко и съпреживяването на музиката по-силно.  На сцената с него ще са изключителните Ангел Заберски младши (пиано), Борис Таслев (контрабас), Стоян Янкулов- Стунджи (ударни), Шибил Бенев (китара).    Програмата включва пиеси от различни творчески периоди, както и съвсем нови заглавия в класически суинг, ориенталски джаз, боса нова музика, блус нюанси, поп и рок хитове. Те са интерпретирани по неподражаем начин от Васил Петров в нови аранжименти, написани от Ангел Заберски-син.    Част от темите които ще чуете са “ Fly me to the moon”, “The shadow of your smile”, “When you smiling”, „Caravan”, “Quando Quando”, „Besame mucho”, „Can`t take my eyes of off you”. А също така и “Killing me softly” , “A day in the life of a fool”, “Soldier of fortune“, “My Way”, “Strangers in the night” , “New York, N.Y.”….    И невероятните му изпълнения на родния, български език – „Подслон в дъжда,“ и една от най-хубавите песни „Другият“.    На 23 Ноември от 22:00 ч. в Joy Station, София.  Билети на касите на Магазини Фантастико и в мрежета на Eventim.    VIP зона пред сцената – 50 лв. Oстанали зони – 40 лв. на предварителна продажба и 45 лв. в деня на концерта. ", "date": "2019.10.29", "title": "Васил Петров сменя аранжиментите, не стила"}
{"url": "http://epicenter.bg/article/Povecheto-germantsi-iskat-Turtsiya-da-bade-izklyuchena-ot-NATO/197313/7/0", "text": "Повечето германци искат Турция да бъде изключена от НАТО заради офанзивата на Анкара в Северна Сирия, предаде ДПА, цитирайки проучване на ЮГов.    58 на сто от запитаните са подкрепили изключването на Турция от организацията а 18 на сто са били против, показва проучването, извършено по поръчка на ДПА. Още по-голяма е подкрепата на по-твърда позиция на германското правителство спрямо Анкара. 61 на сто подкрепят икономически санкции, а 69 на сто - пълната забрана за износ на оръжие.    След началото на турската офанзива Берлин вече ограничи продажбите на оръжие за Анкара. Изключването й от НАТО обаче би било изключително сложно и се смята за нереалистично, защото в устава на организацията няма разпоредби за отнемане на членството на страна, отбелязва ДПА.  ", "date": "2019.10.29", "title": "Повечето германци искат Турция да бъде изключена от НАТО"}
{"url": "http://epicenter.bg/article/UEFA-zatvarya--quot-Vasil-Levski-quot--i-globyava-Balgariya-s-85-hil--evro-/197375/8/0", "text": "Тежко наказание за България от Дисциплинарната комисия към УЕФА. Централата наложи затварянето на стадион \"Васил Левски\" за европейската квалификация с Чехия и за следващия домакински мач на \"трикольорите\", като вторият е условен, предаде bTV.    Освен това Българският футболен съюз ще трябва да плати и глоба в размер на общо 85 хил. евро - 75 хил. евро заради расисткото поведение на родните фенове по време на двубоя с Англия и 10 хил. евро заради освиркването на химна на гостите.    С 10 хил. веро са санкционирани и англичаните, тъй като техните фенове не уважиха \"Мила родино\".   \"Българският футболен съюз държи да подчертае, че инцидентите от 14 октомври на ст. „Васил Левски“, предизвикали огромен международен отзвук и създали голямо обществено напрежение, не успяха да попречат на професионалната и ефективна реакция на всички отдели и звена на централата. Благодарение на усърдната и компетентна работа на администрацията на БФС и правните партньори на Съюза, както и на перманетните усилия в борбата с расизма, ксенофобията и нетолерантността по трибуните, българският национален отбор избегна по-тежки санкции.    Искрено вярваме, че в бъдеще българските футболни фенове ще докажат с поведението си, че неоснователно са станали обект на обвинения в липса на толерантност и уважение към съперниците. Това ще е от полза за всички – както за футболистите, така и за феновете, а и за международния спортен престиж на България.    Българският футболен съюз ще информира допълнително притежателите на пакетни билети за мачовете на националния отбор за начините, по които ще бъдат компенсирани за невъзможността да гледат наживо последния двубой от европейските квалификации срещу Чехия\", написаха от БФС. ", "date": "2019.10.29", "title": "УЕФА затваря \"Васил Левски\" и глобява България с 85 хил. евро "}
{"url": "http://epicenter.bg/article/Grigor-Dimitrov-otstrani-Yugo-Umber-s-2-1-seta-/197388/8/0", "text": "Най-добрият български тенисист Григор Димитров отстрани представителя на домакините Юго Умбер с 2:1 сета на Мастърса в Париж за един час и 38 минути игра.    В следващия кръг българинът ще играе с Давид Гофен, който почиваше първия кръг.    Григор Димитров трябва да защити 90 точки в световната ранглиста от този турнир, в който той достигна до третия кръг миналата година.  ", "date": "2019.10.29", "title": "Григор Димитров отстрани Юго Умбер с 2:1 сета "}
{"url": "http://epicenter.bg/article/Tramp-pusna-snimki-na-kucheto-presledvalo-Al-Bagdadi-/197320/7/0", "text": "Президентът на САЩ Доналд Тръмп пусна снимка на кучето, преследвало Ал Багдади. Той  нарече кучето “герой” и каза, че е разсекретил снимките.    Кучето беше ранено по време на акцията на специалните части, при която беше САЩ обявиха, че е бил убит лидера на ИДИЛ Абу Бакр Ал Багдади, пише Ройтерс.   Тръмп написа, че кучето, чието име оставало секретно, е свършило “страхотна работа”.    Според информацията от Сирия, кучето не е било ранено сериозно по време на акцията, а от Пентагона казаха, че още е на служба на фронта.    По време на пресконференцията, на която обяви елиминирането на Ал Багдади, Тръмп каза за кучето, че е преследвало терориста в тунел, където той се самовзривил, предаде БГНЕС.    ", "date": "2019.10.29", "title": "Тръмп пусна снимка на кучето, преследвало Ал Багдади "}
{"url": "http://epicenter.bg/article/Nepalets-izkachi-14-osemhilyadnika-za-190-dni/197322/7/0", "text": "Нирмал Пурджа от Непал записа историческо постижение с изкачването на Шиша Пангма (8013 м) - най-ниския от осемхилядниците. С това той завърши Хималайската корона за рекордно кратко време, съобщи Франс прес, цитирана от БНР.    Бившият гурка (непалски военен) стъпи на всички 14 осемхилядника за само 190 дни (шест месеца и седем дни) и изпълни успешно своя \"Възможен проект\".    „Мисията е приключена“, написа Пурджа в профила си във Фейсбук след изкачването.    Рекорда за най-бързо постигане на Хималайската корона държеше корейският алпинист Ким Чан-хо, който изкачи върховете за седем години, десет месеца и шест дни, завършено през 2013 г. Тогава той подобри постижението на поляка Йежи Кукучка (между 1979 и 1987 г.), който покори осемхилядниците за седем години 11 месеца и 14 дена.    При похода си към върховете Нирмал Пурджа използва допълнителен кислород, както и подкрепата на шерпи.    Ключова роля за успеха на мисията му имаше и дипломацията. Непалецът очакваше специално разрешение от Китай за опита си на Шиша Пангма, тъй като този сезон китайските власти забраниха изкачванията на върха.", "date": "2019.10.29", "title": "Непалец изкачи 14 осемхилядника за 190 дни"}
{"url": "http://epicenter.bg/article/Uchenik-ot-Mezdra-e-nay--mladiyat-obshtinski-savetnik-/197325/2/0", "text": "Ученик от Мездра счупи рекорда за най-млад общински съветник в държавата, съобщи NOVA.   Новоизбраният местен „старейшина” едновременно ще влиза в час, ще се готви за матура и за абитуриентски бал и ще гласува на общинските сесии. 18-годишният Косто Томов е спечелил най-много преференции от всички кандидати за място в Общинския съвет.    181 негови съграждани са дали гласа си за него, което формално му дава право да стане дори председател на местния парламент. Това обаче може да се случи, едва след като Косто завърши средното си образование.    Политиката е наследствено занимание в неговото семейство.  \"Искам да тръгна по пътя на дядо ми - Тома Томов, който два мандата е бил народен представител, след това прокурор и сега адвокат. И аз имам една малка мечта да стана като него. Затова и тръгнах по този път\", обясни младежът.  Сред приоритетите, които той си поставя, е изграждането на спортна зала в града. Иска да учи право и не мисли да напуска България.   Томов е категоричен, че в училище няма да злоупотребява или да се възползва от новия си пост, а ще бъде обикновен ученик, който спазва закона.", "date": "2019.10.29", "title": "Ученик от Мездра е най-младият общински съветник "}
{"url": "http://epicenter.bg/article/Istoricheski-probiv--DPS-s-obshtinski-savetnik-v-Sofiya-/197326/2/0", "text": "В София за първи път ДПС ще има поне един общински съветник. Това съобщава \"Труд\", като уточнява, че данните все още не са окончателни. Това става заради преразпределянето на гласовете за независимия кандидат Борис Бонев, който спечели гласове за 8-9 девет мандата.    Това е изненадата от вота за местен парламент в столицата. В Столичния общински съвет общият брой на съветниците е 61.    ГЕРБ ще са представени от 26 съветници, БСП от 14, Демократична България от 13, ВМРО ще има четирима. „Атака” – един. Борис Бонев ще е единственият независим съветник в СОС. Остава още един мандат, който по волята на системата за преразпределяне ще отиде в една от всички представени партии.    Очертава се мнозинство като в парламента - ГЕРБ и ВМРО, подкрепени от \"Атака\", с която войводите досега бяха в група \"Патриоти за София\".    Балансьор, както и в НС, може да бъде представителят на ДПС.    Първа в списъка на кандидатите за общински съветници на ДПС е Благомира Димитрова Андонова, втори е Рушен Мехмед Риза.  ", "date": "2019.10.29", "title": "Исторически пробив! ДПС с общински съветник в София "}
{"url": "http://epicenter.bg/article/Rumen-Radev-i-Iliyana-Yotova-posreshtat-gosti-v-prezidentstvoto-v-Denya-na-narodnite-buditeli/197328/2/0", "text": "В Деня на народните будители, 1 ноември, администрацията на президента за поредна година ще отвори врати за граждани от 10.30 до 16.30 часа. Това съобщиха от прессекретариата на държавния глава. Държавният глава Румен Радев и вицепрезидентът Илияна Йотова ще приемат лично първите гости на „Дондуков“ 2.   Посетителите на президентската институция ще имат възможност да разгледат Гербовата зала на „Дондуков“ 2, кабинетите на президента Румен Радев и на вицепрезидента Илияна Йотова, Огледалната зала и президентската библиотека. Специален акцент в празничния ден ще бъде експонираният в Гербовата зала първи препис на „История славянобългарска“, направен от Софроний Врачански само три години след завършването на оригинала от Паисий Хилендарски през 1762 г.", "date": "2019.10.29", "title": "Румен Радев и Илияна Йотова посрещат гости в президентството в Деня на народните будители"}
{"url": "http://epicenter.bg/article/Borisov-stana-parviyat-chuzhdestranen-lider--otlichen-sas-spetsialnata-nagrada--Fakla-na-svobodata-/197330/2/0", "text": "Министър-председателят Бойко Борисов бе отличен със специалната награда „Факла на свободата“ на Националната коалиция в подкрепа на евразийското еврейство (НКПЕЕ).   НКПЕЕ е американска неправителствена организация, чиято основна функция е подпомагане на евреите и еврейските общности в Източна Европа и Евразия. Българският премиер стана първият чуждестранен лидер, удостоен с отличието, което до момента е било присъждано единствено на американски граждани с особено големи заслуги и лидерски качества в областта на международните отношения и правата на човека, в частност защита на еврейските общности в Източна Европа и страните от бившето съветско пространство. До този момент наградата, която датира от 1991 г., е връчвана на представители на Конгреса и Сената на САЩ, на посланици и американски общественици за цялостния им принос и за заслуги в областта на предотвратяването и борбата с антисемитизма.   Министър-председателят Бойко Борисов получи наградата от председателя на Националната коалиция в подкрепа на евразийското еврейство Даниел Рубин, който е известен водещ защитник на еврейската общност. НКПЕЕ е сред най-добрите партньори на България в САЩ заедно с Американския еврейски комитет и “B’nai B’rith International”.   При удостояването с наградата премиерът Борисов отбеляза, че страната ни активно работи с българската и световната еврейска общност. „Но това, което никога няма да забравим и предаваме на нашите деца, е спасяването на близо 50 000 евреи, живеещи в България, по времето на Втората световна война - безпрецедентен акт и проява на гражданска смелост на нашия народ, на Българската православна църква, на видни наши общественици и интелектуалци“, заяви министър-председателят Бойко Борисов пред Даниел Рубин.   Премиерът припомни, че по повод Националния ден на спасението на българските евреи и почитане паметта на жертвите на Холокоста на 10 март т. г. Столичната община и Организацията на евреите в България „Шалом” организираха шествие под надслов „Заедно за България, заедно за Европа“. Към него се присъединиха високопоставени лидери на Световния еврейски конгрес, както и председателят на българското Народно събрание и министърът на външните работи.   „Чрез шествието българското общество показа непримиримост към нетолерантността и речта на омразата, към ксенофобията и всички форми на расизъм“, посочи премиерът Борисов. По думите му нашият народ винаги се е противопоставял и ще продължи да се противопоставя на всички опити за антисемитски прояви.   На срещата на министър-председателя с представителите на Националната коалиция в подкрепа на евразийското еврейство присъстваха също посланикът на САЩ у нас Херо Мустафа и посланикът на Държавата Израел - Йорам Елрон.   В рамките на разговора премиерът Борисов очерта, че българското правителство последователно работи за конструктивно надграждане на установеното стратегическо партньорство със САЩ и за постигане на конкретни измерими резултати в ключови области. Такива сфери са сигурността и отбраната, контратероризмът, енергийната сигурност, правоприлагането, образованието и връзките между народите.   „Основна цел на усилията ни за засилване на двустранното икономическо сътрудничество със САЩ е привличането на нови преки американски инвестиции“, изтъкна министър-председателят Бойко Борисов.   По време на срещата премиерът Борисов акцентира също, че България отдава дължимото голямо значение на отношенията си с Държавата Израел като политическият диалог между двете страни се развива непрекъснато във възходяща линия, в дух на взаимно доверие, сътрудничество и приятелство.   „А награди като днешната потвърждават, че както в миналото, така и в бъдещето оставаме силно свързани, за да посрещаме по-лесно световните предизвикателства“, посочи премиерът Борисов. Министър-председателят бе категоричен, че отличието „Факла на свободата“ е награда за целия български народ.  ", "date": "2019.10.29", "title": "Борисов стана първият чуждестранен лидер, отличен със специалната награда „Факла на свободата“"}
{"url": "http://epicenter.bg/article/Informatsionna-borsa-za-nabirane-na-voynitsi-i-matrosi-shte-se-provede-v-Pazardzhik/197331/2/0", "text": "Днес, 29.10, от 16.00 ч. в Пазарджик пред зала „Маестро Георги Атанасов“ на бул. “България“№ 2 ще бъде разположена информационна борса за набиране на войници и матроси за Българската армия. В нея ще бъдат представени Сухопътните войски, Военновъздушните сили, Военноморските сили, Националната гвардейска част, служба „Военна полиция“, Централно военно окръжие и 68-ма бригада „Специални сили“, съобщават от пресцентъра на МО.   На място младите хора ще могат да се запознаят с вакантните места във Въоръжените сили, с условията и начините за кандидатстване.    По същото време ще има статичен показ на военна техника, въоръжение, екипировка и оборудване. Военнослужещи от Специалните сили ще направят динамичен показ на бойни способности и елементи от физическата и бойната подготовка.    В Пазарджик от 17.00 ч изявление за медиите ще направи командирът на бригада „Специални сили“ бригаден генерал Явор Матеев.    От 18.30 часа в залата започва концерт на Представителния ансамбъл на Въоръжените сили и Представителния духов оркестър на Военновъздушните сили. В него ще участват местните състави от град Пазарджик - Клуб по спортни танци “Импулс” и Фолклорна формация “Нашенци”.", "date": "2019.10.29", "title": "Информационна борса за набиране на войници и матроси ще се проведе в Пазарджик"}
{"url": "http://epicenter.bg/article/Lili-Ivanova--Vazhishtavam-se-na-intelekta-i-silata-na-haraktera-na-g-zha-Yordanka-Fandakova-/197334/2/0", "text": "Примата на родната естрада Лили Иванова подкрепи Йорданка Фандъкова преди втория тур на изборите за кмет на София. В неделя досегашният градоначалник ще се изправи срещу Мая Манолова.   \"  написа във Фейсбук Лили Иванова.     По-късно от предизборния щаб на Йорданка Фандъкова дойде и официално съобщение за подкрепата на звездата.  До момента публикацията в социалната мрежа има повече от 4 хиляди харесвания.    ", "date": "2019.10.29", "title": "Лили Иванова: Възхищавам се на интелекта и силата на характера на г-жа Йорданка Фандъкова "}
{"url": "http://epicenter.bg/article/Inzh--Yordan-Mihtiev--dvizhenie--Zaedno-za-promyana--Podkrepyam-Yavor-Bozhankov-/197338/2/0", "text": "  Инж. Йордан Михтиев, движение „Заедно за промяна“, обяви подкрепата си за кандидата за кмет на Горна Оряховица Явор Божанков и излезе с призив към гражданите. , се казва в неговия призив.  ", "date": "2019.10.29", "title": "Инж. Йордан Михтиев, движение „Заедно за промяна“: Подкрепям Явор Божанков!"}
{"url": "http://epicenter.bg/article/Borisov-razglezhda-remontite-v--quot-Pirogov-quot---NA-ZhIVO--/197339/2/0", "text": "Премиерът Бойко Борисов бе на посещение в най-голямата болница в България - \"Пирогов\". Борисов се запозна с ремонтите в \"Пирогов\", като директорът проф. Асен Балтов му показа изцяло обновената сграда на клиниката по изгаряния и пластична хирургия. Премиерът поздрави и шефката на клиниката доц. Мая Кирова, която го посрещна.   Борисов започна разговора с нея, като каза: \"Аз съм бил пожарникар, нали знаеш?\" И си припомни тубите с дефламол - единственото средство против изгаряне, с което разполагали едно време огнеборците. \"Ау, това пред прф. Балтов и пред мен не го говорете\", коментира доц. Кирова.   \"Нали това е болницата, в която карат като стане нещо от цялата страна?\", обърна се премиерът към проф. Балтов, който потвърди. Доц. Кирова и проф. Балтов разведоха министър-председателя из клиниката, хвалейки се с това, че \"Пирогов\" разполага с най-модерната техника. \"Благодарение на парите отпуснати от Министерски съвет, успяхме да вземем най-модерната техника\", добави професорът.   \"И таван, и дограми, и радиатори - всичко\", коментира ремонта Борисов, минавайки по коридорите.   \"Колко съм спасявал, колко изгорени съм видял, братко! Миличките... Ей сега пожарът на Рила го овладяха. Най-страшно бе в тъмното - не знаеш вътре дали има хора, или не\", отново се върна в спомените Борисов.   \"Един колега пожарникар, като беше изгорял, го докараха тук, в една вана го сложиха, със 78% изгаряния беше. Като бях пожарникар пет години, трябва да имаш и нерви да го правиш. По-шокираща гледка\", разказа Борисов. Проф. Балтов пък му отговори, че е травматолог, но по-тежки рани от изгарянията няма. \"Пускайте веднага поръчката, да знаем, въобще не го коментираме\", обърна се Борисов към него, за да могат от болницата да предвидят сумата на новото оборудване, което предстои да се закупи.   \"Най ни беше страх на пожар от газовите бутилки\", каза още той.   Проф. Кирова отчете, че за лятото през \"Пирогов\" са преминали 56 души, пострадали от взрив на газови бутилки. Стана ясно още, че в клиниката се лекува и жена с тежки изгаряния, която е паднала в горещата вода на Рупите.   Проф. Асен Балтов подчерта по време на инспекцията на премиера Бойко Борисов, че сградата на \"Пирогов\" е построена през 1976 година и от тогава това е първият ремонт - не били сменянинито плочки, нито дограми. Дори за времето си всичко да е било модерно, за 43 години се е амортизирало. Но благодарение на правителството сега е направен основен ремонт.   Премиерът влезе и в единственото в България детско отделение по изгаряния. По стените има картинки и апликации, за да се чувстват малките пациенти по-уютно и спокойно. Премиерът и тук ревизира приключилия ремонт, здрависа се с лекарите и сестрите.   \"Докторе, справил си се прекрасно, правим апарата и електро-магнитния резонанс веднага и ми дай една сметка са дограмите, прозорците, джамовете, мазилките - да можем да планираме на следващия съвет. Да можем да направим нещата за 70 г. напред. Като ВМА да го направим - като отидеш и да ти е драго. Има ли нещо, веднага карат хората в \"Пирогов\"\", каза накрая Бойко Борисов. И обеща, че ще прати финансовия министър Владислав Горанов, за да може да се планират допълнителни пари в бюджета.   Министър-председателят бе облечен в специална медецинска престилка, за да може да разгледа отблизо всичко направено в клиниката, както и новата операционна зала.    \"Нали това е болницата, в която карат, като стане нещо от цялата страна?\", попита премиерът шефа на болницата проф. Асен Балтов.    Доц. Кирова и проф. Балтов се похвалиха, че \"Пирогов\" разполага с най-модерната техника. \"Благодарение на парите, отпуснати от Министерски съвет, успяхме да вземем най-модерната техника\", заяви проф. Балтов.    \"Колко съм спасявал, колко изгорени съм видял, братко... И пожарникарите всеки ден поемат риск и сега са горе на Рила\", сподели премиерът.    \"Всичко е сменено - дограмата, таваните\", отбеляза премиерът.    Проф. Балтов подчерта, че сградата е изградена през 1976 година и от тогава е сменяна от време на време по някоя плочка или дограма. Той подчерта, че благодарение на правителството се е направил основен ремонт.   ", "date": "2019.10.29", "title": "Борисов инспектира ремонта в \"Пирогов\", спомни си пожарникарските времена: Колко изгорени съм видял!"}
{"url": "http://epicenter.bg/article/Kaloyan-Pargov-kam-Metodi-Lalov--Tarsim-saglasie--a-ne-saglashatelstvo-v-imeto-na-promyanata-/197341/2/0", "text": "Компромисът, когато не е безпринципен и е за постигане на голяма цел, е велико нещо, заяви лидерът на БСП - София в студиото на \"Тази сутрин\" по bTV    Търсим съгласие, а не съглашателство в името на промяната. Това обясни лидерът на БСП - София Калоян Паргов на Методи Лалов от Демократична България, с когото дебатираха в студиото на \"Тази сутрин\" по bTV. Според председателя на градската организация на социалистите в столицата компромисът, когато не е безпринципен и е за постигане на голяма цел, е велико нещо. В подкрепа на думите си той цитира и покойния бивш омбудсман на България Гиньо Ганев.    Калоян Паргов заяви, че симпатизантите на така наречената градска десница не са крепостни селяни и сами ще решат дали ще изберат промяната или ще заложат на още от статуквото. \"В последните 10 години БСП е помагала за избора на кметове на десницата в различни райони в София, припомни той. - Визирам Прошко Прошков в \"Лозенец\", Теодор Петков във \"Витоша\", Христо Апостолов в \"Красно село\", Васил Цолов в \"Оборище\"... В последната година и половина от мандата на досегашния Столичен общински съвет с представители на десницата, на АБВ, Движение 21, Глас народен, Нормална държава и социалдемократите бяхме обединен блок с общи виждания за това какво не бива да се случва в града ни. Сега не се радвам да видя, че от Демократична България не са готови за промяната. Лошо е, че няма напредък. Десните трябва да разберат, че промяната може да стане с общи усилия и консолидация около общи принципи. Очевидно, че колегите от Демократична България трябва да разширят малко периметъра, да не бъдат чугунени глави и да излязат от калъпа. Добре е да помислим внимателно дали можем да постигнем исторически компромис и да направим промяна в София. Да се обединим около приоритети, които хората са ни казали, че са важни за тях\".    Лидерът на БСП - София каза, че в рамките на днешния ден ръководството на столичната организация на социалистите ще обсъди предстоящите балотажи и ще излезе с позиция. \"Разбира се, тя ще съответства на нашето виждане за промяна в София, заяви Калоян Паргов. - Резултатът на Мая Манолова е на всички, които са подкрепили гражданския кандидат, без значение дали са с леви, десни или центристки политически убеждения\".    Калоян Паргов отбеляза, че БСП стига на балотаж за кмет на София с кандидат, който е подкрепила или издигнала, за първи път от 14 години. \"Удвояваме и броя на общинските ни съветници, дори групата ни ще наброява 15 души. Освен това вече сме втора, а не трета политическа сила в София, каза той. - Имаме успех в селата в София още на първи тур. На балотаж сме в 10 района - \"Младост\", \"Люлин\", \"Изгрев\", \"Искър\", \"Сердика\", \"Надежда\", \"Връбница\", \"Красна поляна\", \"Подуяне\" и \"Илинден\". БСП отдавна не беше правила такава динамична и отворена кампания - с близо 150 доброволци на терен. Брагодаря на всички млади хора, които работиха за този резултат. Благодаря и на кандидатите, както и на членовете и симпатизантите и на екипа, с който работихме\".", "date": "2019.10.29", "title": "Калоян Паргов към Методи Лалов: Търсим съгласие, а не съглашателство в името на промяната "}
{"url": "http://epicenter.bg/article/Ananiev--Borbata-s-diabeta-i-sega-e-prioritet--ne-e-nuzhna-otdelna-programa-/197343/2/0", "text": "Министерство на здравеопазването няма да създава отделна Национална програма за борба с диабета, тъй като вече има действаща програма, която изцяло покрива модерната политика за грижа за диабетиците, съответстваща с изискванията и на ООН и на ЕП.    Това става ясно от писмен отговор на здравния министър Кирил Ананиев към депутати, предаде БГНЕС.    Лекари и пациенти настояват за Национална програма за борба с диабета, която да включва профилактика, съвременно лечение и методи за самоконтрол, и създаване на екипи от специалисти, които да обучават пациентите как да “управляват” болестта.    Здравният министър посочва, че профилактиката и лечението на захарния диабет и сега са сред приоритетите на водената от него политика. Според Кирил Ананиев с приетата Национална програма за превенция на хроничните незаразни заболявания (НППХНБ) 2014-2020 г. са предприети необходимите мерки за гарантиране на съвременна профилактика, диагностика и лечение на захарния диабет и усложненията му.    През 2018 г. диспансеризираните лица с диабет у нас са 424 192. Само в София диагностицираните с диабет са около 200 000.    Добрата новина, която става ясна от написаното от здравния министър е, че от догодина ще има сензори, заплащани от Касата.    От 2020 г. НЗОК ще поема и сензорите за продължително измерване на нивото на глюкозата. Те ще бъдат прилагани при интензифицирано лечение с инсулин по определени медицински критерии и указания от 01.01.2020 г. Четците на сензорите ще се осигуряват безвъзмездно от заявителите.    Сензорите дават възможност за непрекъснато следене на кръвната захар за разлика от еднократното отчитане на глюкозата в кръвта. Те ще предоставят динамична информация за скоростта, посоката и тенденцията към по-високи или по-ниски нива на глюкозата в реално време.    80% от смъртните случаи в България са причинени от т.нар. незаразни хронични болести – сърдечно-съдови заболявания, злокачествени новообразувания, хронични белодробни болести и диабет.    В отговора на здравният министър-финансист подробно е описано и какви са сумите, които държавата плаща за страдащите от инсулинозависим и неинсулинозависим диабет – тип 1 и тип 2.    „Действията за борба с диабета изискват комплексен подход към заболяването, разбира се в рамките на възможния финансов ресурс, следвайки принципите на равнопоставеност за всички болни с различни заболявания”, заявява министър Ананиев.    За 2018 г. за за наблюдението на пациентите с диабет в извънболничната помощ са отделени 12.3 млн. лева, а за изследвания – 6.2 млн. лева. Болните с декомпенсиран диабет, лекувани в болнични условия по клинична пътека, са били 33 810, за които НЗОК е платила над 26 млн. лв.    Общо за болните от диабет НЗОК е платила 135 430 500 лв., от които 127 474 996 лв. за лекарства и 7.9 млн. лв. за медицински изделия.", "date": "2019.10.29", "title": "Ананиев: Борбата с диабета и сега е приоритет, не е нужна отделна програма "}
{"url": "http://epicenter.bg/article/Oponentat-na-Katya-Georgieva-na-balotazha-za-kmet-na-Yambol-byaga-ot-televizionen-debat/197347/2/0", "text": "  Опонентът на Катя Георгиева на балотажа за кмет на Ямбол не посмя да се яви на телевизионен дебат с нея, съобщават от пресцентъра на Георгиева.  БТВ покани двамата участници в балотажа за кмет на Ямбол Катя Георгиева от „БСП за България“ и Валентин Ревански от партия „Пряка демокрация“. Ямбол е един от областните градове, в който на втори тур не участва представител на управляващата партия ГЕРБ и това прави изборите там още по-интересни. Подобна е ситуацията само в Пазарджик. Телевизионният дебат беше планиран да бъде в сутрешния блок на телевизията на 30 октомври, но опонентът на Катя Георгиева в балотажа категорично отказа да се изправи в пряк дебат срещу нея.  По тази причина ямболските граждани, които гласуваха за промяна на първи тур, няма да видят в пряк дебат кой каква промяна предлага за бъдещето на техния град.  ", "date": "2019.10.29", "title": "Опонентът на Катя Георгиева на балотажа за кмет на Ямбол бяга от телевизионен дебат"}
{"url": "http://epicenter.bg/article/Evrostat--Polovinata-ot-balgarite-v-neravnostoyno-polozhenie-sa-zaplasheni-ot-bednost/197353/2/0", "text": "През 2018 г. около 28,7% от жителите на ЕС в неравностойно положение (на възраст 16 и повече години) са били заплашени от бедност или социално изключване, сочат публикувани днес данни на Евростат, предаде БНР.    В различните страни членки има регистрирани разлики, но във всички от тях хората с недъзи са били по-изложени на риск от бедност, отколкото тези без.    Най-голям е делът на хората в неравностойно положение, които са заплашени от бедност или социално изключване, в България – 49,4%.    Най-малък е в Словакия (18,4% по данни от 2017 г.)", "date": "2019.10.29", "title": "Евростат: Половината от българите в неравностойно положение са заплашени от бедност"}
{"url": "http://epicenter.bg/article/Brat-i-sestra-edin-sreshtu-drug-na-balotazh-v-s--Mogila-/197354/2/0", "text": "Георги Георгиев и Гинка Колева са брат и сестра и ще се изправят един срещу друг на балотаж в неделя. Двамата се кандидатират за кметския пост в с. Могила, Старозагорско, съобщи NOVA. На първи тур и двамата имат равен брой гласове - точно по 152.  Гинка се бори за трети мандат, тя е и досегашният кмет на селото. Брат ѝ се кандидатира за втори път.    „Ако бъда избран, ще работя заедно със сестра си. С нея нямаме кавги. Нашите близки са раздвоени кого да подкрепят. На това навярно се дължи и нашият равен резултат”, каза Георги Георгиев.    „Случи се така, че от много кандидати в нашето село, изведнъж останахме само аз и моят брат. Хората ни познават, живеем и работим в Могила. Ние сме всеотдайни и даваме всичко от себе си, за да направим нещо. Винаги сме участвали в обществения живот на нашето село. Брат ми ми е помагал много. Надявам се хората да излязат и да гласуват разумно”, допълни Гинка Колева.   \"И двамата са обществени личности, добре познати в селото. Ще бъде много труден балотаж\", заяви секретарят на кметството в Могила Радка Иванова.", "date": "2019.10.29", "title": "Брат и сестра един срещу друг на балотаж в с. Могила "}
{"url": "http://epicenter.bg/article/OIK-Sofiya--GERB-i-VMRO-mogat-da-napravyat-mnozinstvo-v-Stolichniya-obshtinski-savet-/197355/2/0", "text": "ГЕРБ няма да има самостоятелно мнозинство в Столичния общински съвет, показват окончателните резултати от изборите в столицата. Председателят на Общинската избирателна комисия Полина Витанова обяви пред програма \"Хоризонт\" на БНР разпределението на мандатите:    \"Общинската избирателна квота е 6600 гласа. Мандатите са разпределени между един независим кандидат - Борис Бонев, а останалите 60 мандата се разпределят, както следва - за \"Атака\" - 2 мандата, за ВМРО - 4, за \"Демократична България \" - 12 , за \"БСП за България\" - 15, и за местна коалиция ГЕРБ-СДС - 27\".    Така мнозинство може да бъде съставено от общинските съветници на ГЕРБ-СДС и ВМРО - точно необходимите 31 от общо 61 съветника.   Така отпадна възможността ДПС да направи исторически пробив и да вкара съветник в Столичния общински съвет, както показваха данните до днес сутринта. На първия тур са избрани кметовете на два от 24-те столични района - Банкя и Кремиковци, показват окончателните резултати. Така в 22 столични района в неделя ще има балотаж. На втори тур трябва да бъдат избрани и кметовете на 8 от 32-те кметства.   Полина Витанова потвърди, че в повечето протоколи от секционните комисии в София е имало грешки:    “В почти всяка секция един от протоколите беше сгрешен. Най-вече протоколът за общински съветници\". Тя отбеляза още, че не може да отговори на въпроса дали има изгубени преференции    \"Секционната избирателна комисия е тази, която отчита резултата. Ние приемаме само това, което е отчела секционната избирателна комисия“, допълни Витанова.   ", "date": "2019.10.29", "title": "Окончателно! ГЕРБ и ВМРО могат да направят мнозинство в Столичния общински съвет "}
{"url": "http://epicenter.bg/article/Yotova--Razglezhdame-variant-sreshta--v-koyato-shte-badat-predstaveni-balgarskite-obshtnosti-zad-gran/197356/2/0", "text": "Разглеждаме първи вариант на мащабна среща, в която ще бъдат представени българските общности зад граница. Йотова обясни, че вариантът се разглежда от нейния екип, а срещата е планирана за следващата година. Това каза в интервю за Агенция „Фокус“ вицепрезидентът на Република България Илияна Йотова по повод Деня на бесарабските българи.   „Става въпрос за мащабна среща, в която ще бъдат представени българските общности зад граница: историческите диаспори, по-новата миграция и още по-старата миграция. Например в Аржентина има български общности, които са чак от края на XIX век. Ползотворно съм работила до този момент с изпълнителната и законодателната власт и разчитам, че общите ни усилия ще продължат занапред“, подчерта вицепрезидентът. По думите ѝ, такива политики дават резултати само когато институциите са заедно.   „Много са различни нашите общности навън. Всички ние, които сме част от България, независимо дали сме на територията й или извън нея, хванати за ръце, правим една голяма велика държава. Езикът, който ни свързва, е език на повече от 13 века. Нашата отговорност към следващите поколения е да го съхраним и развиваме. Българин да си е еталон за традиции и за бъдеще“, каза още Йотова.", "date": "2019.10.29", "title": "Илияна Йотова: Разглеждаме вариант за среща на българските общности зад граница"}
{"url": "http://epicenter.bg/article/Obyaviha-za-persona-non-grata-ruskiya-diplomat--ulichen-v-shpionazh/197358/2/0", "text": "Уличеният за шпионин руски дипломат в София е обявен за персона нон грата, съобщи МВнР. На Н. пр. Анатолий Макаров е връчена официалната нота, която поставя срок от 24 часа на обвинения руски дипломат да напусне България.   \"В петък в МВнР бе проведена среща с посланика на Руската федерация относно руски дипломат, акредитиран в България, за действията на когото бяхме сезирани от Прокуратурата на Република България и от ДАНС. От българска страна бе отправено устно искане руските институции да отзоват своя служител в рамките на 72 часа. След като от руското посолство ни уведомиха в понеделник вечерта, че въпросният дипломат не е напуснал територията на страната, руският посланик бе поканен днес на среща в 10 ч в МВнР. Връчена му бе нота, с която се поставя срок от 24 часа руският дипломат да напусне България\", се казва в съобщението на Външно министерство.   За случая се разбра в понеделник, когато от прокуратурата съобщиха, че акредитиран дипломат - първи секретар от посолството на Русия, е действал като шпионин в България от почти една година. Засега името на дипломата не е обявено официално. Потвърдено е, че дипломатът е осъществявал разузнавателна дейност, като е провеждал регулярни конспиративни срещи с български граждани, включително и с ръководен служител, разполагащ с достъп до класифицирана информация на Република България, ЕС и НАТО.  ", "date": "2019.10.29", "title": "Обявиха за персона нон грата руския дипломат, уличен в шпионаж"}
{"url": "http://epicenter.bg/article/TsIK-obyavyava-dnes-okonchatelnite-rezultati-ot-parviya-tur-na-mestnite-izbori/197310/2/0", "text": "До края на днешния ден се очаква да са ясни окончателните резултати от първия тур на местните избори. От общинските избирателни комисии ще обявят решения за кандидатите и за предстоящия на трети ноември балотаж. Очаква се в неделя в 18 областни града да има втори тур.    Междинни данни сочат, че избирателната активност на първия тур е близо 51 процента.    Вече 125 ОИК са си предали протоколите в ЦИК. Поне в 9 областни града най-вероятно ще има избран кмет още на първия тур, показват данните от обработката на протоколите.    Градовете, в които в неделя няма да има втори тур, са Враца - Калин Каменов, Монтана - Златко Живков, Стара Загора - Живко Тодоров, Бургас - Димитър Николов, Велико Търново - Даниел Панов, Габрово - Таня Христова, Кюстендил - Петър Паунов, Кърджали - Хасан Азис, Хасково - Станислав Дечев.  ", "date": "2019.10.29", "title": "ЦИК обявява днес окончателните резултати от първия тур на местните избори"}
{"url": "http://epicenter.bg/article/Posleden-topal-den--idva-stud-/197311/2/0", "text": "Днес ще бъде последният по-топъл есенен ден за тази седмица, предаде репортер на БГНЕС. Температурите през деня отново ще бъдат около 22-24 градуса, по Черноморието по-хладно – около 18-19 градуса, за София 23 градуса.  В сряда през деня ще започнат слаби превалявания от дъжд в Северна и Източна България, а температурите ще се понижат с около 10 градуса и ще бъдат между 11 и 18 градуса, за София около 15 градуса. По-студено ще бъде в местата с валежи.  През нощта срещу четвъртък а и в сутрешните часове на места в северните райони от страната валежите ще преминават в сняг. През деня в четвъртък валежите ще обхванат цялата страна, на места по високите райони дъждът ще преминава в мокър сняг. Температурите доста ще се понижат и ще бъдат през целия ден около 3-8 градуса, по Черноморието до 11 градуса.  През нощта срещу петък валежите постепенно ще спират, но в петък ще остане студено през целия ден. Сутрешните температури на места ще бъдат отрицателни, а дневните ще бъдат до около 12 градуса, за София около 8-10 градуса. В събота ще има разкъсана облачност, а дневните температури слабо ще се повишат и ще бъдат между 13 и 17 градуса, за София около 13 градуса. В неделя ще бъде предимно слънчево, а температурите ще бъдат между 15 и 18 градуса, по Черноморието около 19 градуса.  ", "date": "2019.10.29", "title": "Последен топъл ден, идва студ!"}
{"url": "http://epicenter.bg/article/Prodalzhava-gaseneto-na-pozhara-v-Natsionalen-park--Rila--nad-selo-Dolno-Osenovo/197314/2/0", "text": "Над 1 млн. лева са до момента щетите от големия горски пожар в Рила. Там досега са изпепелени близо 500 декара дървесина - на декар гора струва средно 2500 лева - пари за гасене, залесяване и загуба на дървесина. Само полетите на хеликоптера Ми-17, който се включи в гасенето, струват около 3000 лева на час, пише „Монитор“.   От Изпълнителната агенция по горите обясниха, че е още рано да се пресметнат окончателните щети от огнената стихия, тъй като пожарът все още не е загасен окончателно. Засега версията е, че пламъците са тръгнали от огън на бракониери или немарливи туристи. Разследването ще уточни точните виновници за тежкия инцидент. Бедствието в Национален парк Рила върлува от неделя сутринта, а гасенето му продължава без прекъсване. Стихията е над село Долно Осеново.  Военните също се включиха в потушаването на огнената стихия, която  унищожи ценни видове от природното богатство в защитената територия. На помощ беше изпратен и вертолет.   Пожарът пламна в неделя сутринта в гората над симитлийското село и бързо се разрасна. Горят няколкостотин декара горски масиви и храсти. До мястото на огнената стихия няма път, което прави невъзможно потушаването с пожарни автомобили. Гасенето се извършва на ръка. Засегнати са над 450 дка край хижа \"Чакалица\". Местността Предел е сборният пункт на хората, които вчера сутринта тръгнаха да се борят с бедствието, ще се разчита и на хеликоптера, който се включи в помощ на пожарникарите.   \"От шест часа започнахме, над 170 души участват в потушаването на огъня\", коментира инж. Георги Пармаков пред БТА. Ситуацията вчера беше по-сериозна от неделя, пожарът се разрастваше въпреки ниските температури. До сърцето на стихията се пътува около три часа, като горната му граница се намира на 2000 метра. До момента са изгорели около 500 дка високопланинска растителност, борова гора и смърч. Голям пожар втори ден гори в Стара планина над Чипровци - между върховете Дража глава и Голема чука. Фронтът е близо 5 километра и обхваща границата със Сърбия. Горят предимно високи храсти и сухи треви, но има опасност да обхване гората. Местността е силно пресечена, районът е труднодостъпен. В българската част на границата са пожарникари, включили са се и от горското стопанство в района, а местната власт търси доброволци. Пожарникари с техника гасят и от сръбска територия. И в Пирот се организират хора с джипове, които да помагат на огнеборците. Наблизо няма населени места, които да са застрашени от пламъците.   От началото на годината до момента на територията на страната са възникнали общо 629 пожара на площ от 49000 дка, съобщиха за „Монитор“ от Изпълнителната агенция по горите. От тях върхово са засегнати 4174 дка. Преките щети, нанесени от пожарите за този период, са изчислени общо на 2 019 343 лв., отделно 2152 лв. щети от изгоряла дървесина на склад, 11195 лв. щети от изгорели фиданки и още 29 553 лв. разходи, извършени за гасенето им, като в тях не са включени разходите на другите институции, взели участие в гасенето.   Продължава гасенето на пожара в Национален парк „Рила“ над село Долно Осеново. Това съобщи за Агенция „Фокус“ инж. Дамян Дамянов, директор на Югозападно държавно предприятие. „Пожарът е локализиран.   Днес атакуваме и през алпийската част с противопожарна техника. Ще пускаме линии с цел погасяване на огнища. Предполагам че в рамките на деня ще се справим“, обясни инж. Дамянов. По думите му няма разширение на засегнатите площи. Инж. Дамянов уточни, че 180 човека участват в гасенето на пожара.  ", "date": "2019.10.29", "title": "Пожарът в Рила изпепели досега гора за над 1 млн. лв."}
{"url": "http://epicenter.bg/article/9-godishno-dete-pochina-v-doma-si-v-Dobrichko-/197316/2/0", "text": "9-годишно дете е починало в дома си в добричкото село Кардам в неделя вечерта. Причината все още не е известна въпреки направената аутопсия, предава БТВ.    Лекари предполагат, че причината е хранително отравяне, тъй като още две от децата в семейството са настанени в болница с повръщане и болки в стомаха.    Близките пък винят лекарите, тъй като веднага след като децата се почувствали зле е повикана Спешна помощ. По думите им лекарят е поставил инжекции и си тръгнал.    При повторен сигнал до 112 и посещение на екип децата не са отведени до болница.", "date": "2019.10.29", "title": "9-годишно дете почина в дома си в Добричко "}
{"url": "http://epicenter.bg/article/Kaloyan-Pargov--Ot--quot-Demoratichna-Balgariya-quot--sa-kato-chugun--ne-sa-gotovi-za-promyanata/197317/2/0", "text": "\"Вероятно ще имаме 15 общински съветници\", заяви пред бТВ лидерът на БСП-София Калоян Паргов.   \"Някъде 12-13 съветници ще имаме, ще видим окончателно довечера\", каза и водачът на листата за общински съветници на \"Демократична България\" и бивш съдия Методи Лалов.   Лалов разпалено повтори на няколко пъти, че няма да има безпринципни договорки с други партии. Той призова гласоподавателите да отидат да гласуват на балотажите за районни кметове в София.   Паргов пък заяви, че изборите са успешни за БСП, защото в София от трета са станали втора политическа сила. Той обяви Мая Манолова за \"кандидата на промяната\", като каза и, че ако противник на Фандъкова бил Игнатов, сигурно БСП щяла да подкрепи него.   \"Няма да има никакво връщане на никакви жестове – стига с тези жестове и уговорки, само публично. Не подкрепяме личности, само идеи от управленската ни програма\", подчерта Лалов, след като Паргов почна да изброява как БСП на предишните избори подкрепило десни за районни кметове и общински съветници в София.   Паргов на няколко пъти повтори, че \"компромисът е велико нещо\", но Лалов отговори, че безпринципният компромис е ужасно нещо, като посочи, че демократите не са готови на компромис с обществения интерес.   \"Значи не са готови за промяната\", разочарова се лидерът на БСП-София и заяви, че ДБ са като \"чугун\" и трябвало да бъдат \"по-отворени\".  ", "date": "2019.10.29", "title": "Калоян Паргов: От \"Демократична България\" са като чугун, не са готови за промяната!"}
{"url": "http://epicenter.bg/article/Dots--Aleksandar-Hristov--Abstraktsiite-v-govoreneto-ne-rabotyat-na-mesten-vot-/197318/2/0", "text": "„Пиарите на кандидатите за кметове подцениха комуникацията, насочена към постигането на конкретни резултати. Абстракциите не работят на местен вот“. Това подчерта пред БНР доц. д-р Александър Христов, пиар специалист и преподавател в УНСС и в НБУ.    „Кампанията на Мая Манолова беше объркана в тази част, например. Освен това тя се луташе между нейния индивидуален имидж, харизмата, обвързаността с левите идеи, кой я подкрепя, кой не я подкрепя. Това беше грешка“, допълни доц. Христов.    В предаването „Преди всички“ той подчерта, че световният опит в пиара трудно може да се приложи у нас заради характерната корумпирана среда в страната ни:    „Има две важни неща, които е добре да се случат. Първото е дебатът, който отсъства - идейният сблъсък между политическите опоненти. Второто са директните срещи с хората“.    Доц. Александър Христов определи резултата на Борис Бонев от „Спаси София“ като впечатляващ:    „Големите партии имат години назад, хоризонт, който могат да градят, докато той не разполагаше с този инструмент. Той не действаше остро и популистки. Той беше и много конкретен. Неговата кампания започна рано, което е важен фактор за успеха. Може би това е знак, че кампаниите, особено за местни избори, трябва да започват по-рано от месец преди деня на вота“.", "date": "2019.10.29", "title": "Доц. Александър Христов: Абстракциите в говоренето не работят на местен вот "}
{"url": "http://epicenter.bg/article/-Trend--Vazmozhni-sa-iznenadi-na-balotazha--zavisi-ot-izbiratelnata-aktivnost/197319/2/0", "text": "„В основните общини няма сериозен психофон за съществена промяна, за радикализиран вот, който да я доведе. На преден план са по-скоро местните специфики, отколкото националните“. Това каза пред БНР политологът Анастас Стефанов от изследователски център „Тренд“.    По думите му изненади на балотажа може да има, но всичко зависи от избирателната активност.    „Ако активността остане в нормите на първия тур, не очаквам съществени изненади, защото на балотажите в много места отиват основни политически сили. Когато имаме по-ниска избирателна активност, зад тези гласували стоят ядрата гласуващи за основните политически сили“, обясни Стефанов в предаването „Преди всички“.    Според него, ако Борис Бонев от „Спаси София“ и Борислав Игнатов от „Демократична България“ призоват хората в София, които са гласували за тях на първия тур, да гласуват за един от двамата кандидати на балотажа, то няма гаранция, че това ще повлияе върху избирателите.    „Тези избиратели са по-комплексни в своите предпочитания, няма строга партийна дисциплина, която да формира предпочитанията им“, поясни Стефанов.    Политологът прогнозира, че таванът на избирателната активност на балотажа ще повтори този на първия тур.", "date": "2019.10.29", "title": "„Тренд“: Възможни са изненади на балотажа, зависи от избирателната активност"}
{"url": "http://epicenter.bg/article/Aleksandar-Andreev--Izbiratelyat-vse-poveche-izpolzva-preferentsiya-/197321/2/0", "text": "\"Към вчерашния ден бяха въведени не на 100% всички протоколи. В момента се приети 182 Общински избирателни комисии. Очакваме София всеки момент да пристигне в ЦИК, за да може да бъдат приети протоколите. Към момента бих се въздържал от даване на някакви данни по отношение на това как вървят в големите градове резултатите от трите вида избори\", каза в студиото на сутрешния блок на БНТ говорителят на ЦИК Александър Андреев.    Все още не може да се каже и как стоят местата в общинските съвети.    Българският избирател вече е запознат и свободно използва преференциите, каза Андреев. Според него след всеки изминал избор формата на мажоритарен вот се използва все повече от избирателите.    Избирателната активност на тези избори е приблизително около 50%. Запазва се тенденцията за висока избирателна активност на местни изборни.    „Тези избори бяха организирани добре. Работата, която имаше да се свърши в тези сложни избори, беше добре подготвена“, заяви говорителят на ЦИК. Той даде висока оценка на работата на ЦИК и на изборната администрация.    Общият брой на постъпилите жалби и сигнали е около 260.    „Нямаше сериозни нарушения, които да повлияят на самия изборен процес в деня на изборите. Имаше сигнали и то е нормално. Една голяма част обаче може да ги определим като въпроси, които се поставят пред СИК, ОИК и ЦИК във връзка с упражняването правото на глас“, коментира Андреев.", "date": "2019.10.29", "title": "Александър Андреев: Избирателят все повече използва преференция "}
{"url": "http://epicenter.bg/article/Zhivko-Georgiev--V-Balgariya-grazhdanite-iskat-promyana--no-smyatat--che-tya-e-nevazmozhna/197323/2/0", "text": "На втори тур се гласува или за статуквото, или за промяна. Това каза в сутрешния блок „Добро утро, България“ на Радио „Фокус“ социологът Живко Георгиев.   Той обясни, че предстои да бъдат използвани всички възможни стратегии и добави, че ще има активизация на местното политическо задкулисие и ще се използват ресурсите от контролирания и купен вот.   „На места ще виждаме рязък срив на активността, няма да има една и съща логика. Но поне от екзитполовете на първи тур се вижда, че ще има доста хора, които на втори няма да гласуват, но пък се надяваме и виждаме в други изследвания, че ще излязат такива, които не са гласували на първи тур“, допълни социологът. Живко Георгиев каза още, че политическото съзнание в София е силно индивидуализирано и трудно се влияе от политически лидери. Той прогнозира, че избирателната активност на втори тур ще бъде съизмерима с тази на първи. По думите му в България гражданите искат промяна, но в същото време смятат, че тя е невъзможна.   В политическия модел има много проблеми, а хората не са въодушевени от начина, по който се развива той, каза още Живко Георгиев. Според него хората са силно отчуждени от партии, политици и политическо говорене.   „Преобладава апатия. Като цяло избирателната активност е доста ниска. Разбира се няма обобщени данни за страната, но за местни избори, които са били винаги доста мотивиращи, активността, която наблюдаваме е ниска. Имайте предвид, че прекалено много са хората, които са гласували само за кмет, не за листа, само за листа, но не за кмет. Тоест реално твърде много са против всички и ако изчистите тези проценти ще видите, че по-скоро избирателната активност клони към 40%“.   Живко Георгиев уточни, че няма единна тенденция в избора на хората. Социологът обясни, че има общини, в които търсенето на алтернативи е излязло на преден план с много добри резултати. Той допълни, че на други места се наблюдава неприятната тенденция, силно да се представят корпоративни играчи и то главно в големите градове.", "date": "2019.10.29", "title": "Живко Георгиев: В България гражданите искат промяна, но смятат, че тя е невъзможна"}
{"url": "http://epicenter.bg/article/TsIK--Glasovete--quot-Ne-podkrepyam-nikogo-quot--nyamat-znachenie-za-mandatite-pri-obshtinskite-savetnitsi/197359/2/0", "text": "Броят на гласовете в квадратчето \"Не подкрепям никого\" няма значение при разпределението на мандатите за общински съветници. Това обясни  говорителят на Централната избирателна комисия Александър Андреев, предаде БНР:    „Квадратчето \"Не подкрепям никого\" не се взема предвид при определянето на общинската избирателна квота, въз основа на която се определят и разпределението на мандатите в общинския съвет, за разлика от изборите за кмет на община, районен кмет, където тези гласове \"Не подкрепям никого\", които по своята същност са си действителни гласове, участват като бройка при определянето дали един кандидат е спечелил повече от половината от действителните гласове\".", "date": "2019.10.29", "title": "ЦИК: Гласовете \"Не подкрепям никого\" нямат значение за мандатите при общинските съветници"}
{"url": "http://epicenter.bg/article/Yulian-Angelov--V-natsionalen-mashtab-VMRO-poluchava-nad-5--ot-glasovete-na-balgarite-/197362/2/0", "text": "След първи тур на местните избори ВМРО взима над 5% от действителните гласове и се затвърждава като водеща политическа сила в страната. Това сочи анализ, направен от председателя на Националния предизборен щаб и организационен секретар на ВМРО Юлиан Ангелов, на база почти 100% от обработените от ЦИК протоколи, съобщиха от пресцентъра на ВМРО.   В национален план Организацията има над 140 хиляди гласа за  съветници, а в 11 общини нашите кандидати за кметове излизат на балотаж. Това са Пловдив - град, район „Южен“ на Пловдив, Сандански, Златарица, Трявна, Елин Пелин, Костинброд, Каварна, Левски, Тутракан, Опан. На втори тур ще се явят и много наши кандидати за кметове на кметства.   Общинските съветници в страната са над 240, което е два пъти повече от 2015 г. С тези резултати ВМРО категорично се нарежда като втора, трета или четвърта политическа сила по места, което показва тенденцията, очертала се в национален план след европейските избори през май т.г. Възходът на Организацията е показател, че хората гласуват доверие на нашите кандидати и на идеите, които отстояваме последователно по места, но и в национален план. Резултатът показва също, че на бъдещи парламентарни избори ВМРО с категоричност ще се бори за добро представителство в Народното събрание.   Ниската избирателна активност на тези избори обаче отново даде поле за изява на корпоративния и купен вот – неморални практики, които ние категорично не приемаме. Ето защо благодарим на тези, които честно и по съвест ни подкрепиха и призоваваме всички български граждани да гласуват на втория тур, за да покажат волята си. Така ще бъдат игнорирани и гласовете, които биха дали превес в местната власт на един или друг кандидат по нечестен начин.", "date": "2019.10.29", "title": "Юлиан Ангелов: В национален мащаб ВМРО получава над 5% от гласовете на българите "}
{"url": "http://epicenter.bg/article/Razsekretiha-imenata-na-natsistkite-ucheni--pomognali-za-savetskata-atomna-bomba-/197333/7/0", "text": "Руската държавна корпорация за атомна енергия “Росатом” публикува засекретени документи за шестима германски специалисти, участвали в разработването на атомно оръжие в нацистка Германия, а след войната отишли в СССР и участвали в създаването на първата съветска атомна бомба.    Архивните материали са публикувани в специален раздел на портала за история на “Росатом” - сред тях са факсимилета на архивни документи, свързани с развитието на ядрената индустрия на СССР, както и „анкети със специално предназначение“, които били попълнени от водещи немски учени, които пристигнали да работят в Съветския съюз.    Към края на Втората световна война Германия има достатъчен потенциал да създаде своя собствена атомна бомба. Научните институти, ангажирани с работата по атомния проблем, функционират в големите германски градове. Те активно провеждат експериментална работа по ядрени реактори, разделяне на изотопи, проектиране на атомната бомба.    През 1945 г., когато Червената армия навлиза в германска територия, по указание на съветското ръководство е извършено издирване на немски специалисти, работили по атомната бомба, били претърсени местни изследователски центрове, занимаващи се с този въпрос. Също така било търсено промишлено и лабораторно оборудване.    В края на войната някои от тези германски учени се озовават на територията, окупирана от съветските войски. Въз основа на анализа на състоянието на работа в Германия съветското ръководство решило да покани тези немски специалисти за участие в изпълнението на атомния проект в СССР. Общо над 300 германци, включително членове на техните семейства, доброволно отиват в Съветския съюз, за да работят по атомните въпроси.    Както самите немски учени си спомнят, поканата на Съветския съюз всъщност им помогнала да преживеят безработицата и глада, дошли в следвоенна Германия. В СССР те работели и живеели при сравнително удобни условия; всички получавали твърди официални заплати. След работа в СССР, през 50-те години на миналия век те се завръщат у дома, в ГДР или във Федерална република Германия.    “Росатом” публикува анкетите, попълнени от шестима германски експерти, дошли в СССР – носителят на Нобелова награда Густав Херц, Николаус Рил, Манфред фон Ардене, Петер Тисен, Хайнц Позе и Роберт Депел. Във всеки въпросник било необходимо да се отговори на почти петдесет въпроса, включително за участието в разработването на научни проблеми, постигнатите резултати, както и за научни доклади, публикувани в чужбина, получени награди, членство в политически партии, изисквала се и подробна информация за роднините.   Друга група немски учени, начело с прочутия специалист Вернер фон Браун, отива при американците, където участва в ракетната програма на САЩ по време на Студената война.    ", "date": "2019.10.29", "title": "Разсекретиха имената на нацистките учени, помогнали за съветската атомна бомба "}
{"url": "http://epicenter.bg/article/Za-2-3-ot-frantsuzite-Makron-e-losh-prezident-/197335/7/0", "text": "65 % от гражданите на Франция са недоволни от работата на президента Еманюел Макрон. Това сочат данните от последното социологическо проучване за Радио Суд (Sud Radio) С Нюз, цитирано от МИА. През април 2018 този процент беше 58. 63 % от анкетираните смятат, че президентът не е изпълнил обещаното в предизборната си кампания, а 72 % не са доволни от предприетите мерки за подобряване на покупателната способност на населението.    Едва 35 % от французите смятат, че са доволни от действията на президента.    Броят на онези, които смятат, че държавният глава не е изпълнил предизборните си обещания са се увеличили с 20% в сравнение с 2018 г.. Положително са оценени действията му във връзка с Европейския съюз – 56 % (с 11 % по-малко от 2018 г.), борбата против тероризма – 48 %, и изграждането „образа на Франция” по света – 46 %.    Само 28 % от французите одобряват политиката на Макрон по отношение на покупателната способност на населението, 26 % одобряват пенсионната реформа, а 24 % – политиката по отношение на контрола на имиграцията.    На въпроса за личностните черти на президента 69 % смятат, че „авторитаризмът” може да характеризира неговата личност като „добра”, 58 % смятат, че той „има авторитет”, 50% смятат, че „знае накъде отива”. 30% от французите го описват като „справедлив”, а 24% го смятат за „близък до френските проблеми”.    Нито един от запитаните не смята, че друг политик би се справил по-добре от Макрон. Анкетираните поставят Марин Льо Пен на второ място по одобрение след президента.  ", "date": "2019.10.29", "title": "За 2/3 от французите Макрон е лош президент "}
{"url": "http://epicenter.bg/article/Zoran-Zaev--Kogato-Balkanite-imat-problem--Evropa-ima-problem/197336/7/0", "text": "Премиерът на Северна Македония Зоран Заев предупреди, че решението да не се започнат преговори за присъединяване на страната към Европейския съюз може да изложи на риск Преспанското споразумение, тъй като то е свързано с процеса, съобщава електронното издание на гръцкия ежедневник Kathimerini, цитира агенция „Фокус“. Говорейки пред гръцкото издание на Euronews, цитирано от вестника, Заев заяви, че някои основни членове на Преспанското споразумение, подписано с Гърция през лятото на 2018 г. за преодоляване на десетилетния спор за името, са свързани с напредъка на присъединяването на страната му към ЕС. „Някои членове ще бъдат замразени, защото не може да бъдат приложени. Ще се опитаме да ги приложим, но двата процеса са свързани помежду си“, обясни Заев, подчертавайки, че спорните положения в договора се отнасят главно до вътрешното използване на новото име на страната. Заев, който свика предсрочни избори за април догодина, след като кандидатурата на страната му за присъединяване към ЕС беше блокирана по-рано този месец, най-вече от Франция, заяви, че членството в ЕС е единственият път за Северна Македония другите държави от Западните Балкани.   „Нямаме алтернатива. Няма други предложения, които биха могли да послужат като алтернатива. Възможно е други такива да не ни гарантират демокрация, върховенство на закона и свобода. Ако светлината на звездите на знамето на Европейския съюз угасне, тук ще потънем в тъмнина. И може да се изгубим в този мрак”, цитира изданието думите на Заев. „Ако на радикализацията и възраждането на национализма се даде плодородна почва, това ще нанесе много щети на Балканите като цяло. А когато Балканите имат проблем, Европа има проблем“, добави премиерът на Северна Македония.", "date": "2019.10.29", "title": "Зоран Заев: Когато Балканите имат проблем, Европа има проблем"}
{"url": "http://epicenter.bg/article/Tayniyat-vatikanski-arhiv-veche-ne-e-taen--obyavi-Papa-Frantsisk/197340/7/0", "text": "Папа Франциск обяви в апостолическо писмо, че променя наименованието на Тайния ватикански архив, за да се избегнат негативни асоциации, свързани с определението \"таен\", предаде Асошиейтед прес, цитирана от dir.bg.    Отсега нататък огромният масив документи, ръкописи и папируси вече ще се нарича официално Ватикански апостолически архив.    Във вчерашното си апостолическо писмо, което има силата на закон, папа Франциск посочва, че архивът отдавна е отворен за учени и той самият е издал указ архивите от периода на Втората световна война, от управлението на папа Пий XII, обвиняван, че не се е обявил достатъчно твърдо срещу Холокоста, да бъде отворен за изследователи по-рано от предвидената дата 2 март 2020 г.    Светият отец изтъкна, че промяната в наименованието отразява по-добре същността на архива и начина, по който \"обслужва църквата и света на културата\".    Архивът съдържа документация за Католическата църква в цял свят, датираща от 8 век насам. Той съдържа 600 различни сбирки, подредени по лавици, дълги 85 километра.    Разположен в Апостолическия дворец, архивът разполага с читални и двуетажен \"бункер\", изграден от подсилен цимент.    Най-ценните документи, които включват древни ръкописи със златни кантове и присъдата по процеса на светата Инквизиция срещу Галилео Галилей, се пазят в обезопасени помещения с климатична инсталация, където влажността е контролирана.    През 1881 г. папа Лъв XIII отваря архива за изследователи и годишно от това се възползват около 1500 учени.    Понастоящем най-съвременната документация, достъпна за проучване, е тази на папа Пий XI, починал през 1939 г.    Обичайната практика на Светия престол е да се чака 70 години след края на папството, за да бъде отворен свързаният с него архив.    Това обаче би означавало архивът на папа Пий XII, който е бил начело на Ватикана от 1939 до 1958 г., да стане достъпен за учени най-рано през 2028 г.    Светият престол беше подложен на натиск да подреди и каталогизира по-бързо сбирката от периода на папа Пий XII, за да може да бъде проучвана, докато все още има оцелели от Холокоста.    Папа Франциск обясни мотивите си за промяна на наименованието на архива и изрази съжаление, че оригиналното латинско наименование \"Архивиум секретум\", чието същинско значение е, че архивът е частен и отделен, е било свързано с почти зловещи намеци, че Ватиканът крие тайни.", "date": "2019.10.29", "title": "Тайният ватикански архив вече не е таен, обяви папа Франциск"}
{"url": "http://epicenter.bg/article/Tezhki-srazheniya-sa-izbuhnali-mezhdu-siriyskata-i-turskata-armiya-/197345/7/0", "text": "Сирийските правителствени сили и турските военни са влезли в сражение за първи път след началото на новата, трета по ред военна операция на Анкара в съседната й арабска република, предават AFP и \"Фокус\".    Информацията е на базираната в Лондон Сирийска обсерватория за човешките права (СОЧП).    „Тежки сражения избухнаха за първи път между сирийската и турската армия\", твърди правозащитната организация.    Днес в 18 ч. турско време (17 ч. българско) изтича срокът от 150 часа, определен на сирийските кюрдски Сили за защита на народа (СЗН) да се изтеглят от района в Северна Сирия покрай турската граница.    Съгласно меморандума, договорен на 22 октомври 2019 г. в Сочи, по време на преговори за Сирия между президентите на Русия и Турция Владимир Путин и Реджеп Тайип Ердоган, кюрдските милиции трябва да се изтеглят напълно от района на градовете Тел Рифат и Манбидж на запад от р. Ефрат, а на изток от р. Ефрат да освободят ивица, навлизаща на 30 км от турската граница.  ", "date": "2019.10.29", "title": "Тежки сражения са избухнали между сирийската и турската армия "}
{"url": "http://epicenter.bg/article/Leybaristkata-partiya-skloni-za-predsrochni-parlamentarni-izbori-prez-dekemvri-/197348/7/0", "text": "Основната опозиционна партия във Великобритания – Лейбъристката, ще подкрепи призива на премиера Борис Джонсън (КП) за провеждането на предсрочни парламентарни избори в страната през месец декември, предава AFP, като допълва, че точната дата за вота предстои да бъде определена.    Лидерът на лейбъристите Джереми Корбин заяви, че решението на ЕС да отложи отново Брекзит е изпълнило искането му да преодоляване на заплахата от излизане на Обединеното кралство от структурите на Общността без сделка.    „Сега ще започнем най-амбициозната и радикална кампания за реална промяна, която страната ни е виждала някога“, увери Корбин.    По-рано \"Таймс\" съобщи, че премиерът Борис Джонсън ще положи последни усилия за насрочването на общи парламентарни избори в страната преди Коледа.    Джонсън прие предложение от либералдемократите и Шотландската народна партия за предсрочни избори в замяна на обещание да се откаже от усилията да прокара сделката за Брекзит в парламента.    Двете партии предложиха да подкрепят промени, което ще позволи на Джонсън да се опита да насрочи избори с подкрепата на обикновено мнозинство в парламента. Трите му опита до този момент се провалиха заради законовото изискване за подкрепа на две трети от депутатите.    ", "date": "2019.10.29", "title": "Лейбъристката партия склони за предсрочни парламентарни избори през декември "}
{"url": "http://epicenter.bg/article/Shvedski-vestnik-nareche-Rusiya--quot-istoricheski-vrag-quot--na-Evropa-/197349/7/0", "text": "В своя статия шведският вестник Dagens Nyheter твърди, че независимо от \"триумфа на руския президент Владимир Путин в Сирия\" и противоречията, които раздират ЕС по руския въпрос, Европа в никакъв случай не трябва да отслабва натиска си срещу своя \"исторически враг\" - Русия, пише RT.    Генералният секретар на НАТО Йенс Столтенберг описа срещата на министрите на отбраната, която се състоя миналата седмица, като \"откровена дискусия\".    В статията на шведския вестник се отбелязва още, че гръбнакът на алианса - САЩ - са дезертирали от Сирия, като са предали кюрдските си съюзници в жертва на Турция.    \"И победител в тази драма стана Русия на Владимир Путин - историческият враг на Европа\", отбелязва Dagens Nyheter.    По-рано прессекретарят на Кремъл Дмитрий Песков разказа в интервю как се е стигнало до меморандума между Русия и Турция за съвместни действия в Сирия.    Беше съобщено също, че рота от руската военна полиция е пристигнала в сирийския град Кобани за съвместно патрулиране с турските военни.     ", "date": "2019.10.29", "title": "Шведски вестник нарече Русия \"исторически враг\" на Европа "}
{"url": "http://epicenter.bg/article/Shestima-siriyski-voenni-sa-zaginali-v-srazheniya-s-turskata-armiya-/197361/7/0", "text": "Шестима военнослужещи на Дамаск са загинали в сраженията с турската армия в североизточната част на Сирия, предава AFP, като се позовава на информация от базираната в Лондон Сирийска обсерватория за човешките права (СОЧП).    По-рано през деня правозащитната организация съобщи, че сирийските правителствени сили и турските военни са влезли в сражение за първи път след началото на новата, трета по ред военна операция на Анкара в съседната й арабска република. Информацията бе потвърдена и от други медии.    Засега няма официален коментар от страна на Анкара или Дамаск.    Първи сражения между подразделения на сирийските и турските войски са забелязани в северозападната част на арабската република. Информацията бе разпространена от телевизионния канал Sky News Arabia, който се позова на сирийски източници, предава TACC.    „Първите директни сблъсъци между сирийската армия и турските сили са регистрирани в Североизточна Сирия“, цитира агенцията репортажа на телевизията.    По-рано за първи сблъсъци съобщи базираната в Лондон Сирийска обсерватория за човешките права (СОЧП). „Тежки сражения избухнаха за първи път между сирийската и турската армия\", увериха от правозащитната организация.     ", "date": "2019.10.29", "title": "Шестима сирийски военни са загинали в сражения с турската армия "}
{"url": "http://epicenter.bg/article/Ursula-fon-der-Layen-e-odobrila-kandidatite-za-evrokomisari-na-Frantsiya-i-Ungariya/197364/7/0", "text": "Председателят на Европейската комисия Урсула фон дер Лайен е одобрила кандидатите за еврокомисари на Франция и Унгария Тиери Бретон и Оливер Вархей. Това съобщи говорителят на ЕК Мина Андреева.    Фон дер Лайен е провела с двамата интервю снощи, предаде БНР.    Тя е изпратила и писмо до Румъния, в което подчертава неотложността на страната да излъчи нов еврокомисар.    Румъния за момента е единствената страна член, която не е номинирала свой кандидат за следващата Еврокомисия.    В края на септември евродепутатите отхвърлиха след изслушвания претендентите за ЕК на Унгария и Румъния – Ласло Трочани и Рована Плумб.    През октомври това се случи и с френската кандидатка Силви Гулар.    В гневна реакция Париж предупреди тогава, че решението на ЕП ще доведе до институционална криза.", "date": "2019.10.29", "title": "Урсула фон дер Лайен е одобрила кандидатите за еврокомисари на Франция и Унгария"}
{"url": "http://epicenter.bg/article/EK-prizova--quot-Feysbuk-quot---quot-Gugal-quot--i--quot-Tuitar-quot--da-napravyat-poveche-za-borbata-s-falshivite-novini-v-ES-/197373/7/0", "text": "\"Фейсбук\" (Facebook), \"Гугъл\" (Google) и \"Туитър\" (Twitter) трябва да направят повече за справяне с фалшивите новини или в противен случай ще се окажат изправени пред предприемане на регулаторни действия, съобщи във вторник Европейската комисия, предаде Ройтерс, цитирана от БНР.    Заплахата от страна на ЕК идва около година, след като трите американски технологични гиганти заедно с компании като \"Морзила\" (Mozilla), \"Майкрософт\" (Microsoft) и още седем европейски представителите подписаха доброволен кодекс за борба с фалшивите новини.    Сега обаче Европейската комисия изготвя регламенти, известни като \"Закон за цифровите услуги\". По този начин ще се определят правила за отговорност и безопасност на цифровите платформи, услуги и продукти - ход, който вече предизвика страхове в технологичната индустрия за доста сериозна външна намеса.    Последният месечен доклад на компаниите показа голямо разминаване между тях и предостави малко подробности относно въздействието на мерките, предприети от тях, посочиха в съвместно изявление еврокомисарят по правосъдието Вера Йоурова, шефът на ЕС по сигурността Джулиан Кинг и комисарят по цифровите технологии на ЕС Мария Габриел.    \"Продължава мащабната автоматизирана пропаганда и дезинформация и има още работа, която трябва да се свърши във всички области на договорения кодекс. Не можем да приемем това като новото нормално”, казаха те.    Висшите европейски представители също така призоваха компаниите да си сътрудничат с повече независими органи. Независим консултант, нает от Комисията, пък ще публикува оценката си в началото на следващата година, последвана от собствено проучване на ЕК.  ", "date": "2019.10.29", "title": "ЕК призова \"Фейсбук\", \"Гугъл\" и \"Туитър\" да направят повече за борбата с фалшивите новини в ЕС "}
{"url": "http://epicenter.bg/article/Britanskata-politsiya-izdirva-dvama-bratya-ot-Severna-Irlandiya-vav-vrazka-s-kamiona-s-39-tela/197382/7/0", "text": "Британската полиция каза днес, че издирва двама братя от Северна Ирландия във връзка със смъртта на 39 души, чиито тела бяха открити в камион край Лондон миналата седмица, предаде Ройтерс, цитирана от БТА.    Ронан Хюс, на 40 години, и 34-годишния му брат Кристофър от Арма, Северна Ирландия, са издирвани по подозрение в непредумишлено убийство и трафик на хора.  \"На този етап смятаме, че са в Северна Ирландия, но имат връзки и с Република Ирландия. Ако знаете къде са или имате някаква информация за местонахождението им, свържете се с моя екип\", каза Стюарт Хупър от полицията в Есекс. \"Издирването им и техните показания са от решаващо значение за разследването\", допълни той.   Вчера на съд се яви водачът на камиона Морис Робинсън, обвинен в непредумишлено убийство, пране на пари, трафик на хора и участие в схема за нелегална имиграция.", "date": "2019.10.29", "title": "Британската полиция издирва двама братя от Северна Ирландия във връзка с камиона с 39 тела"}
{"url": "http://epicenter.bg/article/ES-okonchatelno-odobri-poredno-otlagane-na-Brekzit-do-31-yanuari-2020-godina-/197389/7/0", "text": "Европейският съюз окончателно одобри третото отлагане на излизането на Великобритания от ЕС до 31 януари 2020 година, съобщи председателят на Европейския съвет Доналд Туск, цитиран от TACC и Агенция \"Фокус\".    \"27-те държави от ЕС официално одобриха третото отлагане, което вероятно ще бъде последното. Мои британски приятели, използвайте го добре\", написа Туск в социалната мрежа Туитър. \"Аз също се сбогувам с вас, тъй като мисията ми приключва.\"    В същото време Европейският съвет издаде официално изявление, според което всички 27 лидери на останалите държави в ЕС единодушно са одобрили отлагането на Брекзит до 31 януари 2020 година с писмена процедура.    „Оттеглянето на Великобритания може да стане и по-рано - 1 декември 2019 г. или 1 януари 2020 г. - ако до този момент споразумението за оттегляне бъде ратифицирано и от двете страни“, се казва в документа.    Европейският съвет потвърди, че текстът на споразумението не може да бъде изменян и че до момента на напускането на Великобритания за нея се прилагат всички права и задължения на пълноправен член на ЕС.  ", "date": "2019.10.29", "title": "ЕС окончателно одобри поредно отлагане на Брекзит до 31 януари 2020 година "}
{"url": "http://epicenter.bg/article/Moskva-shte-otgovori-na-izgonvaneto-na-ruskiya-diplomat-ot-Sofiya-/197390/7/97", "text": "Москва ще отговори на изгонването на руския дипломат от България. Това заяви пред журналисти заместник-министърът на външните работи на Русия Александър Грушко, цитиран от ТАСС.    \"Разбира се, ние ще разгледаме ответни мерки, както е прието в дипломатическата практика\", разясни той.    По-рано българските власти обявиха за персона нон грата руски дипломат, за действията на когото прокуратурата е образувала дело по обвинения в шпионаж, пояснява ТАСС.    В понеделник прокуратурата на Република България съобщи, че е образувала дело срещу руски дипломат, който е заподозрян в шпионаж. Делото обаче е спряно, тъй като лицето има дипломатически имунитет.    На среща, която се е състояла по този повод на 25 октомври в българското министерство на външните работи, българската страна е пожелала служителят на посолството да бъде отзован до понеделник, пояснява ТАСС.    По-рано днес от българското външно министерство обявиха, че уличеният за шпионин руски дипломат в София е обявен за персона нон грата.    На посланика на Руската федерация у нас Н.Пр. Анатолий Макаров е връчена официалната нота, която поставя срок от 24 часа на обвинения руски дипломат да напусне България.    \"В петък в МВнР бе проведена среща с посланика на Руската федерация относно руски дипломат, акредитиран в България, за действията на когото бяхме сезирани от Прокуратурата на Република България и от ДАНС. От българска страна бе отправено устно искане руските институции да отзоват своя служител в рамките на 72 часа. След като от руското посолство ни уведомиха в понеделник вечерта, че въпросният дипломат не е напуснал територията на страната, руският посланик бе поканен днес на среща в 10 ч в МВнР. Връчена му бе нота, с която се поставя срок от 24 часа руският дипломат да напусне България\", се казва в съобщението на Външно министерство.    За случая се разбра в понеделник, когато от прокуратурата съобщиха, че акредитиран дипломат - първи секретар от посолството на Русия, е действал като шпионин в България от почти една година. Засега името на дипломата не е обявено официално. Потвърдено е, че дипломатът е осъществявал разузнавателна дейност, като е провеждал регулярни конспиративни срещи с български граждани, включително и с ръководен служител, разполагащ с достъп до класифицирана информация на Република България, ЕС и НАТО.     ", "date": "2019.10.29", "title": "Москва ще отговори на изгонването на руския дипломат от София "}
{"url": "http://epicenter.bg/article/Valeriya-Veleva--V-Sofiya-ima-desnitsa--nyama-desni-lideri-/197351/11/0", "text": " в неделя в София, за да е сигурен, че вотът на софиянци ще го изстреля в кметското кресло на „Московска“ 33. Не е изненада, че вторият тур изправя Йорданка Фандъкова и Мая Манолова пред тежка задача. Беше ясно, че и двете ще се явят на поправителен.    има осигурена подкрепа на 157 909 софиянци,  предимно от редиците на ГЕРБ.   успя да концентрира вот на 120 233 избиратели, половината дошли от БСП, другите – шарен протестен вот.    На едната ѝ трябват най-малко 50 000, на другата – 80 000.      Още в началото на кампанията беше ясно, че балотажът в София ще го решат или десните или гневните, без значение към коя партия принадлежат.       представителят на \"Демократична България\", вероятно изненадващо и за самия него, активира 52 925 софиянци: сини, костовисти, реститути, бунтари, недоволни.     индивидуалният играч и водач „Спаси София“, събра зад гнева си 46 650 гласа, предимно на млади, непартийни, открили в него възможност за протестно гласуване срещу всички останали.  Социалният профил и на двете групи е „най-активните в икономически план възрасти в столицата“.      Още в нощта на първия тур и двете претендентки за кметския пост изразиха надежда, че дясноориентираните хора в столицата ще ги подкрепят. И двете не скриха, че ще се борят за десния електорат, макар и в различните си роли - на власт и опозиция.  Фандъкова директно направи заявка, че е готова за разговори с  представителите на десницата в София.  По време на цялата кампания Манолова правеше реверанси ту към Игнатов (снимаше се с него в инвалидни колички), ту към Бонев, когото защити в тв диспут като призова в студиото за 30 сек. мълчание в знак на протест, че той не е поканен. Нещо повече, за да привлече десен вот, през цялата капания Манолова неглижираше левия.  В първото си изявление след първия тур Фандъкова обяви, че София е дясна, с ясното съзнание за призив и очакване, че към десните гласове на ГЕРБ ще се прибавят и гласовете на останалите десни партии.  Ясно е, че колкото и да консолидират свой собствен или партиен вот, без десницата нито едната, нито другата могат да се надяват на успех.        В отговор на въпроса къде ще отидат неговите гласове,  заяви: „  Позицията му е разбираема, като се има предвид, че Бонев е опериран от политическото, че е отрицание на партиите и от него не може да очакваме политическа отговорност за онези 46 650 гласа, които са го подкрепили. Благодарение на тях той влиза в СОС - вероятно личната му програма максимум е изпълнена, но ресурсът на тези гласове остава неизползван. Обяснението му, че ще продължи да оказва натиск върху общинската управа, но вече „отвътре, а не отвън“, е по-скоро за успокоение, защото с един глас вътре не може да се направи нещо трайно значимо, което да се забележи отвън.     на изборите за кмет на София    Христо Иванов, един от лидерите на партиите в коалицията „Демократична България\", обяви мотивите за това решение – \" .\" А пък загубилият кандидат-кмет Борислав Игнатов направо се изцепи, че няма да ходи в неделя до урните. Причината „  Странно, докато се снимаше с Манолова, „архитектът на промяната“ дали имаше такъв ценностен проблем! Но, да кажем, че и той е политически \"зелен\", пък и видахме, че екстравагандното като житейско кредо не му е чуждо.   Това не е политическо, а някакъв вид търгашество.  Решението им да не подкрепят и Фандъкова, и Манолова не почива нито на идеологически принцип (ляво-дясно), нито на ценностен избор (статукво-промяна). Не е обосновано и от гледна точка на програми за управление на кандидатките. То стъпва единствено и само на личната фиксация на Христо Иванов и Атанас Атанасов върху персоната на главния прокурор и избора на неговия наследник. Да не говорим, че е абсолютна грешка за един кандидат-кмет да участва в блокада на възлово за столицата кръстовище.  хора в София. Това ще е въпрос на емоция, на вътрешно усещане, на дълбоки идеологически наслоения, дори на морал, ако щете.  Политическото съзнание в София е силно индивидуализирано и трудно се влияе от политически лидери.   Още по-страшно става обаче, когато е налице отсъствие на лидерство. Това е един от основните проблеми пред възможността за възраждане на автентичната десница у нас, чиито представители да получат реално присъствие в политическия живот у нас.      Никой не може да подкара софиянци като овце към урните. Никой не може да ги накара да гласуват насила, никой не може да им купи вота.  Но някой може да им покаже посоката. А изборът да остане на  тяхното съзнание и вътрешната убеденост.     пък техните последователи сами ще си решават. Иначе излиза, че вотът на 100 000 софиянци, които са ги подкрепили, отива на вятъра.     когато на втория тур на президентските избори, заради провала на техния кандидат Неделчо Беронов, трябваше избират между кандидата на левицата Георги Първанов (за втори мандат) и националиста Волен Сидеров. Националният изпълнителен съвет на СДС в дните между двата тура се събираше през ден и не можеше да вземе решение. Тогава пристигна спешна депеша от лидера на ЕНП Пьотеринг, който призова седесарите у нас да гласуват за „демократа Първанов“. Костов не се съгласи и в деня на вота задраска и двамата кандидати. Петър Стоянов „отиде за гъби“.     През 2002-а, когато когато Франция трябваше да избира президент между десния Жак Ширак и националиста Жак Мари льо Пен, социалистите, които се бореха срещу Ширак, фактически решиха изхода на мача.    Преди първия тур на местните избори лидерът на БСП Корнелия Нинова заяви, че ако Мая Манолова не отиде на балотаж, тя ще гласува на втория тур за който и да десен кандидат в София, извън ГЕРБ. Което е лидерска позиция!    В дясно обаче такава позиция няма. Има остатъци от костовизъм. Най-ретроградният в политиката. . Много пъти съм писала, че неговите последователи продължават да не осъзнават, че политиката бързо изхабява, че трябват нови лица, с харизма, с нов хъс, с мотивация, която да грабва, да завладява, да увлича.    които периодически се самопрострелват, водени от егоизма, озлоблението, политическата слепота и недалновидност. Затова с лекота пропиляват и последните шансове пред възможните си избиратели, които искат да видят смисъл в това, да ги следват. , с които може да реши мача в София. Лошото е, че трите партии в тази странна коалиция не могат да претендират за монопол върху дясното съзнание в София, не само защото всеки десен в столицата има особеното чувството за собственост върху гласа си, но и защото не вярват, че лидерите им работят в тяхна полза. . Такива кухи политически конструкции не могат да имат почва за реализация.  Но пък показват пълната несъстоятелност на водачеството в дясно.   Както и на \"Софийските спасители\", които още не са дорасли до чувството, че най-голямата загуба в обществено-политическия живот е загубата на доверие. Когато Костов го осъзна, беше много късно.    Сега остава да чакаме до неделя, за да видим чий ще е осъзнатият вот, който ще избере кмета на София.", "date": "2019.10.29", "title": "Валерия Велева: В София има десница, няма десни лидери "}
{"url": "http://epicenter.bg/article/Itso-Hazarta-kam-Demokratichna-Balgariya--V--Apsurt--veche-nyamate-chovek-/197385/11/0", "text": "    Ето целият текст без редакторска намеса:                                         ", "date": "2019.10.29", "title": "Ицо Хазарта към Демократична България: В „Ъпсурт“ вече нямате човек "}
{"url": "http://epicenter.bg/article/API-startira-trazhna-protsedura-za-izbor-na-izpalnitel-na-tunela-pod-Shipka/197337/4/0", "text": "Агенция „Пътна инфраструктура“ стартира тръжна процедура за избор на изпълнител на тунела под Шипка, съобщават от пресцентъра на агенцията.   Стойността на обществената поръчка е 267 225 010 лв. без ДДС.   Срокът за подаване на офертите е до 17:30 ч. на 5 декември 2019 г.   Обществената поръчка предвижда изграждането на участък с дължина 10,553 км, от които 7,6 км са ново строителство, а 2,9 км са реконструкция на съществуващия път I-5 Габрово - Казанлък, както и 5 тунела с обща дължина 4,011 км. Тунелът под „Шипка“ ще е с дължина 3,22 км. Останалите 4 тунели са по-малки - съответно 171 м, 240 м, 90 м и 290 м. Ще бъдат построени още 6 моста и 1 подлез, 12 бр. армирани насипи, една стоманобетонова подпорна стена, една стоманобетонова укрепителна стена и т. н.   Тунелът под вр. Шипка ще се намира на 1 км западно от прохода Шипка и на 1 км източно от връх Малуша. Северната част на тунела ще бъде в област Габрово, а южната в област Стара Загора. Той ще бъде с две ленти за движение по 3,75 м, две водещи ивици по 0,50 м и два тротоара по 0,85 м.     Срокът за изпълнение на строително-монтажните работи е 1 280 календарни дни или близо 3 години и половина.   Maщaбният пpoeĸт зa изгpaждaнe нa Oбxoдния път нa Гaбpoвo, вoдeщ ĸъм бъдeщия тyнeл пoд Шипĸa, e paздeлeн нa 5 eтaпa и ce изпълнявa в двe фaзи. В заключителен етап е пъpвaтa фaзa, ĸoятo вĸлючвa cтpoитeлcтвoтo нa 4 yчacтъĸa oт oбeĸтa и eтaпнa вpъзĸa c oбщa дължинa 23,25 ĸм. Bтopaтa фaзa oбxвaщa cтpoитeлcтвoтo нa пeтия yчacтъĸ oт обxoда нa гp. Гaбpoвo, вĸлючитeлнo и нa тyнeлa пoд Шипĸa. Предвижда се проектът „Проектиране и строителство на обект: „Обход на гр. Габрово от км 20+124,50 до км 30+673,48, включително тунел под връх Шипка“ да бъде предложен за финансиране от бъдещата Оперативна програма „Транспортна свързаност“ 2021-2027 г.   Тунелът ще е възлова точка при движението в посока Север – Юг и чрез него ще се осъществява преминаването през Стара планина в централната част на България. Основните транспортни направления, които ще обслужва са: Русе – Велико Търново – Шипка – Стара Загора – Свиленград (Маказа) и Оряхово – Севлиево – Шипка – Стара Загора – Свиленград (Маказа).", "date": "2019.10.29", "title": "АПИ стартира тръжна процедура за избор на изпълнител на тунела под Шипка"}
{"url": "http://epicenter.bg/article/-BDZh---Patnicheski-prevozi-i-BDZh---Tovarni-prevozi-se-preobrazuvat-v-ednolichni-aktsionerni-druzhestva/197344/4/0", "text": "Съветът на директорите на „Холдинг БДЖ“ ЕАД взе решение, съгласувано с Министъра на транспорта, информационните технологии и съобщенията, за преобразуването на „БДЖ - Пътнически превози“ ЕООД и „БДЖ - Товарни превози“ ЕООД в еднолични акционерни дружества. Това съобщава холдингът на сайта си.    \"През последните години двете дружества са оформили до голяма степен своя оперативен модел на работа, но за съжаление изпълнението на основните задачи не е на необходимото ниво, ключовите финансови и обемни показатели бележат спад\", отбелязват от дружеството, и добавят: \"Налице е силна необходимост от преразглеждане на организационните структури и основните бизнес процеси и привеждането им към модерни управленски методи, за да могат „БДЖ - Пътнически превози“ и „БДЖ - Товарни превози“ да отговорят на своите предизвикателства в съвременните условия\".    Дружеството ще разчита на силни мениджърски екипи, вместо на един управител, на по-големи отговорности, разнообразна квалификация и професионален опит в екипите. Действащите управители инж. Христо Иванов и инж. Любомир Илиев са отказали да участват в новия управленски формат, което ще наложи съвместно управление на новото дружество от управител и прокурист.    Преобразуването се очаква да приключи до края на месец януари 2020 г., а окончателното привеждане на дружествата към изискванията на Закона за публичните предприятия - до края на месец септември 2020 г.    Целият текст на съобщението можете да видите ", "date": "2019.10.29", "title": " БДЖ-Пътнически превози и БДЖ-Товарни превози се преобразуват в еднолични акционерни дружества"}
{"url": "http://epicenter.bg/article/Prokuraturata-v-General-Toshevo-rakovodi-dosadebno-proizvodstvo-za-smartta-na-dete-v-selo-Kardam/197332/3/0", "text": "Районната прокуратура в Генерал Тошево ръководи досъдебно производство по повод смъртта на малолетно момченце. Започналото разследване ще установява причините и обстоятелствата, довели до смъртта на 9-годишното дете на 27 октомври тази година малко преди полунощ. Това съобщиха от пресцентъра на Апелативна прокуратура-Варна.   Във Военноморската болница във Варна е настанено и 11-годишно момиченце, което е сестра на починалото момче. Детето е било прието в критично състояние първо в добричко лечебно заведение, а впоследствие е било транспортирано до Варна. В момента състоянието му се подобрява и е без опасност за живота.   В къщата в село Кардам, където е починало деветгодишното дете, се отглеждат общо 6 деца на възраст от 4 до 13 години. Основно грижи за отглеждане на децата полагали техните баба и дядо – на 63 и на 53 години. Те вече са разпитани. Извършени са и два огледа в къщата.   Условията за живот в нея не са особено благоприятни за отглеждане на шест деца. Починалото момченце и още две от децата в многодетното семейство са ученици в основно училище в Генерал Тошево.   Районната прокуратура в Генерал Тошево е разпоредила проверка на храната, която са консумирали децата и техните баба и дядо, и на търговския обект, където са купували хранителните продукти. Ще бъде проверен и училищният стол в основно училище „Христо Смирненски“ в Генерал Тошево, където са учили починалото момченце, сестричката му и още едно от децата. Проверката на храните в училищния стол е възложена на областната дирекция по безопасност на храните в Добрич.   По разпореждане на Районната прокуратура в Генерал Тошево дирекцията по социално подпомагане трябва да предостави здравно-социални услуги и наблюдение на останалите деца в многодетното семейство. По досъдебното производство са назначени токсикологични експертизи.   Изследват се проби, взети при аутопсията на деветгодишното момче. При нея не са установени видими причини или увреждания на вътрешните органи на детето, които да са причинили смъртта му. Действията по разследването продължават.", "date": "2019.10.29", "title": "Прокуратурата в Генерал Тошево ръководи досъдебно производство за смъртта на дете в с. Кардам"}
{"url": "http://epicenter.bg/article/Voenni-i-helikopter-uchastvat-v-gaseneto-na-golemite-gorski-pozhari-v-Stara-planina-i-Rila-/197342/3/0", "text": "Военнослужещи от Сухопътните войски и хеликоптер Ми-17 от състава на Военновъздушните сили участват в погасяването на големите горски пожари в Стара планина и Рила днес, 29 октомври. 21 военнослужещи и техника от формирование за овладяване и/или преодоляване на последствията от бедствия (ФОППБ) от Десети механизиран батальон - Враца се включиха от 11.30 часа днес в погасяването на големия горски пожар в Стара планина, който гори над Чипровци, в близост до границата с Република Сърбия. Военнослужещите са под ръководството на командира на Десети механизиран батальон - Враца подполковник Симеон Цеков и на командира на ФОППБ капитан Стефан Иванов, съобшиха от МО.    От 09.00 ч тази сутрин помощ при гасенето на пожара оказва и хеликоптер Ми-17 с екипаж от 24-а авиобаза Крумово.    Огънят в Стара планина обхваща голям фронт в силно пресечена, труднодостъпна местност. В района на пожара вследствие на атмосферните условия се е спуснал задушлив гъст дим, който ограничава видимостта. Действията на военнослужещите се извършват съвместно със служителите от „Пожарна безопасност и защита на населението“.    Продължава участието на военнослужещи от Сухопътните войски и в гасенето на големия горски пожар в Национален парк „Рила“. Втори ден ФОППБ от Бригадно командване - Благоевград в състав 21 военнослужещи и техника продължават борбата с огъня, който гори между хижа „Чакалница“ и връх Капатник. Старши на формированието е началникът на щаба на Трети механизиран батальон от състава на Бригадното командване майор Тихомир Нарлиев.   ", "date": "2019.10.29", "title": "Военни и хеликоптер участват в гасенето на големите горски пожари в Стара планина и Рила "}
{"url": "http://epicenter.bg/article/Pogrom-v-kardzhaliyski-sela--razsledvat-vrazka-na-atakata-s-izborite/197346/3/0", "text": "За погром и палежи в кърджалийското село Черноочене съобщава NOVA. Има изпочупени прозорци в четири кметства в населени места от областта, подпалени контейнери, спукани гуми на училищни автобуси в Черноочене и опит да бъде опожарена сградата, в която се помещавала Общинската избирателна комисия. Щетите тепърва ще се установяват.    Във вторник сутрин в полицията е постъпил сигнал за разхвърляни по главната улица стотици автомобилни гуми. Направен е опит те да бъдат запалени. Спукани били и гумите на автобусите, с които се извозват децата от района към училища и детски градини.    Според новия стар кмет на селото Айдън Осман погромът е свързан с местния вот. Той обвинява за случилото се своите политически опоненти.    „Работим изцяло по версията за криминално деяние. Не бих правил изводи за политически нюанс. Ангажиран е целият полицейски ресурс за установяване на извършителите”, каза Атанас Илков, директор ОД на МВР – Кърджали.Той поясни, че сигналът за извършените престъпления е получен към 8ч. сутринта и съобщавал за унищожено общинско имущество.    Започнали са няколко досъдебни производства за унищожаване и повреждане на чужда собственост, добави окръжният прокурор на Кърджали Желязко Стефанов.    Иззети са записите от камерите в районите на погрома. Полицейски служители извършват оглед на място.    \"На този етап по налични данни не виждам политически нюанс в действията, извършени през нощта срещу вторник\", заяви и окръжният прокурор Желязко Стефанов.", "date": "2019.10.29", "title": "Погром в кърджалийски села, разследват връзка на атаката с изборите"}
{"url": "http://epicenter.bg/article/Toma-Belev-poluchi-obvinenie-zaradi-antisemitskoto-mu-izkazvane-vav-Feysbuk/197370/3/0", "text": "Новият общински съветник Тома Белев получи обвинение заради антисемитското му изказване във Фейсбук преди седмица.    \"Повдигнато му е обвинение по член 162, ал. 1 за насаждане на омраза на етническа основа, съобщи за DarikNews говорителят на Софийска градска прокуратура Зорница Таскова. \"Взета е мярка \"подписка\", разследването тече\", допълни тя.  Белев потвърди във Фейсбук, че му е повдигнато обвинение.    На 23 октомври т.г. ЦИК свали имунитета му като кандидат за общински съветник в местните избори в листата на \"Демократична България\" по искане на главния прокурор.    \"Най-евтино са пътували евреите в конските вагони - напълно безплатно\", беше скандалното изказване на Белев в социалната мрежа.    Изказването му провокира остра обществена реакция от страна на политически партии и еврейски организации.", "date": "2019.10.29", "title": "Тома Белев получи обвинение заради антисемитското му изказване във Фейсбук"}
{"url": "http://epicenter.bg/article/Deloto-za--Dupnishkata-populyarna-kasa--beshe-varnato-v-prokuraturata-/197372/3/0", "text": "Делото за „Дупнишката популярна каса” е върнато в прокуратурата поради нередовност в обвинителния акт. Това съобщиха от Агенция  „Фокус” .   По време на разпоредителното заседание в съда е прекратено наказателното производство спрямо управителя на „Дупнишката популярна каса” Георги Близнаков, поради неговата смърт. Прекратено е съдебното производство спрямо неговата съпруга Ивона Близнакова и делото е върнато на прокуратурата поради нередовности в обвинителния акт.   Според съда, в него липсват задължителните съставомерни фактически обстоятелства, водещи до ограничаване правото на защита на подсъдимата, доколкото това препятства възможността да научи обвинението в пълнота.   Определенията могат да се обжалват и протестират пред Софийски апелативен съд.   Окръжен съд- Кюстендил е отхвърлил искането на защитата на Ивона Близнакова за намаляване на размера на мярката й за неотклонение „парична гаранция“ и тя остава в размер на 30 000 лв.   Пострадалите от действията на „Дупнишката популярна каса” са конституирани като частни обвинители.", "date": "2019.10.29", "title": "Делото за „Дупнишката популярна каса” беше върнато в прокуратурата "}
{"url": "http://epicenter.bg/article/Nad-40-000-dekara-planinski-pasishta-goryat-vse-oshte-nad-Chiprovtsi/197380/3/0", "text": "Директорът на Главна дирекция \"Пожарна безопасност и защита на населението\" главен комисар Николай Николов се запозна на място с действията на пожарникари, горски служители и доброволци от Монтанско по гасенето на пожара над Чипровци, съобщава БТА.    Николов обясни, че пожарът гори на площ от над 40 000 декара, като 1/3 от тях са в българската част на Стара планина, а останалите в сръбската. Пожарът е най-големият у нас по обхванати територии и към момента е най-големият на Балканския полуостров и в Европа. За щастие, той е обхванал повече треви, храсти и планински пасища, а не горски масиви, обяви Николов.    В гасенето на огъня са ангажирани 150 души от българска страна и около 200 от сръбска. Пожарът е локализиран и се надявам до утре да бъде потушен, но все още има две опасни огнища, обяви главен комисар Николов.    Той благодари на ВВС за оказаната помощ за гасене с хеликоптер, но заяви, че условията са много тежки - гъст дим и мъгла и това създава опасност за летателните машини.  Директорът на Северозападното горско предприятие инж. Цветко Цветков заяви, че огънят е обхванал предимно планински пасища, но на някои места е влязъл в букова гора. Директорът на пожарната съобщи, че днес в България са гасени 150 пожара. Най-големите от тях са в Рила - 4500 декара, край Бобовдол, където горят 30-50 декара иглолистна гора и край село Краище в община Белица, където горят 100 декара иглолистна гора.    \"Всичките пожари са локализирани и ограничени и вероятно до часове ще бъдат потушени\", обяви Николов.    Причините за пожара все още не са изяснени, по случая се води разследване, обяви Николай Николов.", "date": "2019.10.29", "title": "Над 40 000 декара планински пасища горят все още над Чипровци"}
{"url": "http://epicenter.bg/article/Sindikatat-na-nadziratelite-v-zatvorite-obyavi-protestna-gotovnost-/197383/3/0", "text": "Синдикатът на служителите в затворите в България обяви протестна готовност, съобщи БТА.    От синдиката заявиха, че това решение е взето след среща с ръководството на Министерството на правосъдието.    Причината е, че ведомството няма да изпълни ангажимента си за откриване на щатове и назначаване на 200 човека следващата година.    Тези хора е трябвало да бъдат назначени както в затворите, така и в дирекцията за охрана на съдебната власт.", "date": "2019.10.29", "title": "Синдикатът на надзирателите в затворите обяви протестна готовност "}
{"url": "http://epicenter.bg/article/Radev-shte-uchastva-v-tarzhestveno-sabranie-za-75-godini-ot-sazdavaneto-na-Sayuza-na-uchenite-v-Balgariya/197368/2/0", "text": "Президентът Румен Радев ще участва в тържественото отбелязване на 75 години от създаването на Съюза на учените в България. Това съобщиха от прессекретариата на държавния глава. На 30 октомври от 11.00 часа държавният глава Румен Радев ще участва в тържественото събрание, посветено на 75 години от създаването на Съюза на учените в България. Събитието ще се проведе в голямата зала на Столична община на ул. „Московска“ 33.", "date": "2019.10.29", "title": "Радев ще участва в тържествено събрание за 75 години от създаването на Съюза на учените в България"}
{"url": "http://epicenter.bg/article/Bogdana-Karadocheva--Sofiya-e-prekrasna--Zhelaya-mnogo-uspeh-na-g-zha-Fandakova--/197371/2/0", "text": "\"   Това казва във видеообръщение във Фейсбук Богдана Карадочева, с което изразява подкрепата си за кандидата на ГЕРБ-СДС Йорданка Фандъкова преди втория тур на местните избори.    \"Няма голям град без малки проблеми. Но този град има един софийски дух. И трябва много да обичаш София, за да ти хареса. Когато не обичаш нещо, не ти харесват много неща. ... София е прекрасна! Желая много успех на г-жа Фандъкова\", завършва обръщението си един от символите на демократичната общност в България.    Своята подкрепа за кандидата на ГЕРБ-СДС изрази и обичаният българския актьор Асен Блатечки.    „ , каза актьорът.    „Другата причина, поради която подкрепям г-жа Фандъкова, е защото тя е единственият кандидат, който се грижи за културата в столицата. Аз лично не чух от нито едни друг кандидат нещо за култура. А г-жа Фандъкова го прави от години, без да се хвали с това“, казва още Блатечки.  ", "date": "2019.10.29", "title": "Богдана Карадочева: София е прекрасна! Желая много успех на г-жа Фандъкова! (ВИДЕО)"}
{"url": "http://epicenter.bg/article/Georgi-Svilenski--Samo-pri-chestna-igra-mozhe-da-se-govori-za-bezapelatsionna-pobeda/197374/2/0", "text": "\"Бих се съгласил с безапелационната победа на г-н Бойко Борисов ако, като човек, който спортува, играеше честен мач\". Това каза Георги Свиленски, заместник-председател на ПГ \"БСП за България\" и член на Националния предизборен щаб на \"БСП за България\" и поясни: \"В София г-жа Фандъкова води с 8% на г-жа Манолова, но тя  има  между 4 и 5% вот в ромските секции - вот от страх, купен, корпоративен. Когато ги махнем тези проценти от разликата, колко става тя? Сметнете вие, българските граждани и жители на София.\" Той даде и конкретни примери: \"В 70-та секция в \"Слатина\", от 420 гласували, 383 души са гласували за г-жа Фандъкова - 93%. Забележете, за листата общински съветници на ГЕРБ - само 11 човека. Т.е. там избирателите са направили такъв анализ на политиката на ГЕРБ, че са избрали г-жа Фандъкова с над 380 гласа, а подмененият й екип, начело с проф. Петров, с всичките нови лица в листата, има само 11 гласа. Същият е случаят в 76-та секция - от 423 гласували, 344 - за г-жа Фандъкова и само 72  гласа за листата. Ако беше само Слатина, щях да спра, но такъв е случаят в \"Красна поляна\" - във 2-ра секция - 270 гласували, 210 - за г-жа Фандъкова, 78% подкрепа. 71-ва секция, 239 гласували, 189 - за г-жа Фандъкова. Уважаеми дами и господа, така е във всички ромски секции в София. По този начин г-жа Фандъкова печели 8% повече от г-жа Манолова.\" \"Документите и доказателствата, които имаме ние, са секционните протоколи\", каза още Георги Свиленски и призова МВР и прокуратурата да направят проверка на тези секции и на балотажа МВР да пази резултата така, както го е правило в някои малки населени места .\"Само при честна игра може да се говори за безапелационна победа\", каза още той.  Георги Свиленски призова гражданите да излязат да гласуват, защото всеки един глас, даден от български гражданин, неутрализира един такъв купен глас, даден насила за дадена политическа сила.  ", "date": "2019.10.29", "title": "Георги Свиленски: Само при честна игра може да се говори за безапелационна победа"}
{"url": "http://epicenter.bg/article/Maya-Manolova--Podkrepyam-vsichki-rayonni-kmetove--koito-sa-na-balotazh-sreshtu-GERB-/197376/2/0", "text": "  Обявявам подкрепата си за всички кандидати за районни кметове на промяната, които ще излязат срещу модела на управление на ГЕРБ в неделя.  Това заяви гражданският кандидат за кмет на София Мая Манолова днес по време на пресконференция в предизборния си щаб.   Тя даде брифинг заедно с председателя на Инициативния комитет, който издигна кандидатурата й за столичен кмет, Никола Вапцаров, кандидатите за общински съветници от местна коалиция „Движение България на гражданите“ Ана Вилфан и Войслав Тодоров и кандидатите за районни кметове на столичните райони „Младост“ и Нови Искър арх. Стефан Стефанов (независим) и Владислав Владимиров (ДБГ). Манолова уточни, че в 21 столични района, от общо 24, има балотажи, в които кандидатите на промяната излизат срещу модела на Борисов и Фандъкова в Столична община. „Това показва, че гражданите, които гласуваха на 27 октомври, подкрепиха промяната“, категорично заяви Манолова и допълни, че „така нареченият от Йорданка Фандъкова „нов екип”, който включва всичките й досегашни районни кметове на ГЕРБ, не получи доверие на първи тур. „Двадесет и един кмета на ГЕРБ ще се явят на поправителен в неделя“, подчерта отново гражданският кандидат. Манолова припомни, че многократно е заявила, че „управлението на София от 14 години до момента се е извършвало по модел, създаден от „орлетата“ на г-н Борисов, свили гнездо в Столичната община”. Манолова визира бившия вече общински съветник и председател на бюджетната комисия в СОС Орлин Алексиев и неговото обкръжение.  „Именно срещу това задкулисие се обявиха две трети от столичани и избраха да гласуват за промяната и да се изправят срещу модела на „кмета в сянка”, заяви още тя. „Вярвам в овластяването на районните кметове и вярвам, че това е един от начините да се преборим със задкулисната власт, която разпределя порциите в Столична община и която определя какво да се строи, какво да се ремонтира и кой да строи и да ремонтира“, допълни Манолова и заключи, че това е „финансовият диспечер на задкулисието“. Тя подчерта, че борбата й с това задкулисие включва прозрачни обществени поръчки и търгове чрез тяхното електронизиране, което да гарантира прозрачност при разходването на публичните пари. „Ще разформировам комисията на Орлин Алексиев, която определя заданията на обществените поръчки. Това е порочен модел, който се мултиплицира в провеждането на строителство, ремонти и всички обществени поръчки в Столична община“, категорична бе Манолова. Гражданският кандидат заяви, че подкрепата й за 21 -мата районни кметове на промяната, които са на балотаж, е базирана на принципите, заложени в нейната предизборна програма. „На първо място децентрализация на инвестиционната програма на Столична община, което означава, че процент от планираните инвестиционни разходи ще се насочат директно към районите“, заяви Манолова и допълни, че „Столичната община показва, че не може да изпълни изцяло своята инвестиционна програма и тя обикновено се изпълнява средно на 70%, което означава непостроени детски градини, неремонтирани улици и тротоари, неизградени паркове.“ „Второ, участие на районните кметове в процедурите по обществени поръчки, които са за важни за районите инфрастурктурни проекти, след което те да участват в управлението и контрола на изпълнението на тези обществени поръчки“, заяви тя. „Гарантирам, че децентрализирани средства за директно управление на инвестиционните разходи в районите ще бъдат осигурени още в бюджета на Столична община за 2020 година“, категорична бе Манолова.  „Ревизия на Столична община и на големите общински дружества, включително на „Топлофикация“, след което ясни мерки за реформа на начина на управление на това общинско дружество“, представи гражданският кандидат третата точка от програмата си. „Реформирането на „Топлофикация“ ще е успешно, когато гражданите получават разбираеми и адекватни сметки за парно, когато методиката за определяне на такса сградна инсталация бъде справедлива и столичният кмет има ясна позиция по въпроса. Когато се спре продажбата на произвежданата от дружеството електрическа енергия от частна фирма посредник, която реализира цялата печалба от тази продажба“, допълни Манолова. „Четвърто, обектите, които ще се изпълняват с децентрализираните средства в отделните райони, ще се определят от районните кметове заедно с гражданите и местните граждански общности“, каза още Манолова и подчерта, че „по този начин ще се гарантира, че най-важните проблеми на гражданите в районите ще бъдат решавани и най-важните проекти ще бъдат реализирани.“ „Истинската децентрализация може да се случи единствено и само чрез децентрализация на централния бюджет. Това означава, че чрез законодателни промени трябва да се гарантира част от данъците на гражданите, като данък общ доход, да остава като приход в общините, където е реализиран. Ще настоявам като кмет за тези законодателни промени, които да споделят данък общ доход между държавата и общините“, заяви още тя. Според Манолова „това ще осигури финансова независимост на Столична община.“ Гражданският кандидат предизвика и покани на дебат опонентът си от ГЕРБ Йорданка Фандъкова.  „На лидерски дебат, лице в лице, без да се крие зад екипи, зад съветници, зад проекти или зад ромски гласове в махалите“, подчерта Манолова и допълни, че оставя досегашния столичен кмет да избере неутрален терен.", "date": "2019.10.29", "title": "Мая Манолова: Подкрепям всички районни кметове, които са на балотаж срещу ГЕРБ! (ВИДЕО)"}
{"url": "http://epicenter.bg/article/Predizborniyat-shtab-na-GERB-SDS--v-Sofiya--Veche-poveche-ot-mesets-Maya-Manolova-krie-svoya-ekip-/197377/2/0", "text": "Вчера беше отправена покана за дебат пред всички медии между г-жа Фандъкова и г-жа Манолова заедно с техните екипи. Убедени сме, че дължим на софиянци публичен разговор както за проектите на града, така и за екипите, които ще реализират заявените програми.   Тази покана беше лично отхвърлена от г-жа Манолова, съобщават от пресцентъра на ГЕРБ.    Вече повече от месец Мая Манолова продължава да крие и хората, които стоят зад нея, и парите, с които финансира кампанията си. На твърденията си за кмет в сянка, тя отговори с екип в сянка, който и до момента е неизвестен, подчертават от щаба на ГЕРБ-СДС.  ", "date": "2019.10.29", "title": "Предизборният щаб на ГЕРБ-СДС/ в София: Вече повече от месец Мая Манолова крие своя екип "}
{"url": "http://epicenter.bg/article/Yavor-Bozhankov--kandidat-za-kmet-na-Gorna-Oryahovitsa--S-kakvo-sam-razlichen-ot-Dobromir-Dobrev-/197378/2/0", "text": "  Неизвестни факти от своята биография разказа кандидатът за кмет на Горна Оряховица Явор Божанков, съобщават от щаба му.  С модерна кампания достигна до балотаж на местните избори и в неделя има всички шансове да ръководи Горна Оряховица през следващите четири години.   Какво още е неказано за него – споделя самият Явор Божанков: ", "date": "2019.10.29", "title": "Явор Божанков, кандидат за кмет на Горна Оряховица: С какво съм различен от Добромир Добрев?"}
{"url": "http://epicenter.bg/article/Mariyana-Nikolova-se-sreshtna-s-poslanika-na-SASht-Hero-Mustafa-/197379/2/0", "text": "„Основната цел в усилията ни за засилване на двустранното икономическо сътрудничество е привличането на нови преки американски инвестиции“, заяви заместник министър-председателят по икономическата и демографската политика Марияна Николова на срещата си в Министерския съвет с извънредния и пълномощен посланик на САЩ Херо Мустафа, съобщиха от правителственета информационна служба.    Вицепремиерът Николова поздрави своя гост за назначаването й като посланик в София и изрази готовност за задълбочаване на търговско-икономическите отношения. Заместник министър-председателят акцентира върху положителната тенденция за устойчив растеж на двустранната търговия, която през 2018 г. има ръст от близо 26%.    Вицепремиерът Марияна Николова посочи, че има значителен потенциал за привличане на американски инвестиции в сферата на високотехнологичните сектори като информационните и комуникационните технологии, аутсорсинга на бизнес процеси, машиностроенето, електротехниката и електрониката.    От своя страна посланик Мустафа приветства възможностите за по-нататъшно сътрудничество между нашите две правителства в различни сектори, включително инвестициите и киберсигурността.   ", "date": "2019.10.29", "title": "Марияна Николова се срещна с посланика на САЩ Херо Мустафа "}
{"url": "http://epicenter.bg/article/Fandakova-na-kraka-v-tsentralata-na--quot-Demokratichna-Balgariya-quot-/197381/2/0", "text": "Това научи т централата на ГЕРБ.    която бе шеф на съветниците от управляващата партия, а сега е четвърта в листата за съветници на вота.   Лидерите на ДБ Христо Иванов и ген. Атанас Атанасов отказали да дойдат в централата на ГЕРБ, тогава Фандъкова заявила, че няма проблем за нея да отиде при тях.    че е готова да преговаря с представителите на десницата. \"Днес София показа, че е дясна\" - това бяха първите думи на Фандъкова пред медиите на 27 октомври вечерта. И добави: \"Готова съм на разговор с десните партии!\".    на втория тур на изборите за кмет на София, обяви Христо Иванов. Причината - не излезли на протест заедно с тях срещу избрания за главен прокурор Иван Гешев и кандидата им Борислав Игнатов на Орлов мост.   \"На тези протести не бяхме подкрепени нито от госпожа Манолова, нито госпожа Фандъкова. И от тази гледна точка не можем да застанем зад никоя от двете като носител на дълбинната промяна в страната\", отсече бившият правосъден министър от предишния мандат на ГЕРБ.    Не така категорично се изказа лидерът на ДСБ Атанас Атанасов на пресконференцията, която \"Демократична България\" даде след първия тур на местните избори. \"Нашите избиратели са високообразовани и интелигентни, и най-важното - свободни хора. Ние не можем да ги заведем като едно стадо някъде. Те ще преценят по какъв начин да изразят своя вот\", каза Атанасов, но веднага добави: \"Не призоваваме хората да не гласуват!\"    , заяви Фандъкова след срещата.   \"  нормално е да споделим политиките си за София първо с партиите, с които сме  семейството на ЕНП. Не сме искали подкрепа. Знаем какво е решението на лидерите на ДБ, а какво ще решат хората, ще видим в неделя\", обясни Малина Едрева.    чийто представител Борис Бонев направи феноменален резултат на първия тур като спечели над 10% от вота на софиянци и си осигури място в СОС.   Според окончателните резулати на ЦИК,      В опозиция остават: \"Демократична България \" с 12 съветника, \"БСП за България\" с 15, \"Атака\" с 2 и Борис Бонев - общо 30.  ", "date": "2019.10.29", "title": "Фандъкова на крака при \"Демократична България\": Не съм искала подкрепа! Говорихме за проекти"}
{"url": "http://epicenter.bg/article/Slavcho-Atanasov--Az-shte-upravlyavam-s-plovdivchani---ne-s-opredeleni-obshtinski-savetnitsi-/197384/2/0", "text": "Скъпи приятели,    Изборът в неделя е важен. Затова се обръщам към вас и заявявам своето убеждение - аз ще управлявам с вас, пловдивчани – не с общински съветници от една политическа сила. За мен няма значение дали са 5 или 17 тези съветници, защото смятам да предлагам решения, които са добри и работещи за Пловдив, и интересите на всички ни.    Вярвам в това. И искам да видя кое ще е това мнозинство в бъдещия Общински съвет, което ще се изправи срещу “диктатурата” на добрите предложения за града. Аз съм позитивно мислещ прагматик и ще намеря начин да откликна на всяка гледна точка, стига тя да оптимизира намеренията и целите ми в полза на Пловдив. Няма да допусна противопоставянето между двете големи партии ГЕРБ и БСП на национално ниво да се случи в Пловдив за сметка на пловдивчани. Ако получа доверието на пловдивчани – веднага връщам прякото излъчване на заседанията на Общинския съвет по местните телевизии. Общинските съветници трябва да знаят, че когато взимат решенията си – това става пред очите на гражданите. Отново ще повторя – ще разчитам на подкрепата на всички за добруването на Пловдив. Нали за това сме избрани?    Помним, че може да се управлява успешно и без общински съветници зад теб, когато става дума за града. Нали така работеше и управляваше успешно София г-н Бойко Борисов? Без нито един общински съветник!    Аз съм убеден в едно и от това ще се ръководя в работата си: Това са местни избори. На тях хората избират кмет, който ще решава проблемите им. За тези проблеми няма леви или десни решения – има работещи решения. За всички!    Аз за това отивам на балотажа в неделя!   Пресцентър", "date": "2019.10.29", "title": "Славчо Атанасов: Аз ще управлявам с пловдивчани – не с определени общински съветници "}
{"url": "http://epicenter.bg/article/Yordanka-Fandakova--V-Sofiya-ne-mogat-da-se-spechelyat-izbori-s-kupeni-glasove-/197386/2/0", "text": "В неделя отново ще гласуваме за кмет на София. Ще гласуваме всички, които искаме промяната и развитието на града да продължи. Благодаря на хората, които ме подкрепиха, както и на структурите на ГЕРБ. Развитието на града е важно.   Това заяви кандидатът за кмет на София от ГЕРБ Йорданка Фандъкова в предаването „Още от деня“ по БНТ.    „Давам си сметка, че работата, която имахме през последните 10 г. ни донесе много резултати, но и много пропуски. Работата бе много, но и много остана. Направила съм си изводите и съм завишила контрола, за да може работата да продължи“, увери тя.    Йорданка Фандъкова отбеляза, че този път е имало сериозни кандидати в дясно. „Над 2/3 от местата в Столична община са на десните, което показва, че работата и прагматизма са нещата, от които хората имат нужда“.    Фандъкова каза още, че в София не могат да се спечелят избори с купени гласове. „Абсурдно е с 200-300 гласа да се обърне вотът. Ако някой има сигнали е редно да ги подаде, защото купуването и продаването на гласове е престъпление“, подчерта тя.    „Не виждам нищо лошо в това, че съм търсила подкрепа в дясно. Има добри идеи в програмите, за които заедно можем да работим. Не съм правила договорки, това не е в стила ми. Разчитам на подкрепата на всички софиянци, които искат градът ни да се развива. Той има нужда от стабилност. Работата е много и трябва да продължи. Промяната не се прави с общи приказки, а с конкретна цел и решения“, категорична беше Фандъкова. ", "date": "2019.10.29", "title": "Йорданка Фандъкова: В София не могат да се спечелят избори с купени гласове "}
