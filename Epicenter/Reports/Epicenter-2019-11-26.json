{"url": "http://epicenter.bg/article/Deputati-predlagat-sanktsii-za-nereglamentirano-otdavane-na-stai/199899/2/0", "text": "Управляващи предлагат нерегламентираното отдаване на стаи да се санкционира. Те искат и категоризация за имотите, регистрирани в онлайн платформите за туристически резервации, като Booking, Airbnb и дори социалната мрежа Facebook. На това мнение са депутатите Менда Стоянова и Валери Симеонов.   На наказание ще подлежат и отдаващите имот, и онлайн платформите, ако позволят при тях да се появят некатегоризирани места за настаняване в България. Санкциите започват от 500 и стигат до 10 000 лева.   „В никакъв случай не е идеята да бъде ограничено тяхното предлагане чрез онлайн платформите. Идеята е да може тези места за настаняване да излязат на светло, да работят в равнопоставени условия с останалите места за настаняване и разбира се да гарантират някаква сигурност на потребителите\"”, каза зам.-министърът на туризма Ирена Георгиева.   „Всички тези платформи си имат рейтингова система и потребителят може да остави своята оценка за съответното място. Тезата, че бизнесът ще стане по-прозрачен, е несъстоятелна. Това е международен бизнес. Повечето хора си декларират доходите”, поясни икономистът Никола Филипов.", "date": "2019.11.26", "title": "Депутати предлагат санкции за нерегламентирано отдаване на стаи"}
{"url": "http://epicenter.bg/article/Rumen-Radev-izrazi-saboleznovaniya-na-Ilir-Meta-po-povod-zhertvite-na-zemetresenieto-v-Albaniya/199866/2/0", "text": "Държавният глава Румен Радев изпрати днес съболезнователно писмо до своя албански колега президента Илир Мета.    В писмото си българският президент изказва своите дълбоки съболезнования по повод земетресението в Албания, довело до човешки жертви, много пострадали и големи материални щети.    Румен Радев изразява надежда за бързо и успешно възстановяване на ранените при това тежко природно бедствие.", "date": "2019.11.26", "title": "Румен Радев изрази съболезнования на Илир Мета по повод жертвите на земетресението в Албания"}
{"url": "http://epicenter.bg/article/Mariyana-Nikolova-otbelyaza-30-ata-godishnina-ot-priemaneto-na-Konventsiyata-za-pravata-na-deteto/199868/2/0", "text": "\"Конвенцията на ООН за правата на детето представлява цялостен и подробен международен документ, гарантиращ правата на всяко дете. Тя е символ на безпрецедентен международен акт, който е най-подкрепяният в цивилизационната ни история“. Това заяви заместник министър-председателят по икономическата и демографската политика Марияна Николова по време на тържественото заседание на Националния съвет за закрила на детето, който отбеляза 30-ата годишнина от приемането на Конвенцията на ООН за правата на детето, съобщиха от правителствената информационна служба и Агенция \"Фокус\".    „Трябва да гарантираме, че всяко дете ще живее в семейна среда, ще има достъп до здравни грижи и ще получава качествено образование“, подчерта вицепремиерът Николова. Тя посочи, че България е утвърдила принципите на Конвенцията в Закона за закрила на детето, в Семейния кодекс, в Закона за предучилищното и училищното образование, в Закона за здравето. В тържественото заседание участваха министърът на труда и социалната политика Бисер Петков, националният омбудсман Диана Ковачева, представителят на УНИЦЕФ в България Джейн Муита, заместник-министри на младежта и спорта, на културата, на образованието, представители на неправителствения сектор и други членове на Съвета.", "date": "2019.11.26", "title": "Марияна Николова отбеляза 30-ата годишнина от приемането на Конвенцията за правата на детето"}
{"url": "http://epicenter.bg/article/Dzhambazki-v-EP--Tselta-na-Istanbulskata-konventsiya-e-da-razrushi-traditsionnoto-hristiyansko-semeystvo/199871/2/0", "text": "Насилието над жени трябва да бъде осъждано и наказвано възможно най-строго. Документи като Истанбулската конвенция обаче нямат за цел да предотвратят насилието над жените.    Това заяви в изказване в Европейския парламент българският представител и заместник-председател на ВМРО Ангел Джамбазки. Коментарът е по повод международния ден за борба с насилието над жени, който се отбелязва на 25 ноември. Денят бе повод да се разисква за пореден път темата с приемането на Истанбулската конвенция, която България по настояване на ВМРО отказа да ратифицира.    Личното ми мнение е, че мъж, който посегне на жена, е негодник, каза Джамбазки.    Българският евродепутат каза, че е в ЕП са изчетени имена на жертви на домашно насилие, но отбеляза, че всички те са от страни, които са ратифицирали Истанбулската конвенция. С какво тя ги защити, запита риторично той.    Ангел Джамбазки е категоричен, че целта на документи като т.нар Истанбулска конвенция е съвсем различна - да бъде разрушено християнското семейство с традиционни ценности, което се състои от мъж, жена и техните деца. Всичко останало е извращение на джендър пропагандата, смята той.    Все още има държави в Европа, в които хората смятат, че семейството е доброволен брак между мъж и жена и техните деца. Аз съм от България, ние сме против Истанбулската конвенция, не сме я подписали и няма да го направим, заключи Джамбазки.  ", "date": "2019.11.26", "title": "Джамбазки в ЕП: Целта на Истанбулската конвенция е да разруши традиционното християнско семейство"}
{"url": "http://epicenter.bg/article/Ivo-Hristov-prizovava--EK-da-otseni-efekta-ot-sporazumenieto-s-Ukrayna-varhu-selskoto-stopanstvo/199873/2/0", "text": "\"Отправям призив към Европейската комисия да започне работа по оценка на ефекта от Споразумението за асоцииране между ЕС и Украйна върху европейското селско стопанство. Не бива да допускаме европейските агропроизводители да станат жертва на цялостната политика на Съюза, догмите на свободната търговия или на политически съображения.\"  Това заяви в своe изказване в пленарна зала на Европейския парламент в Страсбург Иво Христов, член на Делегацията на българските социалисти. По думите на българския евродепутат през последните три години европейският пазар на пилешко месо е станал обект на нелоялна конкуренция от Украйна - чрез нерегламентиран внос на продукти.  \"Предложената мярка за поставяне на горна граница на безмитния внос за съответната продуктова линия в Споразумението за асоцииране на Украйна е логична стъпка. По същество обаче, с определеното увеличение от 50 000 тона, ще допуснем почти същото количество, което е било внесено в Европейския пазар от Украйна през 2018 г. Този подход не гарантира интересите на европейските производители\", каза още Христов. От 2016 г. насам ЕС получава експоненциално нарастващи количества от птичи разфасовки по тези две, незащитени тарифни линии, като вносът се е увеличил от 3 700 тона през 2016 г. на повече от 55 000 тона през 2018 г.  В началото на октомври месец българският евродепутат се обяви за временно преустановяване и дори намаляване на тарифните преференции в случай на сътресения в чувствителни сектори. В изказването си в понеделник вечер Иво Христов обърна внимание и на проблемите, които срещат българските пчелари и земеделски производители: \"В моята страна сериозен натиск от украински мед усещат пчеларите и те губят своя поминък. Притеснителни сигнали изразяват и производители на маслодайни култури и други.\"  ", "date": "2019.11.26", "title": "Иво Христов призовава: ЕК да оцени ефекта от споразумението с Украйна върху селското стопанство"}
{"url": "http://epicenter.bg/article/Ninova-i-kmetove-ot-levitsata-obsadiha-sotsialnite-problemi-pred-obshtinite/199878/2/0", "text": "Председателят на БСП Корнелия Нинова проведе серия от работни срещи с новоизбрани кметове от партията и такива, подкрепени от левицата, във връзка с най-спешните за решаване социални проблеми в общините. Това съобщиха от пресцентъра на \"Позитано\" 20.   По време на разговорите бяха обсъдени състоянието на общините, в които те са избрани за кметове, неотложни за решаване въпроси и проектната им готовност. Разисквани бяха и въпроси, които изискват взаимодействие с парламентарната група, като бе направена и координацията с народните представители, които да подпомагат разрешаването на местни проблеми. “Част от проблемите се повтарят в много общини, което прави разрешаването им въпрос от национално, не само от регионално значение”, обобщи Нинова. В тази връзка тя се ангажира, че парламентарната група ще ги постави на дневен ред в парламента.     ", "date": "2019.11.26", "title": "Нинова и кметове от левицата обсъдиха социалните проблеми пред общините"}
{"url": "http://epicenter.bg/article/Tsatsarov-predlaga-nov-model-za-KPKONPI-s-po-barzo-podavane-i-reagirane-na-signali-/199880/2/0", "text": "Нов структурен модел и правилник за работата на антикорупционната комисия. Това предлага главният прокурор Сотир Цацаров за КПКОНПИ в концепцията си, която е публикувана на сайта на Народното събрание. Цацаров бе издигнат от ГЕРБ и Обединени патриоти за председател на комисията.    Съкращаване на администрацията и увеличаване на щата за дирекциите, които реално се борят с корупцията, са други от предложения на Цацаров. Според него има нужда от консултативен съвет към КПКОНПИ, в който да участват утвърдени юристи, и с помощта на който да се дават становища по законопроекти.    Концепцията предвижда постоянен медиен мониторинг, за да се търсят данни за корупция в публикации. Важна част от проекта са задължителните указания за хората от властта при попълване на декларациите им пред КПКОНПИ. Цацаров предлага и по-лесна онлайн форма за подаване на сигнали за конфликти на интереси и корупция, по които веднага да се започне работа от КПКОНПИ.   Документът е в обем от 25 страници и визира както функционирането на комисията, така и оптимизиране на работата й.   Концепцията на Сотир Цацаров за КПКОНПИ може да видите", "date": "2019.11.26", "title": "Цацаров предлага нов модел за КПКОНПИ с по-бързо подаване и реагиране на сигнали "}
{"url": "http://epicenter.bg/article/Desislava-Taneva--Ekologichnite-zemedelski-praktiki-sa-ogromno-predizvikatelstvo/199883/2/0", "text": "Екологичните земеделски практики са най-голямото предизвикателство в хода на дебата за новата обща селскостопанска политика. Това каза министърът на земеделието, храните и горите Десислава Танева при откриването на седмата академия за фермери „Свят на възможности“, която се провежда в Пловдив, предаде Агенция „Фокус“. Министърът подчерта колко е важен в този момент дебат на тема земеделски практики, щадящи околната среда, в това число всички технологии, които могат да се приложат като земеделски практики и които могат да помогнат да се запази биологичното разнообразие, почвеното плодородие и всичко свързано с по-чиста околна среда.    „Това е нашето огромно предизвикателство в хода на дебата за новата Обща селскостопанска политика. Този дебат продължава. Най-голямото предизвикателство пред всички е кои са тези зелени практик за земеделие, които са адаптивни, възможни и разбираеми за земеделската общност, които постигат зелените амбициозни цели на новата ОСП“, каза Танева. Тя посочи, че министерството вече е минало два програмни периода и подчерта, че има натрупан опит по отношение на прилагането на Програмата за развитие на селските райони.    „Трябва да изведем съответните поуки, но най-важното е да намерим онези иновативни земеделски производители, каквито имаме в България, и да получим от тях всичко, което е практика – доказана и приложена и която постига зелени цели. За мен е важно да намерим земеделска технология, която постига тези цели и да ги имплементираме в съответните направления и мерки за подкрепа, най-вече в обхвата на втория стълб от новата Програма за развитие на селските райони“, каза министър Танева.    „Трябва да се приложи всичко научено в тези два програмни периода, да бъдем достатъчно информирани, да разберем в другите страни-членки какво прилагат, да бъдем достатъчно креативни и иновативни за нашето българско земеделие. Министерството на земеделието, храните и горите работи усилено на тази тема и изобщо на тема дебат за новата ОСП. Ние работим в посока целият опит на страните-членки на ЕС по отношение на зелените практики да го съберем, да го представим на земеделската общност и всички заедно да решим кое е най-добре за българското земеделие в тази посока“, посочи Танева.    Тя отново подчерта, че е важно да се идентифицират правилно нуждите на страната ни по посока екологични земеделски подходи и да се направи една нова, много по-ефективна Програма за развитие на селските райони в следващия програмен период.    „Важно е да има приемственост в управлението. Мандатът ни приключва в първата половина на 2021 година. Нашата цел и на екипа, който работи в момента, е когато той приключи, ние да имаме готов Национален стратегически план, за да може следващите след нас да надграждат“, коментира още Танева, след което откри официално седмата академия за фермери „Свят на възможности“ в Пловдив.", "date": "2019.11.26", "title": "Десислава Танева: Екологичните земеделски практики са огромно предизвикателство"}
{"url": "http://epicenter.bg/article/Patriarh-Neofit-se-sreshtna-s-noviya-gratski-poslanik-u-nas/199884/2/0", "text": "Да закрепим българо-гръцките отношения и да продължим доброто сътрудничество между двата народа, върху това се обединиха Светейшият Български патриарх Неофит и новият посланик на Република Гърция Димитриос Хронопулос.    Двамата се срещнаха днес в сградата на Софийска Св. митрополия. Новият посланик благодари за честта да бъде приет от Предстоятеля на Българската църква, като изтъкна факта, че самият той е желаел първата му официална среща, след държавните протоколни, да бъде именно с Българския патриарх.    По време на приема бяха повдигнати редица въпроси относно добрите взаимоотношения между България и Гърция, както в дипломатическо и политическо отношение, така и в църковно.    Хронопулос предаде поздрави на патриарх Неофит от предстоятеля на Гръцката православна църква архиепископ Йероним и от президента на Гърция Прокопис Павлопулос и сподели, че освен икономически партньорства нашите два народа са свързани и с православната ни вяра.   Източник: БГНЕС", "date": "2019.11.26", "title": "Патриарх Неофит се срещна с новия гръцки посланик у нас"}
{"url": "http://epicenter.bg/article/Operirat-namushkanoto-vav-vlaka-Plovdiv-Varna-momiche-/199808/3/0", "text": "Остава стабилно състоянието на 19-годишното момиче, наръгано във влака Пловдив – Варна. Тя е настанена в болницата в Стара Загора. Предстои да й бъде направена операция на ръката, съобщи БГНЕС.   Нападателят й – момче на 19 години, е задържан минути след инцидента. Психиатрична експертиза ще установи дали той е вменяем и може да носи наказателна отговорност.    По данни на полицията извършителят не се е познавал с потърпевшата. Били са сами във вагона. 19-годишното момче не е криминално проявено.", "date": "2019.11.26", "title": "Оперират намушканото във влака Пловдив-Варна момиче "}
{"url": "http://epicenter.bg/article/BDZh-nablyudava-80-riskovi-vlaka--podgotvyat-personala-da-deystva-pri-krizisni-situatsii/199801/4/0", "text": "След последния инцидент във влак, при който 20-годишно момиче бе намушкано с нож в нощния влак Пловдив-Варна от 25-годишен младеж, възниква въпросът кой носи отговорност за сигурността на пътниците.    „БДЖ превозва над 21 милиона души годишно и инциденти като този, за щастие, се броят на пръсти. Това е вторият за тази година”, каза за БТВ Григори Григоров, председател на Съвета на директорите на “Холдинг БДЖ”.    БДЖ е в ежедневна координация с жандармерията и полицията относно наблюдението на някои рискови влакове, които са около 80.  Успоредно с това се прави подготовка на персонала за реакция в кризисни ситуации.    „Тези влакове се наблюдават при тръгване и по време на движение. Това са обикновено нощни влакове, такива, които минават през рискови райони, където са възможни атаки с камъни, както и влакове, които са в граничните райони, където са възможни контрабандни действия”, поясни Григори Григоров. Той посъветва пътниците, които се чувстват несигурни, да се обръщат към началника на влака или към най-близкия кондуктор.    Междувременно инициативен комитет от служители на БДЖ внесе искания до Народното събрание, до всички големи политически партии и до Министерството на транспорта.    Те са притеснени за състоянието на железниците и смятат, че се готвят нови съкращения на влакове и персонал. Григори Григоров бе категоричен, че БДЖ не възнамерява да съкращава влакове, а точно обратното.    „С новия график на движение на влаковете, който влиза в сила от 15 декември, броят им е увеличен в сравнение с миналата година. Броят на изминатите километри е увеличен с около 300 000. Това е направено с цел да се предоставят по-добри условия”, поясни Григоров. Той обаче допълни, че ще има съкращения на „неефективни процеси”./БГНЕС  ", "date": "2019.11.26", "title": "БДЖ наблюдава 80 рискови влака, подготвят персонала да действа при кризисни ситуации"}
{"url": "http://epicenter.bg/article/Savmestno-izyavlenie-na-amerikanskiya-prezident-Donsld-Tramp-balgarskiyat-premier-Boyko-Borisov/199793/11/0", "text": "Съединените   Това се посочва в съвместното изявление на президента на САЩ Доналд Тръмп и министър-председателя на България Бойко Борисов, публикувано от офиса на прессекретаря на Белия дом и цитирано в сайта на американското посолство в София. Оценен и разразилият се неотдавна скандал с руския шпионин у нас и обвиненията срещу български граждани за шпионаж в полза на Кремъл. \"САЩ подкрепят неотдавнашните усилия на България да защити  . Подкрепяме дългосрочните усилия на институциите и агенциите, участващи в разследването и разкриването на нарушения на българското законодателство от страна на злонамерени чуждестранни фактори и потвърждаваме правото на България да определя своето собствено бъдеще\", се казва в текста.   Важен акцент е, че  и приветстват продължаващия напредък на България по изпълнение на определените от закона изисквания за присъединяване към тази програма.   САЩ приветстват стремежа на   посредством завършване на интерконекторната връзка Гърция-България, придобиване на дял и резервиране на капацитет в плаващата платформа за съхранение и регазификация край Александруполис,    Всички тези стъпки значително  , ще понижат цената на енергоносителите за българския потребител и ще направят България енергиен лидер в региона, е посочено в изявлението.                ", "date": "2019.11.26", "title": "Съвместно изявление на американския президент Тръмп и българския премиер Борисов: Партньори сме!"}
{"url": "http://epicenter.bg/article/Petko-Kanevski--Vaptsarov-i-pesenta-na-kukumyavkite/199847/6/0", "text": "  Винаги съм твърдял, че четирите поетични вулкана на България са Ботев, Яворов, Вапцаров и Пеньо Пенев! Въпрос на личен светоглед! И тези четирима титани на духа са силно противоречиви личности като всички гении, но забележете какво неистово сходство има техния земен завършек! До един – френетично влюбени в безсмъртната социална идея! Разбира се, че повод за тези редове е „фундаменталното” интервю на Марин Георгиев в сайта на в. „24 часа” от 17.10 т.г., където той анатемосва Вапцаров и роднините му в жалък опит да реанимира пещерния антикомунизъм. Пошлото в случая идва, че интервюто се основава на полулъжи и инсинуации. Тук ще се позова на унгарския публицист, историк и философ Артур Кьостлер:  „Две полуистини не правят истина, а две полукултури не правят култура.” М. Г. няма милост и за личната ми приятелка Мая Вапцарова (при това близки сме след 10 ноември 1989 г.!). Къде ти тук свян при М. Г., че от рода Хаджи Продан (Проданичини – основоположника на Вапцаровия род!) от 1740 г. ДЕВЕТ поколения са участвали в национално-освободителните борби на Отечеството – десетки разстреляни и загинали във въстания, бунтове, непокорства… „Бедни ми, бедни Македонски” – Мая за чемер са ти десетките документални филми за Космогонните познания на хилядолетните цивилизации траки и атланти обитавали по нашите земи!?  В интервюто, освен обилната енергия излъчвана от М. Г. Егоцентрала, долавям и фрагменти от моя любима песен „Почему аборигены съели Кук-а.?” Цитирам дословно М.Г.: „У нас вече три десетилетия съм единственият писател, заклеймен и преследван за книгата си в условията на демокрацията.”   И тъжно, и абсурдно – хем заклеймен и преследван, хем Шеф на седмичника „Литературен форум”, цели 13 години, който М. Г. „превръща във флагман на смяната на режима, запази стремежа си към самостоятелност и „западния си дух””, и който се финансира безкористно от … Та цялата тази „мозайка” от разстрели по иконите на българския дух не е ли винтче от онази „цунамена” програма за България на Ран-Ът, с главен диригент Джордж Сорос в ход и досега от наши „еничари-лешояди”?  И ако М.Г. не е от тях защо не срина фалшивия мит за поета Вапцаров, когато обитаваше СБП преди 10 ноември’89? Ако Бог стои зад него, вярно ли е че е получил 5 цифрена сума за „Третия разстрел”, или да? Нима Юда е толкова евтин? Има още мегдан Вазов да бъде „освободен” от „Под игото”. Ботев – да спре да „грачи” със своите фейлетони; Яворов – да „пее” само „Хайдушки песнопения” без глупави социалистически навеи; Вапцаров – да замине немедленно за Райха, пардон – за Кремъл и т.н. и т.н. до окончателната победа над възпроизвеждащите се ивангранитовци, боянангеловци, минчоминчевци, петърандасаровци и пр. и пр. Ами, какво да направя г-н М.Г. като тези са хем талантливи, хем плодовити, хем обемисти… като цели 30 години заедно с „Отровено общество”, заедно с другите „политфинансовибюра” не съумяхте да създадете писатели, които да не живеят в политическите пространства на Варшавския договор (където вероятно сте полагали войнишка клетва за вярност в БНА – член на същия Варшавски договор!!!!) Но както би възникнал един латински мой приятел: „О темпора, о морес…” И понеже „софиянци” са много етични, аз ще ви го кажа в пряк ред: само Русия не закачайте, тя не е заслужила вашето внимание тъй като се изживявате като последна инстанция на Истината! За справка: Тютчев!  И понеже рода ми е южняшки, а то е всичко селски корени, но до ден днешен аз не съм видял селянин да… проси ще си позволя да цитирам своя отдавнашна творба: Трети вулкан  Недолюбваният от новите  варвари Вапцаров  написа дипломата си  „Моторни песни”,  без да е учил  руска филология  на „Любянка” – 28  и без да е стъпвал  в Москва.  Негово Величество  Борис ІІІ му изпрати  100 грама олово  на Гарнизонното стрелбище.  В името на Царя  и Отечеството!  Из стихосбирката „Горе ръцете“    И вместо епилог да знаете, че доматите не ги ядем с коловете, пратих интервюто ви на 20 познати с различни политически убеждения. Ето синтезирания отговор на болшинството, написан от публициста Атанас Панчев: „Вапцаров не е черга, всеки да се завива с него. Той е безсмъртния поет на България убит от фашистите и толкова. Тука няма политика. Тракико-комично е да се правят експерименти с един от най-великите поети! Дори и от програмите в училище искат да го махнат и кой? Тези лица, които правеха кариера на гърба на комунизма като Инджев и Коритаров – агент X и Y. Никой не трябва да пипа големите поети на България: Ботев, Яворов, Смирненски и Вапцаров, те са недостижими. Някои хора даже не трябва да изговарят техните имена за да не ги омърсят. Всички, които са пили вода от кладенеца на комунизма сега се опитват да плюват срещу него. Не пипайте великите. Те затова са велики и безсмъртни. Те са светци за народа!” И понеже бог е пред мен аз го моля; след 30 години от почти митологичния „преход” към демокрация, време е да спре: неглижирането на Православието, чуждопоклонничеството, преиначаването на историята ни, унищожаването на паметници и отричането на антифашизма! Защото, въпреки всичко и всички сатанаилови войни, Доброто е живо!", "date": "2019.11.26", "title": "Петко Каневски: Вапцаров и песента на кукумявките"}
{"url": "http://epicenter.bg/article/Evropeyskite-institutsii-ne-postignaha-saglasie-za-paketa--quot-Mobilnost-quot-/199835/7/0", "text": "Без сделка приключиха тристранните преговори по пакета „Мобилност“ между Европейския парламент, Европейския съвет и Европейската комисия. Разговорите започнаха късно снощи и продължиха до ранните часове на тази сутрин.    Съгласие между трите водещи институции на Европейския съюз не е било постигнато по най-големите теми от законодателния пакет, сред които е и връщането на камион в страната на домуване по време на месечната почивка на водача, предава БНР. В началото на месеца транспортният министър Росен Желязков обяви, че България има готовност да сезира Съда на Европейския съюз именно заради тази разпоредба.    Минути след оповестяването на новината за безрезултатно завършилите преговори, български евродепутати коментираха пред БНР, че неяснотите по изхода на пакета „Мобилност“ остават. Все още няма насрочена дата за нова тристранна среща, а ако има такава, то тя ще бъде през декември.  Нов кръг тристранни преговори - така наречените триалози между Европарламента, Еврокомисията и Съвета на ЕС, могат да бъдат насрочени от председателя на транспортната комисия в парламента и министъра на транспорта на Финландия, която в момента председателства съюза.", "date": "2019.11.26", "title": "Европейските институции не постигнаха съгласие за пакета \"Мобилност\""}
{"url": "http://epicenter.bg/article/Kakvo-zamislyat-Merkel-i-Makron-za-badeshteto-na-ES-/199836/7/0", "text": "Франция и Германия са съставили план за дълбока реформа на Европейския съюз, който ще бъде представен на останалите членки и който има за цел да се справи с различията между лидерите на общността, предаде АФП, цитирана от БНР.   Проектодокументът, станал достояние на агенцията, предвижда „Конференция за бъдещето на Европа“, която трябва да започне следващата година и да продължи през 2022 г.    „Конференцията трябва да се заеме с всички въпроси около бъдещето на ЕС с оглед общността да стане по-единна и суверенна“, се казва текста. Всякакви промени във функционирането на ЕС, решени в консултация с евроинституциите, външни експерти и гражданското общество, може да доведат до промени в договора. Документът трябва да бъде дискутиран от посланиците в ЕС в Брюксел в сряда, точно когато Европарламентът се очаква да одобри новата Комисия.    Следващият ѝ шеф Урсула фон дер Лайен се очаква да оглави 27-членен състав без британски представител. Но Брекзит не е единствената проблемна точка в бъдещето на Европа – Париж и Берлин, някога двигател на евроинтеграцията, навлизат във все по-големи противоречия. Разрушителният стил на френския лидер Еманюел Макрон е в конфликт с по-предпазливия подход на канцлерката Ангела Меркел, което създава значителни разногласия.    Франция блокира разширяването на ЕС с Албания и Северна Македония, за което работи Германия и е подкрепяно от Еврокомисията и други страни. Макрон провали и плана ЕК да бъде оглавена от германеца Манфред Вебер, лидер на групата на Европейската народна партия в ЕП. А по-рано този месец френския президент обяви и „мозъчната смърт“ на НАТО.  ", "date": "2019.11.26", "title": "Какво замислят Меркел и Макрон за бъдещето на ЕС?"}
{"url": "http://epicenter.bg/article/Melaniya-posreshtna-kolednoto-darvo-v-Beliya-dom-vav-floralno-palto-D-G-Snimki--Video-/199828/10/99", "text": "\"Това е сезонът за ботуши\" бе мотото на Мелания Тръмп, която посрещна коледното дърво в Белия дом с черни ботуши Christian Louboutin.     Първата дама се качи на високи токчета, които бяха перфектен завършех на цялата ѝ визия, включваща черен панталон и съчетан топ под дългото флорално палто с брокат на Dolce & Gabbana, чиято цена е около 3700 долара. Мелания се присъедини към президента Доналд Тръмп и вицепрезидента Майк Пенс, като всички заедно позираха с армейското куче Конан от породата белгийска малиноа, участвало в операцията за убийството на лидера на ИДИЛ Абу Бакр ал Багдади.   След като поздрави кучето-герой първата дама посрещна новото коледно дърво на Белия дом, което 7-метровa ела \"Дъглас\" и ще бъде поставена в Синята зала на Белия дом. То е предоставено от Лари Снайдър и семейството му от Пенсилвания, които присъстваха, когато дървото пристигна в карета, теглена от коне.   Special delivery! The   is excited to welcome its   for 2019. This beautiful tree was grown by the Snyder family from Mahantongo Valley Farms in Pitman, PA. We are excited to display this tree in the Blue Room of the People’s House!    Източник: Дир.бг", "date": "2019.11.26", "title": "Мелания посрещна коледното дърво в Белия дом във флорално палто D&G Снимки, Видео)"}
{"url": "http://epicenter.bg/article/Pechen-gyuvech-s-kartofi/199864/9/0", "text": "800 г картофи  1 бр. тиквичка  1–2 стръка пресен лук  200 г зелен боб (може и замразен)  2 бр. пресни домати  25–30 бр. бамя  по 1 шепа пресен магданоз и копър  100 мл доматено пюре  1 ч.л. червен пипер, сол, зехтин  Картофите се нарязват на едри кубчета, тиквичката също. Прибавят се лукът, нарязан на полумесеци, зеления боб, пресните домати (обелени) на ситно и бамята. Слагат се копъра, магданоза, солта, зехтина, червения пипер и доматеното пюре. Всичко се разбърква добре, изсипва се в тава и се залива с вода, толкова, колкото почти да покрива зеленчуците.   Пече се за около час или до готовност на зеленчуците в предварително загрята фурна най–отдолу на 180С градуса.   Гювечът не трябва да остане воден, а на мазнина.", "date": "2019.11.26", "title": "Печен гювеч с картофи"}
{"url": "http://epicenter.bg/article/Kursove-po-takachestvo-pazyat-zhiva-hilyadoletnata-traditsiya-na-rachnoto-kilimarstvo/199858/10/0", "text": "Фондация „Градивност“ е организация в обществена полза, създадена през 2014 г. Основната мисия на фондацията е развитието и утвърждаването на духовните ценности, гражданското общество, образованието, културата и занаятите.    През 2015 г. „Градивност“ е партньор в изпълнението на проект „Да спасиш живот“ финансиран по Програма BG 15 на НФМ 2009-2014 година, във връзка с дейностите свързани с обучението в тъкачество на лишени от свобода в затвора в град Сливен.    Настоящият проект за съхранение на културно историческото наследство се явява естествено продължение на полаганите до момента усилия за съхранение на културните традиции в района и на работата по популяризирането им с цел създаване на доходност и препитание на маргинализираните групи в Костандово и Ракитово.   Необходимостта от реализирането на програмата възниква след изследването на тенденцията, опитните тъкачки, с възрастта да преустановяват работа, без да имат възможност да предадат занаята си.    Този тренд гарантира бавно, но сигурно изчезване на културната традиция за съхранение на тъкачеството в района и в България въобще.  Проектът цели да създаде реална възможност да доразвие и квалифицира пазителките на ръчното тъкачество, като обучители и така, своеобразно да ги превърне в посланици на българската култура и занаяти.    Те имат потенциала да покажат и демонстрират трудолюбие и естетика, които могат да представят района на Велинград и Ракитово, както и страната ни в съвсем различна светлина.   Проектът ще се изпълнява със съдействието и неизбежното сътрудничеството с една от най-известните в бранша български компании за производство на художествен текстил „ХЕМУС“ ООД.    Компанията е наложена като един последните оцелели в Европа производители на килими-уникати и има свои произведения в дворци и сгради под опеката на Британското кралско семейство, музеи в западна Европа и представителни институции.   При изпълнението на дейностите се разчита и на съдействие от местната власт общините: Ракитово, Костандово и Велинград, особено в етапа на популяризиране на вече развитите услуги.    За фондацията: Фондация „Градивност“ е създадена преди четири години, като подкрепящо звено на вече съществуващо българо-британско предприятие за тъкачество на ръчен текстил „ХЕМУС“ ООД, функциониращо успешно в района на Велинград през последните 20 години.    То е една българо-британска инициатива стартирала през 1998 година, базираща се на местните традиции в тъкачеството на ръчни килими както и на таланта и сръчността на жeните в региона.   От 1998 е основан ХЕМУС в партньорство между Нино Парпулов и Дейвид Бамфорд, след като държавата решава да закрие държавната фирма, въпреки че тя е действаща.    Това е шок за работниците и за самия Нино, но за щастие те вече са спечелили доверието на британския си партньор и той решава да стартира мечтаното специализирано производство именно с тях.  Минават 3 години в обучение и правене само на мостри, докато през 2001 се отваря кралската порта с поръчка за лятната резиденция на кралица Виктория – Озбърн Хаус.   През 2011 г. Нино Парпулов се среща лично с Принц Чарлз -по негова покана в Уелс. Коментиран е интерес на принца да посети България. Нино Парпулов представя България на Принц Чарлз като място на възможности, място където живеят образовани и работливи хора, с които може да се работи по сложни проекти.   Това обаче остава едно добро пожелание понеже институциите пропускат да забележат какво е постигнато в тази сфера и то си остана и досега едно лично усилие на Нино Парпулов и Дейвид Бамфорд.    Пикът на вниманието е през 2011 година когато един от управителите е поканен на лична аудиенция с Принцът на Уелс, Принц Чарлз.  Пикът на вниманието е през 2011 година когато един от управителите е поканен на лична аудиенция с Принцът на Уелс, Принц Чарлз. Visit of HRH to David & Sara Bamford, Presteigne    Благодарение на успешното партньорство между британския ноу-хау за съхранение и консервация на текстил и българските традиции в килимарството е създадено място, което едновременно да запази културното наследство на Великобритания и въобще на Европа в сектора на ръчния текстил и килимарството, както и да съхрани живи местната култура и традиции.   Почти 20 години след старта си дългият извървян път от град Костандово до едни от най – значимите исторически обекти на Великобритания: Бъкингам, Озборн, Гудуд, Лайм парк, замъкът Аник, Албертина музей във Виена и т.н., се превръща в един особено значим социален проект за района на общините Велинград и Ракитово.    Без да цели този ефект „ХЕМУС“ ООД постига изключителна популярност в Европа, особено сред европейските монархии.  Предприятието успява да създаде ноу-хау, включващо три основни компонента: дизайн, цвят и техника на връзване на килима.   Подготвителният етап за производството на килимите всъщност включва много инженерна работа и математически изчисления, които да съобразят експоната с периода и нужната и характерна изразителност за определената историческа епоха.   Така екипът на фирмата успешно възпроизвежда текстилни шедьоври, които Европа е загубила или е на път да загуби. Освен това „ХЕМУС“ ООД подготвя и инвестира в кадри по качеството, които стават част от водещия екип.   Предприятието твърдо се бори и срещу ползуването на детски труд в сектора, което се забелязва и оценява от много международни медии като: Дойче Веле, Асошейтед Прес и Франс Прес.   От 2008 година международната популярност на предприятието се разширява и обхваща и българските медии.   Пикът на вниманието е през 2011 година когато един от управителите е поканен на лична аудиенция с Принцът на Уелс, Принц Чарлз.   Тази известност води поток от посетители, желаещи да се докоснат до тази история за успех подплатена с много къртовски труд. Безспорно интерес представлява и магията на самия занаят.    Тъкачеството е особен вид изкуство, който и до ден днешен носи духа на отминалите времена.   В него се крият послания от миналото. Начинът на връзване също така изисква такъв тип фокусиране в работата, което всъщност доказано има голям терапевтичен ефект върху тъкача.   Така в продължение на няколко години „ХЕМУС“ ООД отделя от своя безценен човешки ресурс, за да отговори на интереса на посетителите и желаещите да опитат и да се научат.   Тук назрява решението и необходимостта да се открие Фондация „Градивност“, която да създаде необходимата организация нужна, за да се отговори на интереса по начин по който всички посетители, които имат желание да опитат работа на тъкачен стан да имат шанса да го направят.   Друг много важен аспект, който се забелязва е, че всеки който се е докоснал до занаята, разбира колко ценен е крайния продукт. Осъзнава стойността на ръчния текстил.   Така клиентите вникват в това, колко дълъг и сложен е процеса на работа – като да се изпълни класическо произведение, сбърка ли се една нота, насладата от него и резултатът не са добри.   Много често в досегашната практика от опиталите да се обучат се чува израза „А не, ако аз си изтъка свой килим, никога няма да го продам, за каквато и да е цена“ , а да не говорим за удоволствието като видиш резултата от труда си.   Услугата „Обучителни курсове по тъкачество” може да се окаже един от най- успешните маркетинг похвати за създаване на неподозирана пазарна ниша за ръчните килими и ръчния текстил в района на общините Велинград и Ракитово.    Този вид интерес е само един от аспектите. Другият аспект е интересът, който проявяват местни хора, търсещи кариерна реализация и доходност в този занаят.   Обучението на едно безработно лице, без опит в сферата изисква минимум две години, за да се включи в производството. Това е период през който се отделят сръчни работещи тъкачи, които да са обучители.   Това затруднява нормалното функциониране на работния процес в „ХЕМУС“ ООД.   Така през последните четири години след създаването си Фондация „Градивност“ инвестира в изграждането на капацитет и ресурси, които да позволят да се обслужат възникналите нужди от курсове по тъкачество.   През 2014 г „Градивност“ е одобрен партньор на читалище „Просвета 1919“ гр.Костандово по проект: „Създаване на устойчиви механизми за овластяване на уязвими групи в сферата на ръчното творчество“ финансиран по Програма BG05 на НФМ 2009-2014 година. ", "date": "2019.11.26", "title": "Курсове по тъкачество пазят жива хилядолетната традиция на ръчното килимарство"}
{"url": "http://epicenter.bg/article/Polsha-pecheli-Detskata-Evroviziya-za-vtora-poredna-godina/199890/10/99", "text": "  Самият конкурс също се проведе в Полша. 12-годишната Вики получи 278 точки, побеждавайки конкурентките си от Казахстан и Испания. Участниците бяха общо 19.   Сега предстоящият конкурс за детска песен на Евровизия ще се проведе отново в Полша. Миналогодишната победителка беше полската девойка Роксана Венгел. Тогава мястото на състезанието беше Беларус.", "date": "2019.11.26", "title": "Полша печели Детската Евровизия за втора поредна година"}
{"url": "http://epicenter.bg/article/13-frenski-voynitsi-zaginaha-pri-sblasak-na-dva-helikoptera-v-Mali-/199837/7/0", "text": "13 френски военнослужещи, участващи в антиджихадистката операция в Мали, са загинали при сблъсък на два хеликоптера, съобщиха информационните агенции, предаде БНР.   Инцидентът е станал вчера вечерта, уточниха от Елисейския дворец. Сблъскалите се машини са „Тигър“ и „Кугър“.    Президентът Еманюел Макрон е поднесъл съболезнования за случилото се.    Франция има в Мали контингент от около 4500 войници, които се сражават с джихадисти, свързани с „Ал Кайда“ и „Ислямска държава“.    Мали е в хватката на насилие от 2012 г., когато ислямисти поеха контрол над северната част на африканската страна. С помощта на Франция малийската армия си върна територията.    Въпреки това нестабилността продължава и се разпространява към други страни в региона.    Френски войник бе убит по-рано този месец, след като взривно устройство избухна до автомобила му.", "date": "2019.11.26", "title": "13 френски войници загинаха при сблъсък на два хеликоптера в Мали "}
{"url": "http://epicenter.bg/article/Vladimir-Zelenski--Otnosheniyata-mezhdu-Ukrayna-i-Rusiya-sa-mnogo-slozhni/199839/7/0", "text": "Президентът на Украйна Владимир Зеленски определи отношенията между Украйна и Русия като много сложни, предава ТАСС, цитира Фокус. “С Русия се намираме в много сложна ситуация“, заяви Зеленски, отговаряйки на въпроси на журналисти по време на съвместна среща с президента на Естония Керсти Калюлайд в Талин. „Започнахме диалог с Русия. За да бъда честен, той ще бъде стартиран на \"нормандската среща\" на четиримата лидери (Германия, Русия, Украйна, Франция)“. Президентът на Украйна спомена за проведения разговор с държавния глава на Русия Владимир Путин. „Обсъдихме, че годината приключва и трябва да постигнем съгласие за подписването на ново дългосрочно газово споразумение. За нас това е приоритет. Това е необходимо за енергийната сигурност на цяла Европа“, подчерта Зеленски.", "date": "2019.11.26", "title": "Владимир Зеленски: Отношенията между Украйна и Русия са много сложни"}
{"url": "http://epicenter.bg/article/Erdogan--Ostavete-dolarite--da-se-varnem-kam-turskata-lira/199841/7/0", "text": "Турският президент Реджеп Ердоган призова населението и деловите кръгове на страната да се откажат от долара и да използват в разплащанията турската лира, предаде турският телевизионен канал НТВ. Президентът посочи това в изказване в парламента.    В нашата икономика с пълна сила продължава възстановяването. Всички данни показват това. А те все още казват, че пропадаме. Оставете доларите, нека да се върнем към нашата валута. Турската лира вече не се обезценява, каза Ердоган.    Той призова населението по такъв начин да покаже национална гордост и грижа за родината. Президентът добави, че всички, които са повярвали в страната и са инвестирали в нея, са спечелили и ще продължават да побеждават.  През последните години Турция се старае да намали дела на доларите в търговските операции, главно във външната търговия, припомня ТАСС. Анкара сключва с редица страни междуправителствени споразумения за преминаване към разплащания в национална валута.   Източник: Новини.бг", "date": "2019.11.26", "title": "Ердоган: Оставете доларите, да се върнем към турската лира"}
{"url": "http://epicenter.bg/article/Kakvi-sa-sledvashtite-etapi-v-protsedurata-za-impiychmant-na-Tramp-/199852/7/0", "text": "След две седмици публични изслушвания демократите може скоро да прехвърлят процедурата по импийчмънт в правната комисия на Камарата на представителите. Те придвижват нещата \"експедитивно\", както ги инструктира председателката на Камарата Нанси Пелоси, пише БТА.   По някое време в следващите седмици комисията за разузнаване на Камарата ще връчи доклад на правната комисия, след което демократите ще обмислят изготвянето на законови основания за импийчмънт заради отношенията на президента Доналд Тръмп с Украйна и опитите на администрацията да блокира разследването. Тези основания ще обхващат въпроси извън опитите на Тръмп да накара Украйна да разследва демократи, включително разследването на специалния прокурор Робърт Мълър, но решения не са взети. По този път може да има няколко етапа, включително гласуване в юридическата комисия, гласуване на цялата Камара на представителите и накрая съдебен процес в Сената. Какво следва в импийчмънта: Демократите в разузнавателната комисия на Камарата на представителите смятат, че имат достатъчно доказателства да изготвят доклад и да продължат нататък. Още не е ясно обаче дали ще изслушат други свидетелски показания в последния момент.   Председателят демократ на разузнавателната комисия на Камарата Адам Шиф заяви в неделя, че няма да изключи възможността комисията му да изслуша още показания в разследването за импийчмънт на президента Доналд Тръмп. Шиф заяви по Си Ен Ен, че комисията му продължава да извършва дейности по разследването, но че няма да допусне администрацията на Тръмп да бави процедурата.   Служители на Шиф и други хора събират изводите на комисията, за да бъдат предадени на юридическата комисия на камарата на представителите, от която се очаква да започне свои изслушвания, за да прецени дали да изготви законови основания за импийчмънт и официална препоръка да се повдигнат обвинения. Той каза, че може да се наложи комисията му да включи анекси към доклада си, за да може правната комисия да продължи нататък.   \"Разследването няма да свърши\", каза Шиф.   До момента няколко потенциални ключови свидетели отказват да дадат показания или документи по нареждане на Тръмп. Сред тях са бившият съветник за националната сигурност Джон Болтън, и.д. началник на канцеларията на Белия дом Мик Мълвейни, министърът на енергетиката Рик Пери и държавният секретар Майк Помпео.   Демократите казват, че не искат да губят време в дълги съдебни битки, за да принудят тези свидетели да окажат съдействие чрез призовки. Те обаче все още могат да изслушат показания, ако някой от тези свидетели промени решението си или ако се появят други ключови свидетели. \"Чухме и видяхме убедителни доказателства, че президентът е извършил сериозни нарушения. Има други свидетели, включително някои главни свидетели, които ни се искаше да изслушаме, но има доста изобличаващи доказателства, че президентът е извършил заслужаващо импийчмънт деяние\", каза членът на разузнавателната комисия Хоакин Кастро. Времето започва да не достига, ако Камарата на представителите иска да гласува за импийчмънт преди Коледа, каквато е целта, както довериха демократи в частни разговори. Очаква се разузнавателната комисия да прекара тази седмица в изготвяне и може би дори завършване на доклад за доказателствата, които са събрани през повече от шестте седмици показания на закрити врата и публични изслушвания.   Щом докладът бъде готов, комисията може да гласува предоставянето му на юридическата комисия на Камарата на представителите. Това може да стане още в първата седмица на декември, след като конгресмените се върнат от ваканцията за Деня на благодарността. Пелоси е възложила на разузнавателната комисия, както и на други разследвали Тръмп комисии, да предоставят доказателствата си на юридическата комисия на Камарата. След това се очаква тази комисия да организира изслушвания и да гласува законови основания за импийчмънт. Тази процедура може да отнеме първите две седмици на декември.     Очаква се основанията за импийчмънт да наблегнат предимно на Украйна, въпреки че обсъжданията продължават. Демократите обмислят общо основание за \"злоупотреба със служебно положение\" срещу Тръмп, което може да се раздели на категории като подкуп и изнудване. Основанието ще се съсредоточи върху твърдението на демократите, опиращо се на свидетелски показания, че Тръмп е използвал служебното си положение, за да окаже натиск на Украйна да извърши политически мотивирани разследвания.   Други основания за импийчмънт може да включват възпрепятстване на работата на Конгреса и възпрепятстване на правосъдието. Второто може да включва доказателства от доклада на Мълър. На правната комисия може да са нужни няколко дни да обсъди законовите основания за импийчмънт и да гласува по тях, с което ще прехвърли процедурата по импийчмънт в пленарна зала, където цялата Камара на представителите да гласува по тях. Дебатите по импийчмънта ще преминат като за всеки друг закон или резолюция.   Ако процедурата стигне до пленарна зала, демократите ще се стремят да привлекат на своя страна някои републиканци, за да може приемането на текста да е двупартийно. До момента обаче изглежда, че малцина републиканци или дори никой от тях биха се отцепили. Нито един републиканец не подкрепи резолюцията, с която се задействаха изслушванията за импийчмънт. След приключването на гласуване за импийчмънт демократите ще назначат свои представители за процес в Сената. Демократите от Камарата на представителите се надяват да приключат с гласуването за импийчмънт преди Коледа и да изпратят основанията си на контролирания от републиканците Сенат за процес през 2020 г. Освен ако няма промяна на политическата динамика, се очаква Тръмп да бъде подкрепен от контролирания от републиканците Сенат и да бъде признат за невинен.   Все още не е ясно колко дълго би продължил такъв процес, как би изглеждал или кои свидетели може да бъдат призовани.   Високопоставени представители на Белия дом се срещнаха в четвъртък със сенатори републиканци за обсъждане на стратегията, но не взеха решение за времетраенето на евентуален процес, нито за други тактически въпроси, казаха двама източници. Участниците в срещата изразили повече интерес да гласуват веднага щом съберат нужните за оневиняване на Тръмп 51 гласа, отколкото да изготвят конкретен график за процедурата, каза сътрудник на републикански сенатор.   Този сътрудник и един представител на Белия дом казаха, че е бил обсъден двуседмичен процес, но не е било постигнато съгласие за такова времетраене.  ", "date": "2019.11.26", "title": "Какви са следващите етапи в процедурата за импийчмънт на Тръмп?"}
{"url": "http://epicenter.bg/article/Germanski-ministar-sravni-kitayskiya-shpionazh-s-amerikanskiya/199855/7/0", "text": "Американският посланик в Берлин остро разкритикува германския икономически министър Петер Алтмайер, който направи паралел между китайския и американския шпионаж, предаде Би Би Си.    Скандалът избухна заради решението на Берлин да не забранява на китайския технологичен гигант Huawei участие в търговете за германската 5G мобилна мрежа.    „Няма морална еквивалентност между Китай и САЩ и който предполага това, игнорира историята“, каза американският посланик в Берлин Ричард Гренел.    Вашингтон призовава западните съюзници да забранят на Huawei участие в търгове за 5G мрежи с довода, че компанията е близка до Китайската компартия и китайските спецслужби.    Междувременно ново проучване на общественото мнение показа широки различия в гледните точки на американци и германци по отношенията между двете страни. Близо две трети от германците смятат, че отношенията са лоши, докато три четвърти от американците ги виждат като добри.    По време на тв дебат в неделя Алтмайер припомни скандала от 2013 г. за американския шпионаж над съюзници от НАТО, след като се оказа, че Агенцията за национална сигурност на САЩ е шпионирала канцлерката Ангела Меркел.    Министърът заяви, че „Германия все още не е наложила никакъв бойкот“ на САЩ, въпреки скандала.    „САЩ също искат от свои компании да предават определена информация за борба с тероризма“, каза Алтмайер. Забележката му бе явен отговор на опасенията на САЩ, че „Хуавей“ ще предадат чувствителни данни на китайското правителство.    Китай е най-големият търговски партньор на Германия. Представители на германското разузнаване обаче също са съветвали да не се допуска китайската компания до 5G мрежата в страната.  Посланик Гренел заяви, че уеднаквяването на правителствените действия в САЩ с тези на Компартията в Китай е „обида за хилядите американски войници, които помагат за сигурността на Германия и за милионите американци, ангажирани със силен западен алианс“.", "date": "2019.11.26", "title": "Германски министър сравни китайския шпионаж с американския"}
{"url": "http://epicenter.bg/article/Tramp-daryava-3-mesechnata-si-zaplata-za-borbata-s-opioidnata-epidemiya/199856/7/0", "text": "Президентът Доналд Тръмп дарява заплатата си за третото тримесечие на тази година за борбата с кризата с потреблението на опиоидни вещества в САЩ, предаде Асошиейтед прес.    Сумата от 100 000 долара ще бъде дарена в бюджета на помощник-министъра на здравеопазването, който отговаря за федералните здравни програми и ведомства.    Белият дом съобщи, че дарението е \"за продължаване на борбата срещу опиоидната криза\".  Тръмп е издигнал в свой приоритет справянето с неподходящата консумация на опиоиди в САЩ. През 2017 г. над 70 000 американци са починали от свръхдоза с лекарства, в повечето случаи от опиоидни вещества.  Има законово изискване Тръмп да получава президентска заплата, но той е обещал да я дарява за различни полезни каузи, отбелязва АП.", "date": "2019.11.26", "title": "Тръмп дарява 3-месечната си заплата за борбата с опиоидната епидемия"}
{"url": "http://epicenter.bg/article/Diplomaticheski-skandal--Germanski-ministar-sravni-kitayskiya-shpionazh-s-amerikanskiya/199861/7/0", "text": "Американският посланик в Берлин остро разкритикува германския икономически министър Петер Алтмайер, който направи паралел между китайския и американския шпионаж, предаде Би Би Си.    Скандалът избухна заради решението на Берлин да не забранява на китайския технологичен гигант Huawei участие в търговете за германската 5G мобилна мрежа.    „Няма морална еквивалентност между Китай и САЩ и който предполага това, игнорира историята“, каза американският посланик в Берлин Ричард Гренел.    Вашингтон призовава западните съюзници да забранят на Huawei участие в търгове за 5G мрежи с довода, че компанията е близка до Китайската компартия и китайските спецслужби.    Междувременно ново проучване на общественото мнение показа широки различия в гледните точки на американци и германци по отношенията между двете страни. Близо две трети от германците смятат, че отношенията са лоши, докато три четвърти от американците ги виждат като добри.  По време на тв дебат в неделя Алтмайер припомни скандала от 2013 г. за американския шпионаж над съюзници от НАТО, след като се оказа, че Агенцията за национална сигурност на САЩ е шпионирала канцлерката Ангела Меркел.    Министърът заяви, че „Германия все още не е наложила никакъв бойкот“ на САЩ, въпреки скандала.    „САЩ също искат от свои компании да предават определена информация за борба с тероризма“, каза Алтмайер. Забележката му бе явен отговор на опасенията на САЩ, че „Хуавей“ ще предадат чувствителни данни на китайското правителство.    Китай е най-големият търговски партньор на Германия. Представители на германското разузнаване обаче също са съветвали да не се допуска китайската компания до 5G мрежата в страната.    Посланик Гренел заяви, че уеднаквяването на правителствените действия в САЩ с тези на Компартията в Китай е „обида за хилядите американски войници, които помагат за сигурността на Германия и за милионите американци, ангажирани със силен западен алианс“.    Източник: БНР", "date": "2019.11.26", "title": "Дипломатически скандал: Германски министър сравни китайския шпионаж с американския"}
{"url": "http://epicenter.bg/article/Oshte-edno-silno-zemetresenie-v-Albaniya--useteno-e-i-v-Skopie/199870/7/0", "text": "Още едно силно земетресение, с магнитуд 4,7 по Рихтер, разтърси Албания преди около час - малко след 15 часа местно време, усетено е като от 5 степен, съобщи Европейско средиземноморският сеизмологичен център /EMSC/.    Трусът е бил почувстван и в Скопие. Епицентърът е в Адриатическо море, на 32 километра северозападно от Тирана, предава БТА.  Рано тази сутрин Албания бе ударена от катастрофално земетресение с магнитуд 6,4, което отне живота на най-малко 15 души. Ранени са около 600, някои са в тежко състояние. ", "date": "2019.11.26", "title": "Още едно силно земетресение в Албания, усетено е и в Скопие"}
{"url": "http://epicenter.bg/article/Evropeyskiyat-sad-za-pravata-na-choveka-osadi-Rusiya-za-narushavane-na-svobodata-na-slovoto/199874/7/0", "text": "Европейският съд за правата на човека (ЕСПЧ) осъди Русия за нарушаване на свободата на словото на руския опозиционер и писател Едуард Лимонов, който беше осъден от руски съд по старо дело за клевета, предаде АФП.    Случаят е от 2007 година, когато Лимонов заяви в пряко предаване по радио \"Свободна Европа\", че московските съдилища се контролират от тогавашния кмет на столицата Юрий Лужков.    Лимонов, който бил начело на \"широка коалиция от опозиционни групи\", коментирал отказа на московските власти да разрешат протестно шествие. След внесена от Лужков жалба за клевета, Лимонов и радиостанцията бяха осъдени да му изплатят по около 14 000 евро, съобщи БТА.    Поради затрудненията на писателя да събере тази сума, съдът \"през 2009 г. е ограничил за постоянно правото му да напуска Русия\" с аргумента, че не е изплатил цялата сума, отбелязва ЕСПЧ.    Обжалванията на 76-годишния ултранационалистичен писател Лимонов, който е основател на забранената през 2007 г. Болшевишка национална партия, бяха отхвърлени от руските съдилища.    В днешното си решение ЕСПЧ \"установява намеса в упражняването от Лимонов на правото му на свобода на словото\". Критикуваните му думи са касаели \"въпроси от общ интерес като упражняването на политическите права и работата на съдебната система\", добавя съдът.    Кметът на Москва е трябвало да приеме критиката на Лимонов, защото \"политиците трябва да приемат висока степен на критика\", смята ЕСПЧ и оценява като прекомерно отсъденото на Лужков обезщетение.    ЕСПЧ постанови, че е нарушен член 10 от Европейската конвенция за правата на човека (право на свобода на словото) и осъди Русия да плати на Лимонов 19 500 евро.", "date": "2019.11.26", "title": "Европейският съд за правата на човека осъди Русия за нарушаване на свободата на словото"}
{"url": "http://epicenter.bg/article/Narushiha-vazdushnoto-prostranstvo-nad-Vashington--zatvoriha-Beliya-dom-i-Kongresa/199875/7/0", "text": "Бойни самолети са били вдигнати над Белия дом, предаде Би Би Си, цитира Новини.бг   Поводът за действията на военновъздушните сили на САЩ е бил сигнал за нарушение на въздушното пространство над резиденцията на американските президент. Подстъпите към Белия дом са били блокирани и по земя. Част от служителите на държавния глава е била изведена от сградите. Тревогата се е оказала фалшива и извънредните мерки са били снети дванадесет минути след въвеждането им.  ", "date": "2019.11.26", "title": "Нарушиха въздушното пространство над Вашингтон, затвориха Белия дом и Конгреса"}
{"url": "http://epicenter.bg/article/The-Times--Turtsiya-zapochna-da-izprobva-S-400-sreshtu-amerikanski-F-16/199876/7/0", "text": "Турция е започнала да изпробва наскоро придобитите руски зенитно-ракетни системи С-400 срещу произведените в САЩ изтребители F-16, пише британското издание The Times.    Турската телевизия е показала неясни кадри от първото изпитание на радарите на С-400, което започна по-рано край столицата Анкара. Американските бойни самолети, които са на служба в турските военновъздушни сили (ВВС) вече 32 години, са били използвани като учебни цели. Столичните власти са предупредили жителите, че в близките дни F-16 и други самолети ще летят ниско над земята.    С-400 бяха доставени в страната през юли след почти три години преговори между Реджеп Таийп Ердоган и Владимир Путин. В резултат на това Турция беше изключена от програмата на НАТО за производство и закупуване на стелт изтребители от ново поколение F-35. Според турските медии С-400 ще бъдат разположен в Анкара и ще бъдат напълно действащи през април 2020 г. През лятото разгръщането на комплексите спря вследствие на факта, че Вашингтон се опитваше да „върне Ердоган във военната система на САЩ“. Вашингтон се опасява, че С-400 ще помогнат на Москва да събира информация за западните военни технологии, включително F-35, „много по-бързо от обикновено“. Следователно решението на Турция да закупи система за противовъздушна отбрана от Русия предизвика криза в рамките на Северноатлантическия алианс, особено на фона на конфронтацията между двете страни „в стила на Студената война“, обяснява The Times.    По-рано Турция отхвърли предложението за закупуване на американската ракетна система „Пейтриът“ поради ограничения при прехвърлянето на интелектуална собственост. Но най-вече отношенията между страните бяха развалени от развитието на събитията в Сирия, „което допълнително тласна Ердоган в обятията на Путин“, се казва в публикацията. Неотдавнашното нашествие на Турция в Северна Сирия принуди Доналд Тръмп да изтегли американските войски от региона. В резултат правителствените войски на Асад с подкрепата на руската армия окупираха тази територия, припомня изданието.    Докато Ердоган се готвеше за офанзивата, Тръмп му изпрати писмо с призив да не се представя за „железен лидер“ и да не бъде „глупак“. Източници от Анкара твърдят, че турският президент е хвърлил посланието в кошчето. Ердоган по-късно отиде на държавно посещение във Вашингтон и изглежда отново е намерил общ език с Тръмп. Американските представители заявиха, че сделката С-400 е основната тема на преговорите. Но два дни след срещата турският лидер отново подчерта, че няма намерение да се разделя с руските системи, дори в случай на закупуване на американски системи.  „Ние смятаме предложението да придобием само „Пейтриът“ и напълно да се откажем от руските С-400 за намеса във вътрешните ни работи“, каза турският лидер.    В светлината на последните събития, има голяма вероятност САЩ да наложат санкции на Турция за закупуването на С-400. Досега тази идея е останала в рамките на дипломацията благодарение на личното приятелство на двамата лидери и техните зетове, подчертава The Times.   Източник: Агенция \"Фокус\"", "date": "2019.11.26", "title": "The Times: Турция започна да изпробва С-400 срещу американски F-16"}
{"url": "http://epicenter.bg/article/Fermeri-s-5000-traktora-se-podgotvyat-da-blokirat-tsentara-na-Berlin/199879/7/0", "text": "Хиляди трактори са се насочили към Берлин, като селскостопанските производители протестират срещу земеделската политика на правителството, предаде \"Асошиейтед прес\", цитирана от БНР.    Полицията съобщи, че се очакват 5000 трактора и 10 000 фермери да се включат в днешните протести срещу планираните разпоредби за защита на околната среда, които според тях налагат твърде големи ограничения.    Демонстрантите възнамеряват да блокират голяма част от столицата с бавнодвижещия се конвой от трактори, който ще се събере при емблематичната Бранденбургска врата.    Канцлерът на Германия Ангела Меркел прие през септември серия от предложения, включващи по-строги ограничения за употребата на пестициди и хербициди с цел защита на някои видове насекоми, както и за използването на торове, за да бъдат предпазени подпочвените води.    Фермерите твърдят, че правителството трябва да работи с тях и неправителствените екологични организации, за да намери начини за опазване на околната среда, като едновременно с това се поддържа и конкурентоспособността на фермите.  Меркел покани лидерите на стачкуващите на преговори в началото на декември.", "date": "2019.11.26", "title": "Фермери с 5000 трактора се подготвят да блокират центъра на Берлин"}
{"url": "http://epicenter.bg/article/Sgradata-na-balgarskoto-posolstvo-v-Tirana-e-napukana-ot-trusovete/199887/7/0", "text": "\r\n Сградата на българското посолство в Тирана е напукана от трусовете, но няма пострадали наши сънародници, каза за БНТ консулът ни в Тирана Благой Петров: \r\n \"Ситуацията за момента е доста по-спокойна, след първоначалните трусове. За щастие нямаме данни за пострадали българи към момента. Дано така и да остане. Държим връзка с цялата българска общност. Дали сме и телефони - който има познат, да може да ни звъни, ако има нужда от нещо. Поддържаме контакти с останалите консули. Няма данни и за техни граждани пострадали при земетресението\".    \"По-скоро се отвориха щетите от предишното земетресение. Извикали сме групата, която отговаря за посолството да направи оглед и дали се налага да бъде направена евакуация. За момента няма такива данни. Материални щети и напуквания, нищо сериозно за момента\", каза още той. \r\n   \r\n От Министерството на външните работи съобщават, че засега нямат информация за загинали и ранени българи в Албания. При необходимост българските граждани могат да се свържат с посолството ни в Тирана на посочените телефони:  +355 4 22 33 155 и \r\n +355 4 22 32 906 \r\n \r\n \r\n \r\n \r\n   \r\n", "date": "2019.11.26", "title": "Сградата на българското посолство в Тирана е напукана от трусовете"}
{"url": "http://epicenter.bg/article/Beliyat-dom-se-dopitva-koya-puyka-da-pomilva-Tramp/199892/7/0", "text": "Коя пуйка е по-достойна за президентското помилване -  , се пита Асошиейтед прес, цитира Дарикнюз.   За да се отговори на този труден въпрос  организира интернет допитване, което да помогне на президента на  да вземе своето решение.   Той трябва да продължи една 30-годишна традиция да бъде спасен животът на пуйката, предназначена за президентската трапеза в  Според информация от Белия дом Бред е 20-килограмова пуйка, която обича безалкохолна напитка с дъх на череша,  . Бътър от своя страна тежи 21 килограма, харесва пържени сладки картофи,изпълнения на гайда, както и автомобилните състезания НАСКАР.   Тръмп ще обяви в Белия дом името на помилваната пуйка във вторник след обяд. След това държавният глава ще пътува до Флорида за участие в митинг, свързан с президентската му кампания. По-късно ще отпразнува в семейна среда Деня на благодарността. Президентът   въведе традицията за помилване на празничната пуйка в Белия дом през 1989 година, когато помилва 23-килограмова птица.", "date": "2019.11.26", "title": "Белият дом се допитва коя пуйка да помилва Тръмп"}
{"url": "http://epicenter.bg/article/Borisov--Sledvashtata-ni-sreshta-s-Tramp-shte-bade-za-otpadane-na-vizite/199794/11/0", "text": "  Това заяви министър-председателят Бойко Борисов на журналистически въпрос какви са резултатите му от срещата с президента на САЩ Доналд Тръмп.    Убеден съм, че визите ще паднат, убеден съм не само защото много сме направили по темата, но с Канада отпадането на визовия режим е много ярък пример, че не създаваме никакви проблеми.  Мисля, че президентът Тръмп ме разбра, че може да остане в сърцата на българите за много години, ако направи този жест, той каза, че ще бъде смел. Но нека да не говоря от негово име, това не е редно, той самият пред Вас каза, че се работи, а сега, тръгвайки си, ми каза – обещавам да работя много активно и много скоро да ти дам отговор кога, каза Борисов.  По темата за енергийното сътрудничество отбелязахме, че България е стратегически газов хъб, чрез който съседните ни страни могат да осъществят своята диверсификация, каза Борисов. Той заяви още, че Тръмп ще посети България.        Мисля, че Тръмп ще дойде в България. Мисля, е следващата ни среща ще бъде за отпадане на визите, защото за Полша това се случи, второ България те разглеждат - и не случайно ще излезе това, което сме подписали - стратегически договори за сътрудничество. Гледат на една държава много праволейна, много спазваща единни ценности, които имат САЩ. Стратегически договори за сътрудничество означава еднакво добре да работим в сферата на икономиката, културата, IT технологиите, образованието, културата, отбраната, свободата на медиите, върховенството на закона. Убеден съм, че визите ще паднат, не само защото много сме направили по темата - с Канада отпадането на визовия режим е ярък пример, че не създаваме никакви проблеми. Мисля, че президентът Тръмп ме разбра, че ще остане в сърцата на българите, ако направи този жест. Каза - обещавам да работя много активно и скоро да ти дам отговор.    Тръмп е изключително доволен и в писмения документ, който ще излезе пише - България стратегически газов хъб, на който да има възможност съседните ни страни да си си направят реално диверсификация и те. Това означава, че Балкански поток, интерконектора с Гърция посоката юг-север сега изграждаме и България е потвърдена в документа за стратегически газов хъб. Направих необходимото - те ме разбраха и по този начин мисля, че максимално съм успял да защитя интересите на България.      Отделихме около 15 минути за АЕЦ \"Белене\". \"Белене\" не е руска централа, тя е 100% българска централа със 100% собственост върху реакторите от страна на България. Контурите са на бившата \"Арева\" - \"Фраматом\", на немски компании, реална възможност има турбината да е на \"Дженеръл Електрик\" и когато се изгражда подобен проект, е важно да се знае, че диверсификацията на ядреното гориво ще е примерно на \"Уестингхаус\". Това е един разкошен проект. Ние с Козлодуй след 10 години ще имаме много площадки. Аз му казах - не мога да правя американски реактор, а два чисто нови реактора да хвърля в реката - ще ме бият българите с камъни. Но той е бизнесмен и веднага схвана, че това е един много добър проект. Още тази седмица идват техните ядрени експерти, ще видят \"Белене, реакторите и инфраструктурата на \"Козлодуй\" и като се има предвид, че целият регион има остра нужда от електричество, целият регион ще има нужда от енергия.  Така че всички, които си мислеха, че идваме тук да ни кажат - не, не.. купувайте оръжие, обратното се получи. Ф-16 са най-добрите, съвместно работим по летищата, за да станат приложими за тях.    Черно море е сигурно и винаги съм казвал, че в координационния център, трябва да правите разлика между база, флотилия и център - винаги съм казвал - учения колкото се може повече, за да може възпиращата ни мощ да е ясна за всички. Координационният център е във Варна, щабът в Румъния. Това са логистичните бази. Така, че Черно море си е сигурно и се надявам нашите най-хубави курорти, голфклубове да посетим с президента Тръмп. Пенс ще дойде със сигурност. Ако всичко му е наред на Тръмп, ще дойде в България, защото се очертаваме като най-стабилна и балансирана между всичките ни съседи. Ние нито веднъж не повдигнахме с Тръмп дума срещу трета страна. Ако някой шпионства, ние си залавяме и си отдаваме срок по най-бързия начин да си замине.   Ние работим за просперитета вече на България. С покупката на нови самолети - Тайланд имат 70. Това не е критерий. Важно е за България да се знае. Ако сега се върна да има среща, той ще говори дълго пред българските медии.      Овалният кабинет си е същият. Политиките са различни. Тръмп е твърд и защитава своя интерес. Аз също бях твърд, за да му предложи вариант и нашият интерес да е защитен. Казах му - ако ние не сме Балканският (център за диверсификация, как да обясня на българите, че Турция и Гърция могат, а ние не, какво да направим с нашата газопреносна мрежа или с новите американски компресори риверсивни. Той вика - абсолютно си прав.      Засегнато е влиянието не само на Русия - на Китай, Турция, ЕС. Когато има зловредно влияние, българските служби и прокуратура показаха, че действат мигновено. Не можах да му обясня, след като прокуратурата, МВР и ДАНС са арестували за шпионаж и има повдигнато обвинение, как български съдия го пуснал да получи орден от Путин.", "date": "2019.11.26", "title": "Борисов: Тръмп е твърд и защитава своя интерес. Аз също бях твърд и нашият интерес е защитен!"}
{"url": "http://epicenter.bg/article/Savmestno-izyavlenie-na-pravitelstvata-na-SASht-i-Balgariya--Nie-sme-strategicheski-partnyori-i-sayuznitsi-/199795/11/0", "text": "По време на визитата на премиера Бойко Борисов в САЩ и след срещата му с президента Доналд Тръмп Съединените щати и България излязоха със съвместно изявление по рамката за стратегическо партньорство.  В него се казва:                      ", "date": "2019.11.26", "title": "Съвместно изявление на правителствата на САЩ и България: Ние сме стратегически  съюзници!"}
{"url": "http://epicenter.bg/article/Prof--Iskra-Baeva--Edin-vek-pod-syankata-na-Nyoyskiya-dogovor/199827/11/0", "text": "Преди 100 години – на 27 ноември 1919 г. Александър Стамболийски, оглавил правителството само месец и половина по-рано, подписва мирния договор между победената в Първата световна война България и победителките от Антантата. От другата страна подписи поставят неочаквано много държави: Съединените американски щати, Британската империя, Франция, Италия, Япония, Белгия, Китай, Куба, Гърция, Хиджаз (дн. Саудитска Арабия), Полша, Португалия, Румъния, Сръбско-хърватско-словенското кралство, Сиам (дн. Тайланд) и Чехословакия.   Това става в кметството на парижкото предградие Ньойи сюр Сен, затова договорът става известен като Ньойски. От тогава и до днес този договор отбелязва една от най-черните страници в модерната ни история.    Затова е добре днес, век след онзи ден, да се опитаме да преценим спокойно – „sine ira et studio” (без гняв и пристрастие), защо и как се стига до Ньойския договор и какви са последиците му. Вярвам, че само такъв подход ще ни помогне да излезем от омагьосания кръг на отчаянието, безнадеждността и взаимните обвинения, за да оставим болезненото минало зад гърба си и вървим напред.    Защо Ньойският договор е толкова трагичен за България?   Отговорът изглежда саморазбиращ се: според него страната ни губи Западните покрайнини (1555 кв. км.) – областите около Босилеград, Цариброд и Струмица, както и няколко села в Кулско, предадени на Кралството на сърби, хървати и словенци; Беломорска Тракия (8712 кв. км.), преминала временно под управлението на Антантата преди да бъде предадена на Гърция; потвърждава се откъсването на Южна Добруджа в полза на Румъния. Към териториалните загуби трябва да се добавят и наказателните клаузи – редовната армия е заменена от доброволна и то от едва 20 хил. души със само 1000 офицери (още 10 хил. полицейски и 3 хил. гранични части), забранени са всички модерни въоръжения, наложени са репарации от 2 млрд. и 250 млн. златни франка, както и задължението да доставим на съседите 125 бика, 13 500 крави, 12 500 коне, 2500 мулета, 9200 вола, 33 000 овце, а и 50 хил.т. въглища за Сърбо-хървато-словенското кралство за пет години.    Колкото и да са тежки, тези клаузи не са по-различни от онези в подписаните вече договори – Версайският с Германия на 28 юни и Сенжерменският с Австрия на 10 септември, както и на последвалите през 1920 г. – Триананският с Унгария на 4 юни и Севърският с Османската империя на 10 август. От обширната Хабсбургска империя (676 615 кв.км и население от 52, 7млн) например остават две малки държави – Австрия (84 хил. кв. км и 6,7 млн) и Унгария (93 хил. кв.км и 7,6 млн). Но това, че има и по-зле от нас, е малка утеха.    Тежката съдбата на победените не е случайност. Войната е толкова продължителна, кръвопролитна и с изравнени сили, че когато накрая идва победата на Антантата, в Европа господства едно желание – за възмездие. Именно в него се разбиват идеите на американския президент Удроу Уилсън за справедлив мир. На откритата на 18 януари 1919 г. Парижка мирна конференция се събират само победителите, победените не са поканени, а оставени на милостта на победителите – нещо непознато в дотогавашната европейска дипломация.    Особено силно е желанието за отмъщение срещу победените държави, чиито армии са силни и са воювали на чужда територия. Такъв е случаят с германската армия, която през цялата война се сражава на френска земя, но и с българската армия. Страхът на победителите от потенциалната сила на победените ги прави особено непримирими.    Страхът обаче е лош съветник, а поредното доказателство за това е краткият живот на „вечния мир”, към който се стремят „миротворците” – 20 години след като на победените е наложен (включително и със заплахи) несправедливият мир, избухва новата световна война. Неин мотор става волята за реванш, породена от националното унижение на Германия (вече Трети райх). А до нея се нареждат почти всичките ѝ съюзници от предишната война – Австрия като част от райха, Унгария, България. Само Турция, наследила Османската империя, се въздържа, но защото още в началото на 20-те години е отхвърлила унизителния Севърски договор с победата си в Гръцко-турската война.    За разбирането на Ньойският договор обаче не е достатъчно да го сравним с другите договори. Истинските размери на българската трагедия са в мястото на Ньойския договор в хода на решаването/нерешаването на „общонародния въпрос”, както е наречен българският национален въпрос веднага след Освобождението.    В името на обединението на всички българи в една държава са вдигани въстания – като се започне с Кресненско-Разложкото от 1878 и се стигне до Илинденско-Преображенското от 1903 г., водят се войни – Сръбско-българската, двете Балкански, Първата световна (а и Втората). През първите десетилетия надеждата, че това е възможно изглежда реалистична. Българите героично защитават Съединението на Княжеството с Източна Румелия в Сръбско-българската война от 1885 г. В Балканската война от 1912-1913 г. българската армия извоюва най-трудните победи и успява почти да изтласка Османската империя от Балканите и Европа.    Но успехът има и обратна страна – трудно постигнатият успех може да породи и илюзорната вяра, че всеки път ще бъде така и че с воля може да постигне всичко. Вярата в чудото, продължена и в по-новата ни история със знаменателната фраза „Господ е българин!”, е лош съветник в сложни ситуации, успехът при които зависи от отношенията между балканските и извънбалканските страни, от великите сили, за които Балканският полуостров е игрално поле за собствените им битки. И когато не се съобразяваме с това идва катастрофата в Междусъюзническата война, в която България се оказва сама срещу всичките си съседи.    Ще припомня, че решението от 16 юни 1913 г. българската армия да атакува дотогавашните си съюзници е суверенно, изцяло българско. Да, то е мотивирано от действията на сръбските и гръцките войски в оспорваните територии в Македония. Но то говори за липсата на адекватна преценка и на дипломатическа подготовка. То води страната ни към Първата национална катастрофа с Букурещкия мир от 28 юли 1913 г. В тази катастрофа България губи голяма част от трудно извоюваното във войната дотогава в Македония плюс Южна Добруджа, а малко по-късно и Източна Тракия.    При това положение защо Букурешкият договор не става олицетворение на националната трагедия, а едва Ньойският? Отговорът е в запазените надежди. Да, трагедията от 1913 г. е голяма, но в българското общество продължава да живее надеждата, че катастрофата може да се преодолее, че рано или късно справедливостта ще възтържествува и териториите, населени с българи, ще станат част от националната държава. Точно тази надежда завежда България в лагера на Централните сили, макар и с година закъснение (1915 г.), година, през която се водят преговори както с Антантата, така и с Централните сили.    Едва крахът на Централните сили през 1918 г. и Ньойският договор прекършват надеждите, че чудото от 1885 г. може да се повтори. Само че този път гаранти на новия, несправедлив за нас, европейски и световен ред са основните европейски и световни сили. И това прекършва българския дух.    Все пак несъмнената несправедливост на Ньойския договор не трябва да затваря очите ни за собствените грешки – онези от 16 юни и от лятото на 1915 г. Затова смисълът от отбелязването на трагичната годишнина не е да обвиняваме другите за нашето нещастие, а да потърсим поуките за нас. Според мен, те са в това, че трябва да сме наясно с възможностите си и с съотношението на силите в региона, Европа и света, а последно, но не и по значение – да не позволяваме на политиците да вземат тайни решения със съдбовни последици. За да не ни се налага да повтаряме, че политиците са опропастили всичко, постигнато от армията и народа.     ", "date": "2019.11.26", "title": "Проф. Искра Баева: Един век под сянката на Ньойския договор"}
{"url": "http://epicenter.bg/article/New-Statesman--Svetat-se-zavrashta-kam-sistemata-na-sferi-na-vliyanie/199844/11/0", "text": "    Сблъсках се с този факт през тази година на моста над река Ингури в Грузия. Цялата ситуация напомняше най-мрачните ъгълчета на Европа през XX век. От всяка страна на този мост беше поставен военен контролно-пропускателен пункт. Флагът на Абхазия, отцепила се малка промосковска държава, се вееше над едната от тях, докато знамената на Грузия и Европейския съюз се вееха над другата. Поток от етнически грузинци се движеше от едната страна на моста до другата. Като граждани от втора класа в Абхазия, те смениха страната си, за да получат пенсия, медицински рецепти или водеха децата си на училище. Тази ситуация съществува от 2008 г., когато руснаците и подкрепяните от Русия войски поеха контрола над Абхазия, за да задържат Грузия в орбитата на Москва.    Сферите на влияние са характерна черта в международните отношения в течение на много векове. Те могат да бъдат позитивни (можем да си спомним привлекателния характер на американската култура) и негативни (подкрепяните от Америка държавни преврати в Латинска Америка). Те са присъщи на императорската система на Китай и „зависимите от него държави, които плащат данък на императора и раболепстват пред него. Те са присъщи и за европейските държави през XIX век с тяхната колониална политика на завземане на земи, а освен това съществуват в периода на Студената война при разделянето на света на американска и съветска сфера. Падането на Берлинската стена преди 30 години направи така, че сферите на влияние излязоха от мода. Изглежда, че се очертава нова, пост-Вестфалска, постгеографска ера, определена от разпространението на либералната демокрация, многостранните институции и американското военно превъзходство.    Именно Владимир Путин започна контранастъплението. Той обяви събитията от 1989 година за „най-голямата геополитическа катастрофа на XX век“, а дойде на власт по време на Втората чеченска война за сметка на новаторско използване на хибридни методи – косвени и нестандартни сили, информационна война, както и издигане на власт на лоялни местни лидери. Всичко това той използва по-късно в Грузия и Украйна. Днес Путин разширява сферата на влияние на Русия в Близкия изток, като оказва натиск върху правителствата в Дамаск, Техеран и Анкара. Сирийското пристанище на Тартус в Средиземно море днес е почти руско; руският флаг се развява над военни бази в Северна Сирия, която Америка наскоро загуби от Турция. Влиянието на Москва също нараства заедно с влиянието на Иран в Ирак.    Но какво да кажем за Запада? Катастрофалната намеса на Буш в Близкия изток беше последвана от катастрофално американско безразличие. Администрациите на Обама и Тръмп останаха в периферията по време на войната в Сирия. Доналд Тръмп, този изолационист, възхищавайки се на привържениците на строги мерки, заяви, че руската анексия на Крим е валидна, докато привържениците на импийчмънта му твърдят, че той е използвал военна помощ за Украйна, за да изнудва новия президент на тази страна. Миналия месец той предаде кюрдските съюзници и изтегли американските войски от Северна Сирия, което позволи на Реджеп Таийп Ердоган да изпрати турските си, антикюрдски сили в този район.    В Европа го няма свойствения за Тръмп нихилизъм, но тя компенсира това със своята пълна непоследователност. Красивите думи за отговорността на този континент се произнасят от същите лидери, които не направиха почти нищо в борбата със сирийския кошмар и които подкрепиха Путин за такива негови проекти, като „Северен поток 2“ (руско-германски газопровод, подриващ позициите на Украйна и Балтийските държави), а днес отстъпват на Москва Близкия изток. Макрон, който активно подкрепя размразяването, изглежда вярва, че Путин е между Франция и продължаването на такива ислямистки атаки като кървавото клане в театър \"Батаклан\" в Париж през 2015 г.    Британската политика също е повлияна от преминаване към геополитиката, основаваща се на сфери на влияние. Възраженията на левите привърженици на Корбин срещу „империализма“ завършват там, където започват руската и китайската сфера на влияние, докато десните привърженици на Брекзит, заедно с левичарите, надценяват британската сфера на влияние и подценяват сферата на влияние на други сили.    Всичко това оставя отворен път за издигащия се Китай, чиято вяра в гравитационното притегляне на средното царство (жонг-гу) се корени в старата му мрежа от васални държави. Основно Пекин използва моркови за възстановяване на тази система. Неотдавнашните избори в Шри Ланка, където про-пекинската династия Раджапакс отново триумфира, са само последната илюстрация за нарастващото влияние на Китай в Югоизточна и Централна Азия. Въпреки това, заплахата с пръчка също изигра роля. Вероятно историците ще оценят насилствената реакция на Пекин на протестите в Хонконг, точно както разглеждат войната на Москва в Чечня като намеса в полуавтономна област, където за първи път се използват тези методи, които по-късно създават по-широк обхват на влияние. Загрижените наблюдатели задават въпроса: кога ще започне насилието по улиците на Сеул или Манила, източно от Китай, или в Банкок и Коломбо, на юг от Китай, или в Ташкент или Баку западно от Китай?    Както показа Студената война, съществуването на конкурентни политически блокове означава наличието на конкурентни сфери на влияние. Следователно, трябва да очакваме увеличаване на броя на сблъсъците на границата на тези райони: между САЩ и Китай в западната част на Тихия океан, между Индия и Китай в Хималаите и Бенгалския залив, както и между редица местни и чуждестранни сили в Африка. Това съперничество се среща и в нематериалните пространства на Интернет. Google е недостъпен в Китай, компанията Huawei е лишена от възможността да работи в Америка. И регионите между тях са принудени да направят избор. Китайските платформи все повече доминират интернет в Югоизточна Азия, а Германия, попаднала между Вашингтон и Пекин, обсъжда дали е възможно да се повери на Huawei да управлява 5G телекомуникационната структура.    Пътешественикът във времето ще има големи трудности да се опита да разбере какво означава 5G стандартът. Въпреки това, тя или той ще могат да разберат въпросите на съвременната геополитика - говорим за свят на мощни блокове, частично съвпадащи гравитационните полета и баланса на силите. Старият, крехък и разпокъсан световен ред се завърна. ", "date": "2019.11.26", "title": "New Statesman: Светът се завръща към системата на сфери на влияние"}
{"url": "http://epicenter.bg/article/Prof--Mihail-Konstantinov--Istanbulskata-konventsiya-za-Balgariya-e-zatvorena-stranitsa-/199877/11/0", "text": "- Защо се подновява с такава упоритост аз не знам, само че знам едни други факти. Първо, нека да видим какво е положението в България, както знаете с 8 на 4 гласа конституционния съд отхвърли Истанбулската конвенция и тя не може да бъде приета вече, без да се промени конституцията. Защото решенията на Конституционния съд имат силата на конституционни текстове. Между другото искам още един забележителен факт да спомена в това отношение – съставът на Българският конституционен съд е, както следва 7 мъже и 5 жени, нека видим кои са тези 8 души, които гласуваха против Истанбулската конвенция. Няма да ги казвам поименно, не е важно това, но всичките 5 жени, конституционни съдийки бяха против конвенцията, заедно с 3-ма мъже. Тоест, виждате, че българските жени на най-високата възможна позиция, защото знаете Конституционният съд е върхът на всичко, всичките жени – членки на този съд гласуваха против Истанбулската конвенция, и това трябва да е ясно на всички. Така, след това, ако си направим труда да погледнем, какво пише в тази конвенция трябва доста да се потрудим, защото тя е изключително нескопосан документ. Тя е писана просто от, айде да не казвам силна дума, но, полуграмотни хора, очевидно. По-важно е друго – да се погледне така нареченият обяснителен доклад към конвенцията, с който всички, много хора услужливо забравят. В член 53-ти от обяснителният доклад, който обяснява за кого се отнася конвенцията, за да няма някакви грешки. И сега, ако не възразявате, ще ви кажа тук точно какво пише в член 53-ти, значи тя, тази конвенция се отнася за: гейове, лесбийки, транс-сексуални, транс-вестити, травестити и т.н. Аз разбира се, за съжаление, не знам каква е разликата между транс-сексуални и транс-вестити, нали сега ще трябва да направя справка, но това са си такива от тези въпросните „трети“ полове, не знам вече колко са. Самите, теоретиците на джендърството говорят за 200 пола, до скоро бяха 40-50, вече са ги докарали на 200. Така, значи виждате, за какво става въпрос, не че тези хора, които аз изброих, не трябва да бъдат защитавани, разбира се, че трябва, както жените, така и мъжете. Но не знам дали го казах тук и всякакви мигранти също така, значи това са хората, които ще защитаваме. Разбира се, пак повтарям, те трябва да бъдат защитавани точно, както трябва да бъдат защитавани и другите хора. Между впрочем добре е да се познава статистиката, значи около три четвърти от насилието в България срещу хора, три четвърти е срещу жени и една четвърт е срещу мъже, така че насилието срещу мъже съвсем не е малко. Говоря за това насилие, което е такова стандартно с употреба насила, побой и т.н. Така че, аз смятам, че трябва да говорим за защита правата на всички. Кой знае защо в тази конвенция никой не говори за бременни жени и за майки с деца, които се нуждаят от най-голяма защита. След това, статистиката наистина трябва да се познава, защото ако в България е имало 500 убийства годишно през 1995 г., забележете 500, сега те са паднали на 100 за миналата година, тоест 5 пъти са намалели убийствата в България. И сега, нека да видим колко от тези убийства са на мъже и колко на жени, говоря с приблизителни проценти, но 80% от убитите са мъже и около 20% или по-точно 18% от убитите са жени. Тоест, ние годишно, за голямо съжаление, имаме около 18-19-20 убити жени. Сега, разбира се някои от тях не са в резултат от домашно насилие, а резултат на други такива действия, но това са тези случаи за насилственото отнемане на живот. Така че, като се говори, трябва да се има предвид от къде сме тръгнали и къде се намираме. Още нещо, България е в миналото сравнително добре по брой на убийства, в смисъл доста са малко, но има един друг параметър, по които сме световни шампиони – имаме 99% разкриваемост. За разните българомразци ще повторя още един път – в България се разкриват 99 на 100 от убийствата. Това е ужасяващо висок процент, мисля, че сме номер едно в света. Тоест, от 100 убийства, които стават годишно в България, ние разкриваме 99, или в най-лошият случай 98 – това са фактите. Действително, има още много какво да се направи за защита правата на жените и изобщо на слабите членове на обществото, но нека да знаем точно къде де намираме. Има да кажем държави, които са подписали конвенцията, те са оптимизалните държави, както ги наричаме, при тях тези параметри, за които говоря, са много по-лоши и убийствата са повече, и изнасилванията са повече и т.н. Така че, в България има какво да се направи, но съвсем тук не е някакъв Содом и Гомор, както се опитват да ни го кажат, напротив българските органи си вършат работата, световни шампиони сме по разкриваемост на убийства, и разбира се, трябва да продължи тази работа, да се приемат съответните закони – те са си приети, по-скоро трябва да се прилагат. Аз не виждам с какво българските закони са по-лоши от всички останали. Те са изключително изчерпателни, поне на хартия правата на всички са защитени, и сега, разбира се, има някакви идиоти, които си бият жените, да, както има други пък, които бият мъже, защото отново ще повторя от 4-ри жертви на насилие 3 са жени и 1 е мъж, това да не би да е нормално. Защото някой ще попита, къде има насилие над мъже, веднага ще ви отговоря – много възрастни хора от нас, мъже са малтретирани, няма да казвам от кого, но една четвърт от малтретираните са мъже. И така нека да резюмираме – има какво да се направи, но нека да не се занимаваме повече с този въпрос, защото Конституционния съд го е решил. - Значи, като казвам, че Истанбулската конвенция е един много глупав документ, писан от някакви хора, които не разбират право, то не означава, че в нея няма някакви полезни неща. Да, разбира се, споменават се неща, които е добре да се направят, но аз не виждам нищо повече в Истанбулската конвенция освен това, което е написано в нашите наказателни закони, които имат за цел превенция на престъпността и съответно наказване на виновници. Ние имаме 3 или 4, не, повече май – 4-5 закона, които точно фиксират тези неща. Освен това има конвенция на ООН за защита изобщо на правата на слабите членове на обществото, жените включително – тя е изключително изчерпателна конвенция. Тази Истанбулска конвенция просто не искам да казвам, защо очевидно се налага с такава истерия навсякъде, защото пък все пак не съм 100% убеден в това, но има нещо неестествено. Какво повече искат тези хора, както се казва – джендърите побесняха по света, това нещо аз не го разбирам. Има нужда от защита на слабите, но българските закони това го правят. Българската държава вече включва забрана на Истанбулската конвенция, чрез решение на Конституционния съд, това са фактите. - Нека да се обсъжда, напротив. Аз съм за това да се обсъжда всичко, ако все пак някакви полезни постановки има вътре в нея нека те да влязат в съответните закони. Между другото забележете, че сама по себе си Истанбулската конвенция, която повтарям, потретвам, е един глупав документ, тя сама по себе си никого не защитава. Нейните постановки или част от тях е да влязат в законите. Това нещо в България е направено, ако има още нещо, което е полезно, има някакво зрънце полезно в този документ окей нека да влезе в съответния закон. Така че, да, обсъждане, но защо трябва да отваряме една вече затворена страница.   - Естествено, че може, тя го е направила това. Значи, отново ще го повторя – България има едни от най–добрите параметри по разкриваемост на тежки криминални престъпления, като количество на тези престъпления, ние сме по-добре от половината така наречените големи демократични държави. Сега, има и една друга причина поради, която сме по-добре, защото там от години има заселени едни други хора с криминални постъпки и т.н. Примерно в една Швеция, не знам дали знаете, там положението е трагично с убийствата. И то от последните няколко години се случи тази случка. Значи България е много добре по тези параметри и разбира се, трябва още повече да се работи. Всяко насилие е недопустимо – и над жена, и над мъж, и над младо момиче и над младо момче.   - Значи, тук съм склонен да мисля, че далеч не сме направили всичко, малко има така, как да кажа, може би наслоения от известна ориенталщина да я нарека в това отношение. Много често, въпреки добрите закони властите си затварят очите пред насилието домашното, а и самите жертви често пъти го приемат това нещо. И за това трябва действително, много сериозна разяснителна работа, всички хора сме в равностойно положение и жени и мъже – трябва да зная своите права, те трябва да се обръщат към съответните органи. Вие знаете колко много ограничителни заповеди се издават в България, мисля, че около 3000 годишно, докато все пак убитите жени са да кажем 18 или 20, и то не всички са в резултат на това насилие домашно. Виждате че власите са взели мерки, вие ако нарушите ограничителна заповед влизате в затвора. Ограничителната заповед много добре защитава интересите на жертвата.   - Да, да, това го знам, това е много тревожно, но от друга страна се радвам, че все повече хора съобщават за това. Забележете, това че има 30 хил. сигнала не значи толкова, че те са се увеличили, колкото, че хората вече не се страхуват и съобщават за тези случаи на насилие. Така трябва да бъде. Всеки случай трябва да се докладва и съответно насилникът да бъде ограничаван, да бъде наказван и т.н.   - С документи нищо не можем да направим, трябва законите да бъдат съответно изчерпателни, да обхващат всички случаи и главното, да се прилагат. България има проблем с прилагането на своите иначе добри закони. Така че, това е, което трябва да се направи. Но ако самите хора не съдействат, ако жените в това положение, а и мъжете всъщност, защото ние казахме една четвърт от насилените хора са мъже, три четвърти са жени, ако тези хора не се обаждат, те не сигнализират, властите трудно могат да действат. Това е всъщност проблем на цялото общество, и е много хубаво, че се говори за тези неща, дано само да не се остане на едното говорене.    ", "date": "2019.11.26", "title": "Проф. Михаил Константинов: Истанбулската конвенция за България е затворена страница!"}
{"url": "http://epicenter.bg/article/Borisov-kam-Tramp--Kakav-ti-e-problemat-s-Rusiya--Bogatite-strani-ne-voyuvat/199891/11/0", "text": ". Приличат си. По много неща. Освен, че са нестандартни играчи, които винаги могат да поднесат изненада.  Два часа прекараха заедно американският президент и българският премиер - време, в което имаше загърбени протоколни формалности, здрави ръкостискания, яки прегръдки, дружески потупвания по рамото, мъжки закачки, доволни физиономии и постигнати договорености.      Историята на тези два часа се вмести в последните 52, чието отмерване започна от 9.00 в неделя сутринта, когато правителственият Еърбъс с националния флаг се отлепи от пистата на летище София и пое в посока Вашингтон, и завърши във вторник в 13.00, когато същият самолет се приземи отново у дома.      -   готовност да посети България  -   е проблемът с отпадане на американските туристически визи за български граждани  -   втечнен газ за България, но не толкова колкото е поискал Тръмп  -   център, но няма да има натовска черноморска база на територията на България. Базата ще е в Румъния.  -   да стане регионален разпределителен център за природен газ посредством завършване на интерконекторната връзка Гърция-България и плаващата платформа за съхранение и регазификация край Александруполис,  -  като част от сътрудничеството ни със Сърбия по изграждане на друг интерконектор и инвестиране в реверсивния капацитет на Трансбалканския газопровод  -   енергетика на България  -  ” като български проект  -   на военното сътрудничество чрез допълнителни партньорства в отбранителната индустрия и предоставяне на достъп на България до високотехнологични отбранителни технологии и въоръжение на САЩ  -   за членство в ОИРС  -   с корупцията посредством активно съдебно и полицейско сътрудничество и предоставяне на техническа помощ и обучение.    преминала като на филм в последните 52 часа: Съвместно изявление на американския президент Тръмп и българския премиер Борисов и Съвместно изявление на правителствата на САЩ и България И двата са под мотото:     защото българската история е богата с много примери на добри намерения и прекрасни срещи, които след това отшумяват и не се превръщат в реални действия.   че не се знае колко време ще обитава Овалния кабинет и дали договорките му с Борисов няма да отлетят, ако го връхлети импийчмънт.    Какво се случи и как завърши това шеметно посещение, чийто измерения никой в София не очакваше.?     с премиера, двама вицепремиери и двама министри на борда. Правителственият екип е силно редуциран. Няма пиари, няма съветници – освен началникък на кабинета на Борисов, шефът на протокола, медийният му съветник, лекар, четирима души от охраната и двадесетина журналисти.      На третия час от полета за Борисов в добро настроение идва при журналистите. Облечен е спортно - дънки, спортна фанелка, кафяво кожено яке. Близо половин час отговаря на всякакви въпроси. Говори му се. Каза, че няма да допусне Черноморска база на НАТО у нас; че не вижда смисъл Радев да бави указа за Иван Гешев, че президентът няма мотиви за това.  Укори медиите за публикациите по повод прегръдката му с посланичката на САЩ г-жа Херо Мустафа. И вметна, че журналистите не знаели, че нейните деца го наричат “чичо Бойко”.  Подмина с мълчание въпросите за Цветанов, на когото демократите във Вашингтон помагат не само за прохождането на аналитичния му център, но и за създаване на бъдещ политически проект, каквито слухове се носят в България. “И да правят, какво от това”, бяха единствените му думи за коментар. Изненадващо разкри, че преди раздялата си с Цветанов, му е дал писмо, с което му се отварят вратите навсякъде в САЩ. Вероятно на базата на това “пълномощно” задокеанските партньори на ГЕРБ продължават да гледат благосклонно към бившия вече Втори в ГЕРБ.    Кацаме в Рейкявик. Летище Кефлавик ни посреща - празно, сиво и скучно. И точно в тази празнота на шест часа път от София Борисов отново попада в прегръдки - на Васко от Плевен, който работи в едно от заведенията на огромното летище, където освен българската делегация, не се забелязан никой друг. Но, както казват, неведоми са пътищата Господни, а по тях Борисов винаги намира някой фен. Разбира се, случката веднага попада на фейсбук страницата на премиера, докато част от журналистите трескаво пускат новината, че той няма да допусне Черноморска база на НАТО на територията на България.    Качваме се отново на самолета. - директно към Вашингтон. Два часа преди да кацнем Борисов отново идва при журналистите. Възбуден е, леко притеснен. Разхожда се по цялата европейска тематика. Говорим за сръбския шпионски скандал, ядосан е на македонците, който се обявяват против договора с България. Казва, че е предупредил Скопие, че няма да видят ЕС, ако продължат с антибългарската реторика. Близо час стои при нас. Тръгва си с “Хайде, че остава час до кацането...” Ясно, че нещо го притеснява.    часа българско време (15.40 местно) кацаме на военновъздушната база „Андрюс“. Летището, което приема Air Force One, се ползва от американските президенти, от високопоставени гости на американските президенти, на този писта се е приземявал самолетът на папата, на държавни глави от цял свят. Протоколът винаги е един и същи - делово посрещане, без фанфари, музика и други салтанати.     Борисов се появява на стълбичката на самолета в официален черен костюм. Посреща го българският посланик в САЩ, служители на посолството и зам. държавен секретар. Проколът е спазен, не е спазен обаче етикетът на протокола по отношение на общата визия и поведение на българската правителствена делегация. И това е първото, което вижда българската публика     с овехтели дънки, смачкано сако, който си носи чантата, сякаш влачи дисаги. Посрещането е предавано на живо на Фейсбук страницата на премиера. След няколко часа Фейсбук гръмва: България е неглижирана, премиерът не е посрещнат по протокол, няма музика, а министрите му се влачат след него като байганьовци. Коментарите валят със силата на негативизма, на които е способен българският гений.    Настаняваме се в хотела.   Имаме няколко свободни часа - да усетим атмосферата на града, вечеря...   Официалното посрещане на българския премиер е на следващия ден сутринта преди поднасянето на венец на Мемориала на незнайния воин в Националния гробищен парк „Арлингтън“     Преди да тръгне Борисов пуска една дума във Фейсбук: „Започваме“ и публикува снимка на бронираната американска лимузина с българския флаг. Сякаш се готви за битка...    Кортежът с българския премиер се движи бавно по алеите на парка. На всеки 10 метра войници отдават чест. В тържествената част на събитието участват близо 400 войници от всички подразделения на американските въоръжени сили.   , докато застане на площадката пред входа, където е мястото за полагане на венеца. Звучат химните на България и САЩ  По-късно от посолството обясниха, че са изненадани от тържествените топовни салюти, с които не винаги американците посрещат височайшите си си гости. Казват, че церемонията с топовните салюти е чест, която се оказва само на държавни и правителствени ръководители. Това е първият знак, че администрацията на Тръмп отдава особено значение на това посещение. И още един дребен детайл - в седмицата на Деня на благодарността администрацията в САЩ почти не работи. А точно в тези дни да има официално държавно посещение на чужда делегация, също е изключение и знак. В София обаче никой не коментира това – в социалните мрежи хит са дънките на Каракачанов и липсата на духова музика “селскостопанското летище”, където е кацнал самолетът на Борисов.   Премиерът има още две срещи - с републиканци и демократи, а журналистите се готвят за централното събитие.   Два часа преди височайшата среща се отправяме към Белия дом. Минаваме през жестоката цедка на охраната - кучета душат багажа ни, скенерите ни проверяват детайлно, паспорти, баджове...     Най-после се насочваме към сградата на Белия дом.     където по протокол стопанинът посреща гостите си. Есенното слънце е огряло зелената морава пред емблематичната сграда. В това време на северния вход работници издигат огромната коледна елха. Мястото за журналистите е оградено с въженце, разстоянието до мястото на ръкуване е не повече от 5-6 метра.      официално обявеният час за начало на срещата.  Чакаме кортежа на българският премиер.  Минават 10-15 минути.  Тогава забелязваме как президентът Тръмп излиза от Овалния кабинет, минава под колонада покрай Розовата градина и се отправя към входа, където трябва да посрещне госта си. В това време кортежът на Борисов вече е навлязъл в парка на Белия дом и бавно се придвижва до входа. Тръмп излиза и точно в този момент лимузината на Борисов спира пред него.    Ръкостискане. Прегръдки. Опит за целувки от страна на Борисов и леко отдръпване на Тръмп.       След 5 минути се появяват под бялата колонада покрай Розовата градина. Делят ги 20-30 метра от Овалния кабинет. Зад тях плътно се движат преводачите. Борисов казва нещо на Тръмп и сочи към медиите. После разбираме, че му е казал, че това са българските медии, които ще бъдат много доволни, ако той се спре пред тях и ги поздрави. Тръмп кима и след няколко крачки двамата се спират.    . Може би защото не знае какво ще му се случи след малко.   Заедно с нас са и дежурните американски колеги, които отразяват работата на президента и администрацията му и изобщо не се интересуват от госта, а от вътрешно-политическия скандал, който е гръмнал предишната вечер в САЩ - Тръмп е уволнил шефа на Военноморския флот. Причината – военноморският \"тюлен\" Еди Галахър се е снимал до тялото на своята жертва - боец ​​на ИДИЛ. Военният министър Марк Еспър уволнява шефа на военноморските сили Ричард Спенсър, защото е предложил тайно споразумение с Белия дом за оневиняване на военния. Тръмп отменя наказанието на „тюлена“ и си навлича гнева на военните.  И докато Тръмп поздравява българските медии, американските го атакуват. Тръмп се опитва да ги неглижира, обръща гръб и и кани Борисов да влезе в Овалния кабинет.        В този момент една от сътрудничките в администрацията започва да отделя българските медии от американските и да ни кани да влезем в Овалния кабинет.(По-късно разбираме, че сигналът за това е даден от Тръм след настояването на Борисов, а кореспонденцията между двете администрации по тази тема се е водила повече от 20 дни, като всяко писмо от САЩ завършвало с:  ). Е, двамата са се разбрали, но ние все още не знаем това. Мисията за отделянето на двете журналистически групи се оказва невъзможна и в един момент цялото журналистическо войнство, което е било на зелената морава, нахлува в Овалния кабинет.   Така неочаквано българските медии влизат в цитаделата на американската политика.   Това обаче не е статична снимка с усмивки. Американските медии не изпускат момента и атакуват остро Тръмп за скандала с военните. Той отговаря дълго, опитвайки се да овладее ситуацията, те обаче не спират. През цялото време Борисов и Тръмп са в кадър и това минава в тв ефира по цял свят. Борисов мълчаливо наблюдава агресивната динамика в отношенията медии-Тръмп.   Български медии все пак успяват да се вклинят и да зададат въпроси за посещението и от отговора на Тръмп изтича новината, която никой не е очаквал -    , е изречението, което изхвърча в ефир. Премиерът успява да вмъкне темата за българските визи, на която получава утвърдителен отговор. Настъпва още една тема и пак пачува похвала - : България харчи над 3% от БВП за отбрана, което е повече от исканите от Тръмп 2%. Чувайки това, американският президент реагира спонтанно:.    В този момент разбираме, че срещата вече е излязла извън протокола. Само пред тв камерите двамата са в кадър в продължение на повече от15 минути, а по предварителен протокол срещата на четири очи трябваше да е... 5 минути!    След четвърт част медийно шоу в американски стил охраната успява да освободи Овалния кабинет от журналистическото нашествие.    Започва същинската част на разговорите между американския президент и българския премиер.    . Отиваме на място, където трябва да очакваме Борисов да даде изявление след срещата.  Очакваме, че това ще стане до половин час. Предварително е обявено, че срещата между двете делегации ще е в рамите на 40 минути.  Минава половин час, минава час - никой не идва. Минава час и половина... Разбираме, че срещата Борисов -Тръмп продължава... Минават два часа...   Най-после премиерът и четиримата министри се появяват.     Близо час е продължил разговорът му на четири очи, след това още тридесетина минути е била с срещата между двете делегации. Визитата завършва с два документа - съвместно изявление на двамата, което за първи път се подписва, и рамка за стратегическо партньорство. „Всяка дума е важна, всяко изречение е повод за отделен коментар“, подчертава Борисов, с което специално иска да насочи вниманието ни към текста, \"където всичко е казано\". По-късно разбираме, че документите са готвени близо два месеца с детайлно уточняване на всяка дума от двете страни. Те съдържат и резултатите от самата визита, както и проекциите на разговорите за бъдещето на България.    Борисов дава изявление пред медиите, но бърза за     Бързаме да предадем огромната информация, която ни връхлита, и ни пришпорват да тръгваме към самолета.        Едва настанили се в самолета и ето Борисов пристига при нас.  Свалил е черният официален костюм, запретнал е ръкавите на тъмносиня фланелка и усмихнат чака да го питаме... И ние го „почваме“.  Не крие, че е изненадан от продължателността на срещата и нейния резултат. П  По най-важния важния въпрос за визите - обяснил колко добре се отразява падането на визите с Канада, Тръмп му казал, че е направил жест към Полша, Борисов му отговорил, че и за нас трябва да е същото и т.н. “Убеден съм, че визите ще паднат“, казва Борисов. “Ако ме поканиш, ще дойда в България”, обърнал се Тръмп към госта си. “Каня те, но заедно с отпадането на визите”, не отстъпвал Борисов.        Борисов направил впечатление на Тръпм със свой геополитически анализ, който направил за отношенията Русия-САЩ- Китай, различен от този, който поднасят анализаторите в САЩ. Позицията на Борисов за Русия не като враг, а като партньор, вижданията му, че с Русия не трябва да се воюва, а да се използва като потенциал за взаимна икономическа изгода, допаднали на Тръмп. “Какъв ти е проблемът с Русия. Богатите държави не воюват“, казал Борисов на Тръмп. Китай е проблемът на САЩ. И обяснил защо...\"Никой не е правил такъв анализ\", коментирал Попмпео.     Борисов разказал как и защо е изгонил руските шпиони от България: „Не са професионалисти. Хванахме ги \"на калъп\", и американци да бяха, и тях щяхме да изгоним. Затова и Путин не реагира, той знае какво са направили неговите, обяснил Борисов на Тръмп.      Тръмп натискал за прекомерно увеличаване на доставките на американски втечнен газ до степен, че да заменим една зависимост с друга. Настоявал в документите да се визират конкретни цифри на доставки. Борисов отказал.  обяснява премиерът     Черноморска база на НАТО на нашата територия - не, не искам! Координационен център във Варна-да. Учения в Черно море - колкото искате.  Но база - не, защото мен в България с камъни ще ме изгонят, заявил Борисов на Тръмп.  . Така, че Черно море си е сигурно и се надявам нашите най-хубави курорти, голфклубове да посетим с президента Тръмп“.   Борисов вметва - . И не скрива притесненията си, които имал в началото на срещата – като разбрал, че и Пенс, и Помпео ще присъстват на разговора, си помислил – или „ще ме дерат“ или ще ме притискат.     , казва с увереност Борисов.    По темата за Балканите премиерът в прав текст заявил на Тръмп, че той получава недостоверна информация за процесите, които се развиват тук. И след като му дал своята визия за развитието на региона, го предупредил: „   Истината е, че колкото и да не сме очаквали, Борисов наложи дневния ред на тази среща и получи отговор на всички теми, които бе сложил в кощницата си.   Накрая на разговора Тръмп го поканил да го разведе и да му покаже Белия дом. Казал му, че приготвил подарък с и за “първата дама”, но след като разбрал, че \"щастливо разведен\", няма да му го поднесе, защото ще трябва да има подаръци за много дами, като го вижда как изглежда. Разговорът минал на плоскост шеги, както се случва между държавници, които хвърлят протокола в коша. Борисов дори изразил съжаление, че не е слушал навремето майка си и не е научил английски език, за да може по-пряко да си контактуват. Премиерът е доволен. Резултатът от визитата има и вътрешно-политически ефект. Вече е спокоен за края на мандата.   И отново се връща на вътрешната политика. Уверено заявява:    Първата новина, която научаваме е, че президентът е подписал указа за Гешев.  обръща се Борисов към медиите, които смятат, че е имал вътрешна информация за действията на президента. „Не, кълна се! Но логиката на Радев е такава – точно в този ден, когато се връщаме от визитата, той да пусне указа. За да има какво да пишете!“    Тръгваме си. И започваме да пишем.  За една наистина шеметна визита. А какво ще последва от нея - тепърва ще наблюдаваме.", "date": "2019.11.26", "title": "До Вашингтон и назад! Борисов към Тръмп: Какъв ти е проблемът с Русия. Богатите страни не воюват"}
{"url": "http://epicenter.bg/article/Spryaha-za-2-chasa-shesti-blok-na-AETs--quot-Kozloduy-quot--/199818/4/0", "text": "В 7:11 часа на 26.11.2019 г. генераторът на шести блок на АЕЦ \"Козлодуй” бе изключен автоматично след сработване на защита на блочните трансформатори. Изключването е предшествано от автоматично повторно включване на електропровод \"Петрохан” на около 65 км от АЕЦ \"Козлодуй”, съобщиха от атомната централа.    За спирането на блока са уведомени Агенцията за ядрено регулиране и Централно диспечерско управление на Електроенергийния системен оператор.    След направена проверка на системите и съоръженията на шести блок бе потвърдено, че те работят нормално, и в 9:03 часа блокът отново бе включен към електроенергийната система на страната.    Пети блок на АЕЦ \"Козлодуй” работи с пълно натоварване на мощността.", "date": "2019.11.26", "title": "Спряха за 2 часа шести блок на АЕЦ \"Козлодуй\" "}
{"url": "http://epicenter.bg/article/Aleksandar-Aleksandrov--Toplofikatsiya-Sofiya-shte-izgrazhda-novi-moshtnosti-/199834/4/0", "text": "Задълженията, които има „Топлофикация София“ са в размер на 147 млн. лв. към „Булгаргаз“, които включват в себе си и 50 млн. лв. авансова фактура за месец ноември. Изключвам задълженията, които са в размер на 596 млн. лв. към Българския енергиен холдинг (БЕХ). Те са разсрочени и също се обслужват редовно. Това каза новоизбраният изпълнителен директор на дружеството инж. Александър Александров, след като беше изслушан от постоянната комисия по инженерна инфраструктура и енергийно планиране в Столичния общински съвет, предаде БГНЕС.   „Дружеството към момента е в сравнително стабилно финансово състояние. Нашата задача оттук нататък е да подобрим още повече това финансово състояние и да започнем да топим дълга. Няколко са ключовите елементи, които аз вярвам, че са важни.   Първото е диверсификация на доставките и тя е в две посоки – доставките на газ и диверсификацията през RDF технологията.   Второто важно неща е да бъде поставен на критичен преглед всеки разход, защото всичко, което харчи дружеството трябва да е целесъобразно“, заяви той и подчерта, че само по този начин дружеството може да бъде стабилизирано и трендът да се обърне в положителна посока.  Изпълнителният директор на дружеството обяви, че по негова заповед е бил извършен стрес тест на мрежата, който е показал, че „резултатите са абсолютно положителни и задоволителни на този етап”.   В следващите дни температурите ще се понижат, което ще доведе до допълнително натоварване. Мрежата е 2000 км и винаги може да се случи нещо, но за мен беше важно да знам, че времето за реакция и начина, по който се реагира е достатъчно адекватен, обясни Александров.    В плановете на дружеството е и модернизацията на производството на енергия като крайната задача е те да могат да произвеждат комбинирана енергия – топлинна и електрическа. За целта се предвижда да бъдат пуснати нови 300 мегавата мощности.    „Съоръженията, които сега се експлоатират от дружеството са от миналия век. Те са с технология, която е с по-нисък коефициент на ефективност. Новите технологии, които са навлезли отпреди 20 година са т. нар. газово-парови цикли. Те работят на принципа на газова турбина, която с горещи газове, излизащи от нея подгряват вода и след нея задвижват една парна турбина“, обясни инж. Валентин Терзийски, който е член на новосформирания надзорен съвет в дружеството.    По план реализацията на този проект трябва да се случи в рамките на 4 години.    „В края на 2020 г. трябва да стартира процедурата за избор на мениджмънт и самото техническо изпълнение да продължи до края на 2024 г. Инвестицията ще е в порядъка на 500 млн. лв.“, посочи още Терзийски.    От думите му стана ясно още, че ще търсят възможност външна фирма да поеме продажбата на електрическа енергия, дейност от която дружеството е печелело изключително малко, тъй като са работили с малка надценка.    Стана ясно още, че към момента в дружеството работят над 2300 служители. Попитан дали ще намали броят им, изпълнителният директор каза, че в момента е рано да коментира темата, но подчерта, че всяко решение ще бъде взето след провеждането на критичен анализ.    Въпреки сложната ситуация в дружеството, ръководството увери, че няма да има проблеми с отоплението през зимния период и няма опасност “Топлофикация” да обяви несъстоятелност. От там посочиха още, че дружеството има 450 000 клиенти, както и че доверието към тях се повишава. Като доказателство за това посочиха близо 2000 нови клиенти, които са успели да привлекат от началото на годината и 3081 потребители, присъединили се към услугата през 2018 г.    В края на срещата председателят на комисията Прошко Прошков даде думата на гражданите. С първата дадена дума се стигна до прехвърчане на искри, което доведе до напускането на гражданина от зала.    Единственият въпрос, който се чу в залата беше свързан с възможността дали може да се сключват индивидуални договори с клиентите.    От думите на изпълнителния директор на дружеството и представителя на надзорния съвет стана ясно, че това е невъзможно.    „Не е възможно да се сключват договори с клиентите, защото „Топлофикация“ доставя енергия до входа на абонатната станция. Абонатната станция и дяловото разпределение са отговорност на етажната собственост“, заяви Александров, който не можа да каже, дали в бъдеще би могло да отпаднат топлинните счетоводители, които оскъпяват услугата.", "date": "2019.11.26", "title": "Новият директор на \"Топлофикация\" - София: Състоянието на дружеството е стабилно"}
{"url": "http://epicenter.bg/article/-quot-Audi-quot--shte-sakrati-9500-rabotni-mesta-v-Germaniya/199862/4/0", "text": "Автомобилната компания \"Ауди\" (Audi AG) ще съкрати 9 500 работни места в Германия през следващите пет години в съответствие с програмата си за преструктуриране Audi.Zukunft (Бъдеще за Ауди), обявиха от компанията във вторник, потвърждавайки информация на немското издание \"Ханделсблат\" (Handelsblatt ). Това съобщи БНР.    Чрез този ход автомобилната компания ще спести 6 милиарда евро до 2029 година.    Същевременно \"Ауди\" дава гаранция за запазване на заетостта на 50 000 нейни служители в заводите в Инголщат и Некарсулм до 2029 година. Въпреки планираните съкращения от \"Ауди\" заявяват, че ще бъдат създадени допълнително 2000 работни места през 2020 година в областта на цифровизацията и електрическата мобилност.    Изпълнителният директор на компанията Брам Шот каза: \"Програмата за преструктуриране Audi.Zukunft гарантира нашия устойчив растеж. В периоди на катаклизъм ние правим \"Ауди\" по-гъвкава и по-ефективна компания. Това ще увеличи производителността и ще засили устойчиво конкурентоспособността на нашите немски заводи\".    Акциите на Audi AG поевтиняват с 0,5% и се търгуват на Франкфуртската фондова борса около 800 евро за една акция.", "date": "2019.11.26", "title": "\"Ауди\" ще съкрати 9500 работни места в Германия"}
{"url": "http://epicenter.bg/article/Sadat-zaporira-imushtestvo-na-Banevi-za-blizo-142-mln--lv--/199822/3/0", "text": "Апелативният съд в Бургас издаде обезпечителна заповед, с която допусна обезпечение на бъдещ иск на КПКОНПИ за отнемане в полза на държавата на незаконно придобито имущество от Николай, Евгения и Мария Баневи на стойност 141 820 225,19 лева. Това съобщиха от прокуратурата. Съдът наложи запор на поименни акции и дружествени дялове от капитала на търговски дружества на Баневи, на движими вещи, иззети от Специализираната прокуратура (златни кюлчета и накити, часовници, монети и др.), на средства в банкови сметки, както и на моторна яхта.    Николай, Евгения и Мария Баневи са обвинени от Специализираната прокуратура за участие в организирана престъпна група (ръководена от Николай Банев) създадена с цел данъчни престъпления, пране на пари и длъжностни присвоявания.   За повдигнатите обвинения прокуратурата уведоми КПКОНПИ, която от своя страна предприе действия по обезпечаване на незаконно придобито имущество.", "date": "2019.11.26", "title": "Съдът запорира имуществото, златни кюлчета, яхта и банкови сметки на Баневи"}
{"url": "http://epicenter.bg/article/Protsesat-sreshtu-Minyu-Staykov-i-drugite-13-obvineni-za-zloupotreba-sas-sredstva-ot-evrofondove-tragva-/199824/3/0", "text": "Съдебният процес срещу Миню Стайков и другите 13 обвинени за злоупотреба със средства от европейските земеделски фондове ще започне по същество на 14 януари 2020 г., реши Специализираният наказателен съд в разпоредително заседание снощи (25 ноември 2019 г.), съобщиха от прокуратурата.    Съдът прие, че няма процесуални пречки делото да стратира, след като не намери допуснати пропуски и грешки в обвинителния акт, които биха накърнили правото на подсъдимите да се защитават.    Съдебният състав потвърди мярката за неотклонение „Задържане под стража“ на Миню Стайков, тъй като не са настъпили нови обстоятелства, които предполагат нейното изменение. Със същия мотив потвърди и определените парични гаранции на 9-има от подсъдимите, които без законно основание са получавали или са кандидатствали да получат средства от еврофондовете.    Съдът измени в по-леки единствено мерките на четиримата подсъдими служители на Държавен фонд „Земеделие“ – от „Парична гаранция“ в „Подписка“, тъй като в момента те са без работа и доходи, а по-тежките мерки вече са изпълнили целите си, предвидени в закона.    На разпорадителното заседание Министерството на финансите предяви граждански иск срещу Миню Стайков и други четирима от подсъдимите, с който претендира пред съда да бъдат възстановени в бюджета всички усвоени от тях средства на Държавен фонд „Земеделие“ от европейски земеделски фондове.", "date": "2019.11.26", "title": "Процесът срещу Миню Стайков за злоупотреба със средства от еврофондове тръгва на 14 януари 2020"}
{"url": "http://epicenter.bg/article/Aktsiya-na-politsiyata-v-BFS-/199842/3/0", "text": "Екипи на МВР влязоха в сградата на БФС в столичния квартал \"Бояна\", съобщи БНР.    В района има засилено полицейско присъствие. По информация на националното радио разследването, по което се работи, е свързано с подозрения за злоупотреби, свързани с наемане на тренировъчни и спортни бази. Разследването се води от Икономическа полиция и е от няколко месеца, се казва в репортаж на БНР.    Акцията на МВР идва след разследване на БТВ за начина, по който БФС е харчил пари за развитие на детския футбол, и часове преди официално обявената пресконференция.   Образувано е досъдебно производство за длъжностно присвояване от служители на БФС. Това съобщи главният секретар на МВР Ивайло Иванов.    Полицейската проверка за икономически злоупотреби в Българския футболен съюз е от близо три месеца, коментира от своя страна министърът на вътрешните работи Младен Маринов, който е в Елена.    \"Работят колегите, реално работим от 2 или 3 месеца, но тъй като става въпрос все пак за икономически разследвания, а това е обработка на много документи, анализ на парични потоци, на процедури, така че се надявам в скоро време да има и конкретен резултат. Да работим с доказателства, които да са годни за повдигане на обвинения, когато имаме такива доказателства, които да са годни за повдигането на обвинения и за подържането му и доказването в съда. Когато имаме такива доказателства, тогава ще ви дадем информация\".    Само преди месец имаше акция в централата на БФС. Проверките на полицията и впоследствие на прокуратурата започнаха след призива на премиера Бойко Борисов за оставка на Борислав Михайлов. Първоначално БФС беше разтърсен от слабите резултати на Националния отбор по футбол, впоследствие имаше скандал с расистки обиди от страна на български фенове по време на срещата България-Англия.   През октомври от централата бяха изнесени документи по разследване за злоупотреби. ", "date": "2019.11.26", "title": "Акция! Екипи на МВР влязоха в сградата на БФС"}
{"url": "http://epicenter.bg/article/Zadarzhaha-balgari--iztochvali-bankovi-karti-v-Portugaliya/199845/3/0", "text": "Португалската полиция съобщи, че е задържала двама българи, които инсталирали микрокамери и други устройства в банкомати с цел клониране на карти и източването им, съобщи португалската агенция Луза, цитирана от БНР.   Арестите са извършени край мол в Лисабон. Задържаните са на 42 и 26 години, които са се сдобили незаконно с около 13 000 евро.   От тях са иззети скимиращи устройства, фалшиви карти и банкови данни.", "date": "2019.11.26", "title": "Задържаха българи, източвали банкови карти в Португалия"}
{"url": "http://epicenter.bg/article/Mladen-Marinov--Politsay-vav-vseki-vlak-ne-mozhe--tryabvat-kameri-i-panik-butoni-/199863/3/0", "text": "Министърът на вътрешните работи Младен Маринов благодари публично от Елена на циганина Петър от Церово, който обезвреди нападателя на момичето от нощния влак Пловдив -Варна, предаде Канал 3. \"Бих го похвалил, че е действал абсолютно смело и отговорно като български гражданин, защото наистина действията му са спасили живота на пострадалата и са довели до задържане на извършителя. Това е предотвратило евентуално да пострадат и други хора\", каза Маринов.  Той заяви, че не може във всеки влак да има полицаи, тъй като това е много сериозен ресурс. След закриването на Транспортна полиция за сигурността по БДЖ се грижи звено на дирекция \"Жандармерия\".   Според него транспортната инфраструктура е много голяма и трябва да се търси ефективността на технически средства за охрана, за да има бърза реакция.    \"На този етап не можем да отделим повече ресурс, тъй като човешкият ресурс е най-скъпото нещо, което се обезпечава. Има технически средства с видеонаблюдение, с бутони за оповестяване, които могат да дадат информация и ние да реагираме. В тази посока трябва да се върви\", каза министърът.    В Елена Маринов и кметът Дилян Млъзев откриха нова сграда на полицейското управление. То вече се помещава в реновирана бивша детска градина, дарена от общината за нуждите на полицията. Маринов уточни, че Министерството на вътрешните работи е отделило от бюджета, който е за капиталови разходи, 800 хил. лева и ги е вложило в подпомагане на изграждането на районното управление.   „Това е една от най-добрите инвестиции на министерството, която ще дава резултат още 100 години, защото освен създаване на добри условия за труд на служителите, тази сграда дава възможност и за по-добро обслужване на над 15 хиляди души, които живеят в двете общини на територията на Елена\", заяви вътрешният министър.    Досега РУ - Елена се помещаваше в сграда на повече от 100 години, строена за конак и опасна за обитаване. Повече от 10 години ръководството на министерството и на ОДВМР-В. Търново търсиха начини и възможности условията на труд на служителите в РУ – Елена да се подобрят и гражданите да бъдат посрещани и обслужвани в по-приятна и най-вече безопасна обстановка.    В началото на 2016 г. по предложение на кмета на община Елена инж. Дилян Млъзев Общинския съвет реши сградата на бивша детска градина в града да бъде предоставена безвъзмездно в полза на РУ – Елена. През 2018 г. с решение на директора на ОДМВР – В. Търново ст. комисар Димитър Машов бе проведена процедура по възлагане на обществена поръчка за смяна на предназначението на сградата, от МВР бяха отпуснати необходимите за целта средства, а работата по проекта за изграждането на РУ-Елена бе възложена на строителна фирма от Велико Търново.", "date": "2019.11.26", "title": "Младен Маринов: Полицай във всеки влак не може, трябват камери и паник бутони "}
{"url": "http://epicenter.bg/article/Shofyor-blasna-dete-na-peshehodna-pateka-i-opita-da-izbyaga/199865/3/0", "text": "Шофьор блъсна дете на пешеходна пътека в Казанлък и опита да избяга от местопроизшествието, предаде кореспондентът на БГНЕС от града.   Поредният случай на инцидент с дете на пътя е буквално от преди минути. Малко след 14 часа днес е блъснато дете до казанлъшката художествена гимназия “Aкад. Дечко Узунов”, на пешеходната пътека пред училището.   Пострадалото момиче е откарано в ЦСМП – Казанлък за преглед и лечение. Водачът на виновния автомобил не е употребил алкохол. Той се е опитал да избяга, но е задържан.   Това е пореден случай на инцидент на това място. Преди година родители и учители излязоха на протест с настояване за повдигнати пешеходни пътеки, след като там бяха блъснати две деца. Още на следващия ден, бяха поставени знаци и изкуствени неравности по платното. Живеещите в района коментират, че въпреки взетите мерки, ефектът е нулев. ", "date": "2019.11.26", "title": "Шофьор блъсна дете на пешеходна пътека и опита да избяга"}
{"url": "http://epicenter.bg/article/Mazh-beshe-namushkan-i-ubit-v-Borisovata-gradina-v-Sofiya-/199867/3/0", "text": "48-годишен мъж беше убит в Борисовата градина в София. Той е намушкан от 33-годишен мъж, който по-късно е задържан, съобщи Нова телевизия.    Нападението е станало в близост до \"Спортна София\". Сигнал е подаден в 15:08 часа.   33-годишен е задържан за извършено тежко престъпление на територията на столицата. Това съобщиха от пресцентъра на МВР. Сигнал за инцидент в столичен парк е подаден в полицията към 15.10 часа.   По първоначални данни след възникнал скандал между двама мъже – на 33 и 48 години, по-младият е ранил смъртоносно опонента си, който е починал на място.   В резултат на предприетите светкавични полицейски действия извършителят е задържан.   На място и към момента се извършва оглед от криминалисти и експерти на СДВР, по случая е образувано досъдебно производство.   \"Информацията ще бъде в обема, който е допустима\", заяви директорът на СДВР Георги Хаджиев, съобщи Novini.bg.   \"В 15.10 е получен сигнал на тел. 112 за сбиване между две лица. Подадена е информация и за посоката на оттегляне на самия извършител. Искам да похваля всички колеги.   Жертвата е на 48 години с прободна рана в областта на лицето. Регистриран е за хулиганство. Извършителят е на 33 години с регистрации за средни телесни повреди. Към момента не мога да кажа какъв е мотивът. Лицето дава абсолютно неадекватни и нелогични обянения. В момента го водят към СДВР, за да започнат беседи с него.   Трябва да излязат експертизите, за да коментираме психичното му състояние, имало ли е употреба на алкохол и наркотици. Нямам повече информация. На този етап не мога да кажа дали двете лица са се познавали.   Смъртоносното нараняване е в областта на лицето. Има и други наранявания, но не мога да ги коментирам. И двамата са водели скитнически начин на живот. Не са адресно регистрирани в София. Извършителят е родом от Кюстендил, а жертвата е от Разградско\", разкри още Георги Хаджиев.   Медицинският екип, получил сигнала, се е отзовал на 5-ата минута и е установил смъртта на 38-годишния мъж, от чиято уста се вижда нож, предава БГНЕС.  Борисовата градина не за първи път е място на тежко криминално престъпление. През 2015 година там беше убит 16-годишния Георги Игнатов. Процесът за убийството му срещу единствения обвинен – Йоан Матев, все още върви в Градския съд на София.    През юли 2011 година, пак в Борисовата градина, Николай Русинов, познат като Чеци, уби Яна Кръстева. Той излежава двадесетгодишна осъдителна присъда.", "date": "2019.11.26", "title": "Жестоко убийство в Борисовата градина! Мъж беше намушкан посред бял ден "}
{"url": "http://epicenter.bg/article/Zaporiraha-imushtestvo-za-nad-134-mln--lv--na-Minyu-Staykov-i-na-devet-svarzani-s-nego-litsa-/199869/3/0", "text": "След уведомление от Специализирана прокуратура, Комисията за противодействие на корупцията и за отнемане на незаконно придобитото имущество образува производство по ЗПКОНПИ срещу Миню Стайков.    Това информират от КПКОНПИ.    Допуснати са обезпечителни мерки върху имущество на Стайков и девет свързани с него лица на стойност над 134 милиона лева.    Миню Стайков е разследван за участие в организирана престъпна група и извършване на данъчни престъпления. ", "date": "2019.11.26", "title": "Запорираха имущество за над 134 млн. лв. на Миню Стайков и на девет свързани с него лица "}
{"url": "http://epicenter.bg/article/Tiyneydzhari-zadignaha-100-kilograma-banani/199881/3/0", "text": "Задържаха трима младежи за кражба на близо 100 кг банани, съобщават от полицията в Търговище.    Младежите са на 18, 16 и 15 години. Тийнейджърите били издирени след серия кражби от сергии на кооперативния пазар в Търговище, .    На 3 ноември младежите отмъкнали 57 кг банани и 67 кг ябълки, собственост на мъж от село Разбойна. Няколко седмици по-късно те си присвоили още 20 кг банани, 3 кг фъстъци и 2 кг краставици за общо 900 лв., които били собственост на жена от Търговище. Два дни по-късно - на 24 ноември, младежите откраднали още 20 кг банани.   По случая са образувани досъдебни производства.", "date": "2019.11.26", "title": "Тийнейджъри задигнаха 100 килограма банани в Търговище"}
{"url": "http://epicenter.bg/article/Mladen-Marinov-i-Ivaylo-Ivanov-s-pobrobnosti-za-aktsiyata-v-BFS-/199882/3/0", "text": "Образувано е досъдебно производство за длъжностно присвояване от служители на БФС. Това съобщи главният секретар на МВР Ивайло Иванов, цитиран от БНР.    Полицейската проверка за икономически злоупотреби в Българския футболен съюз е от близо три месеца, коментира от своя страна министърът на вътрешните работи Младен Маринов, който е в Елена.    \"Работят колегите, реално работим от 2 или 3 месеца, но тъй като става въпрос все пак за икономически разследвания, а това е обработка на много документи, анализ на парични потоци, на процедури, така че се надявам в скоро време да има и конкретен резултат. Да работим с доказателства, които да са годни за повдигане на обвинения, когато имаме такива доказателства, които да са годни за повдигането на обвинения и за подържането му и доказването в съда. Когато имаме такива доказателства, тогава ще ви дадем информация\".    По-рано днес екипи на МВР влязоха в сградата на БФС в столичния квартал \"Бояна\". Засилено полицейско присъствие имаше и в сградата на ул. „Иван Асен II“. По информация на БНР разследването, по което се работи, е свързано със съмнения за злоупотреби при изразходване на публични средства, свързани с детския футбол - при наемането на спортни бази и закупуването на екипи за детски футболни отбори.  Това е втора подобна акция в базата на БФС за малко повече от месец. На 15 октомври около 30 служители на ГДБОП прекараха около два часа в сградата, за да изземат документи от там. Това се случи по-малко от час, след като дългогодишният президент на БФС Борислав Михайлов подаде оставка, призован да го стори от премиера Бойко Борисов. Тогава беше претърсен и старият офис на БФС на улица \"Цар Иван Асен II\" в центъра на града. В последствие стана ясно, че акцията е била свързана с разследване за манипулация на изхода на мачове от българското първенство от страна на съдиите като това доведе до оставката на председателя на Съдийската комисия към БФС Йордан Сталев.  ", "date": "2019.11.26", "title": "Младен Маринов и Ивайло Иванов с побробности за акцията в БФС!"}
{"url": "http://epicenter.bg/article/Bashta-i-sin-sa-bili-ubiti-v-Plovdiv-v-sledobednite-chasove/199889/3/0", "text": "Окръжна прокуратура-Пловдив наблюдава досъдебно производство по чл. 116 от Наказателния кодекс – за умишлено убийство. Това съобщиха от Апелативна прокуратура - Пловдив и Агенция \"Фокус\".   Установено е, че днес, 26 ноември 2019 г., в гр. Пловдив, в стопанска постройка на ул. „Борба“, са били умъртвени двама мъже – баща, на 52 г., и синът му, на 32 г.   По случая има задържан - 45-годишен мъж. Заподозряният не е криминално проявен.  По информация на \"Канал 3\", че той е съдружник на едната от жертвите.   Открито е огнестрелното оръжие, с което е извършено престъплението. В момента се извършват огледи на местопроизшествието и множество други процесуално-следствени действия за изясняване на обстоятелствата.   ", "date": "2019.11.26", "title": "Баща и син са били убити в Пловдив в следобедните часове"}
{"url": "http://epicenter.bg/article/Neno-Dimov--Ogromen-problem-e-zagubata-na-80--ot-vodata-v-Pernik/199885/2/0", "text": "Освен язовир \"Студена\", като основен източник за водоснабдяване на Перник, има издадени 25 разрешения за ползване на други източници на вода. Това заяви в предаването \"Плюс-Минус\" по Нова телевизия министърът на околната среда и водите Нено Димов. Той коментира водния режим в града.   Попитан дали се източва язовира с месечен график, Димов заяви, че и входната и изходната информация за водните нива в него е от ВиК дружеството. \"Друг голям проблем е огромната загуба на вода в Перник - 80%. Тя обаче не е само в Перник. Месец август подписахме договор по оперативна програма за решаване на този проблем. Всички ние плащаме тази вода, която се губи. Осигурили сме не малък финансов ресурс за решаването на този проблем\", каза още той.  Що се отнася до решаването на проблемите с водния режим на Перник, той заяви, че всичко зависи от ВиК дружеството.    Попитан за искането на оставката му от еколозите заради нарушаване на коритото на река Вит, Ненов заяви, че почистването на реката е било спряно и е наложена санкция. \"Поискали сме проект за възстановяването на коритото. Законът не е спазен и са направени съответните предписания\", каза той. Що се отнася до санкциите от Европа - Ненов заяви, че едва ли ще има.    \"НЕК поискаха ремонт на техни ВЕЦ-ове в района на река Въча и сме написали предписание към Напоителни системи за обем на водата, който трябваше да бъде подаван, а именно 5литра/секунда, а те са пускали по 1,5л/сек. Необходимото количество вода не е пускано за оводняването\", обясни екоминистърът по повод множеството измряла риба и драстичното спадане на водното ниво на реката.  На въпрос дали ще подава оставка, Нено Димов заяви, че човек печели изборите с определена програма и когато еколозите спечелят изборите - той ще им иска тяхната.    Попитан за резултатите на местните избори, той обясни, че Мая Манолова е острие на социалистическата партия. Това е трик между старите и новите социалисти, смята министърът на околната среда и водите.   Има някакво изравняване на броя кметове, които БСП и ВМРО спечелиха на местните избори. ВМРО си удвоиха общинските съветници, каза още Нено Димов в предаването „Плюс-Минус”. Той е в кабинета от квотата на ВМРО.   \"Което за мен беше по-интересно, на тези избори в София, а и не само в София, ясно си пролича единодействието между бившите и настоящите комунисти. Имам предвид- между БСП и \"Да, България\", където членуват и зелените комунисти, левите либерали (Димов вероятно направи лапсус, имаше предвид формацията \"Демократична България\" , от която \"Да, България\" и Зелените са част-б.р. ), каза той.    \"Тук говорим за начин на мислене. Фиксирайки се върху определени теми \"Демократична България\" има претенции да представлява единствената истина, което беше типично за комунизма. Резултатът на Мая Манолова се дължеше на подкрепата на ДБ, а техните районни кметове-на подкрепата на БСП. Мая Манолова е острие на БСП, това беше политически трик да се скрие очевидната симпатия между новите и старите комунисти\", каза Димов.  ", "date": "2019.11.26", "title": "Нено Димов към еколозите, които искат оставката му: Когато спечелят избори, аз ще искам тяхната!"}
{"url": "http://epicenter.bg/article/Ne-Tramp--Borisov-zalozhi-dnevniya-red-na-sreshtata-mezhdu-dvamata-/199886/2/0", "text": "Не Тръмп, Борисов заложи дневния ред на срещата между двамата! Така бившият председател на парламентарната комисия за външна политика в 38-ото Народно събрание Асен Агов коментира в предаването \"Лице в лице\" по БТВ визитата на премиера Бойко Борисов в САЩ и срещата му с президента Доналд Тръмп в Овалния кабинет. Според Агов \"ние си отстояваме интересите като държава\".   Очевидно има химия между тях, те си приличат по много неща, добави Агов. Тръмп наподобява Рейгън, но е репродукция на Рейгън, смята той.   \"Като държава-членка на ЕС и НАТО е нормално България да поддържа отношения със своите съюзници, това е рутина. Иначе не мога да се съглася с твърденията, че САЩ ни диктуват какво да правим, защото това е архаично мислене и не е така\", посочи Асен Агов.   Не виждам нужда от американска база в България, след като има в Румъния, посочи бившият депутат в пет парламента. Асен Агов приветства идеята на премиера Борисов във Варна да има координационен център на НАТО, което според него би означавало цялото присъствие на НАТО в Черно море да бъде координирано от Варна. Варна винаги е била на прицел на Русия, те сега се опитаха да повлияят и на резултатите на местните избори, посочи Асен Агов.   \"Далеч надценяваме това, което представлява Русия във военно-тухническо отношение. Само Европейският съюз харчи за въоръжаване колкото Русия и Китай взети заедно. Но страх лозе пази\", каза още той.   По отношение на въпроса с отпадането на американските визи Асен Агов смята, че това трябва да бъде решено от хората, а не от правителството.    \"Отпадането на визите зависи от нас. Ако спазим инструкциите на американската държава, веднага ще отпаднат отказите ни. Правителството няма как да се справи с това, това е наша задача\", каза в края на разговора в студиото на БТВ Асен Агов.    ", "date": "2019.11.26", "title": "Асен Агов: Не Тръмп, Борисов заложи дневния ред на срещата между двамата!"}
{"url": "http://epicenter.bg/article/Vitanov--Merkite-za-iztlaskvane-na-iztochnoevropeyskite-prevozvachi-nyama-kak-da-sa-osnova-za-pregovori/199888/2/0", "text": "“Натоварените с огромни очаквания преговори по Пакет „Мобилност“ между Съвета, Европейския парламент и Комисията на този етап завършиха без резултат”, заяви ръководителят на Делегацията на българските социалисти в Европейския парламент Петър Витанов по повод преговорите, които продължиха и през нощта.   По думите му през последния един месец е имало огромен натиск, но въпреки него сделката се е провалила.   “Връщането на превозното средство, както и други спорни моменти, които присъстват като част от тази сделка, поставиха преговарящите в невъзможност да постигнат споразумение. Очевидно е, че мерките, които целят да изтласкат източноевропейските превозвачи от пазара на товарни превози, не могат да бъдат добра основа за преговори”, обясни Витанов. Според него вчерашните среднощни разговори ясно са доказали, че всеки опит да бъдат силово налагани дискриминационни решения, без разумен подход и взаимен компромис, са обречени на неуспех. “Разбира се, това все още не може да ни успокоява, защото преговорите продължават, но времевият хоризонт остава неясен”, каза още Витанов. ", "date": "2019.11.26", "title": "Витанов: Мерките за изтласкване на източноевропейските превозвачи няма как да са основа за преговори"}
{"url": "http://epicenter.bg/article/Ralitsa-Andreeva--BSP--Problemite-na-pernichani-ne-namirat-myasto-v-dnevniya-red-na-zasedaniyata-na-OS/199893/2/0", "text": "Проблемите на перничани не намират място в дневния ред на заседанията на Общинския съвет. Това каза в интервю за предаването „Перничани – потомците на Кракра“ на Радио \"Фокус\" Ралица Андреева, председател на Групата общински съветници на БСП в Перник.   Тя определи първото работно заседание на местния орган като очаквано – изпъстрено с много напрежение, контрапродуктивно и не в интерес на Перник и перничани.    „БСП е изключително последователна в действията си. Ние още от предходния мандат възразяваме остро срещу размера на възнагражденията на общинските съветници и срещу броя на зам.-председателите в Общинския съвет. Когато председателят на Общинския съвет има вменени функции да ръководи заседанията, да организира работата на този орган, несериозно звучи да има двама, трима, четирима, стигали сме и до петима зам.-председатели на Общински съвет – Перник“, коментира тя.    Ралица Андреева допълни, че разбиране не е срещнало и другото предложение на БСП зам.-председателите да не получават допълнително възнаграждение в това си качество, а да бъдат възмездени единствено и само тогава, когато се налага да заместват председателя на Общинския съвет.    Приоритет в работата на общинските съветници от БСП и в следващите четири години остава развитието на Перник и региона, отбеляза Ралица Андреева.    „Подобряване на услугите за гражданите, на жизнената среда, на условията за всеки един перничанин, по-справедливото отношение на институциите. Ние ще настояваме за справедливо разпределение на средствата, залагани в общинските бюджети по населени места, тъй като диспропорцията между отделните села на Пернишка община в предходния мандат беше изключително голяма. До този момент имахме ощетени села и квартали за сметка на други, където бяха завишавани драстично сумите, необходими за поддръжка. Ще настояваме за една по-социална община и по отношение на таксите за детските градини, и по отношение на други инструменти, които бюджетът предоставя, както и за разумни политически решения“, каза още тя.    Ралица Андреева изрази надежда общинските съветници да надхвърлят тяснопартийните си интереси и в конструктивен диалог да работят за доброто на Перник и общината.", "date": "2019.11.26", "title": "Ралица Андреева, БСП: Проблемите на перничани не намират място в дневния ред на заседанията на ОС"}
{"url": "http://epicenter.bg/article/Vladislav-Panev--Dalgovete-na--Toplofikatsiya---Sofiya--veche-sa-darzhaven-problem/199894/2/0", "text": "„Топлофикация – София“ е черна дупка. Загубите на дружеството са 10 милиона на месец. „Топлофикация“ е натрупала 900 милиона лева дълг. Тази сметка няма да бъде платена само от софиянци, а и с поемането на нов дълг. Затова дълговете на „Топлофикация“ вече са държавен проблем. Това каза финансистът Владислав Панев от „Демократична България“ в предаването „Лице в лице“ по БТВ.    Той разкри, че 88 милиона лева са натрупаните загуби само за 9 месеца. Според него поне половината от тези пари са отишли в нечии джобове.    Панев смята, че в общинския съвет има достатъчно компетентни хора, които могат да проверят какво се случва в дружеството, както и да поемат нещата в свои ръце.    Владислав Панев коментира и предложените промени в правилата за краткосрочно отдаване на имоти под наем. „Предложенията са скандални. Има десетки хиляди българи, които отдават апартаменти под наем и така си докарват доходи. Те ще бъдат ограничени. За 10 месеца те трябва да сложат табели и да се сертифицират“, обясни той. По думите му може да се вземе пример от Естония, където тези платформи са свързани с НАП и данъци се плащат автоматично. „Нашата държава обаче е аналогова, а не цифрова. Това е излишна бюрокрация“, отбеляза Панев.    „Големият проблем в София е, че има десетки празни апартаменти. София става интересен град за пътуване. Ще има нужда от все повече места за настаняване, а хотелите все по-трудно могат да ги поемат. Ако има сив сектор при предоставянето на такива услуги, той трябва да се изсветли, но не през бюрокрация“, категоричен е финансистът.  ", "date": "2019.11.26", "title": "Владислав Панев: Дълговете на „Топлофикация - София“ вече са държавен проблем"}
{"url": "http://epicenter.bg/article/Borislav-Tsekov--Tramp-znae--che-ne-e-nuzhno-da-kara-balgarite-da-mrazyat-Rusiya--za-da-obichat-Amerika/199895/2/0", "text": "\"Визитата е естествена последица от цялостната промяна в САЩ. Общността, която се беше инсталирала и предаваха информация, некомпетентна, с администрацията на Тръмп - на това се сложи край.\" Така започна участието си в предаването \"Денят на живо с Наделина Анева\" по \"Канал 3\" Борислав Цеков от Института за държавата и правото към БАН.    \"Това е нов етап в отношенията ни със САЩ. Политическите инстинкти му дадоха възможност да има адекватен подход към Тръмп. Той ръководи България със собствен глас. Нормално е да има различни позиции. По адекватен начин премиерът успя да убеди американците, че превръщането на България във враг на Русия не е полезно, но тук почука на отворена врата. Тръмп сложи край на пещерната русофобия. Той знае, че не е нужно да кара българите да мразят Русия, за да обичат Америка. Прагматизмът, принципният реализъм му дадоха възможност да оцени българското контрапредложение и в крайна сметка у нас няма да има военна база\", сподели Цеков.   \"Едно е да има база, друго е да има малък щаб, който се занимава с анализи и координация. Това е добре за България. Борисов цени отношенията си с Русия и не иска да се включва в конфликти. Добре е, че има сериозен ангажимент за енергийната диверсификация и доставките на втечнен газ. Всеки, който продава една суровина иска бързо да я пласира. Най-важното е по отношение на АЕЦ-Белене.  Борисов съумя да извади този проект от стигматизацията\", каза още юристът   \"Поздравявам г-н Гешев за избора и за волята. Наяявам се, че г-н Цацаров ще получи доверие\", заяви в края на предаването Борислав Цеков вече по друга тема - избора за главен прокурор и за шеф на КП КОНПИ. Днес президентът Румен Радев подписа указа за избора на Иван Гешев за обвинител №1. Действащият главен прокурор Сотир Цацаров пък вече е номиниран от парламентарните групи на ГЕРБ и на Обединени патриоти за председател на антикорупционната комисия.    ", "date": "2019.11.26", "title": "Борислав Цеков: Тръмп знае, че не е нужно да кара българите да мразят Русия, за да обичат Америка"}
{"url": "http://epicenter.bg/article/Georg-Georgiev--Hubavo-e--che-SASht-shte-ni-okazhat-pomosht-v-zashtitita-ot-kiberataki--zlovredni-vliyaniya--shpi/199896/2/0", "text": "Най-важното е, че България успя да реализира политически контакти на най-високо равнище. Това показва, че страната ни седи много стабилно в регионален, европейски и световен план. Това заяви в предаването \"Още от деня\" по БНТ зам.-министърът на външните работи Георг Георгиев. Той коментира срещата на премиера Бойко Борисов с американския президент Доналд Тръмп.    \"На срещата бяха коментирани много важни и ключови теми - търговските отношения между двете страни, сигурността, енергетиката, възможността България да стане част от програмата за безвизово пътуване. Темите за сигурността и енергетиката са важни не само за нас, но и за региона, и за Европа. България е наистина страхотен партньор в НАТО и другите международни организации. Не трябва да подценяваме думите на президента Тръмп. С инвестицията във Военновъздушните сили ние се доближихме само на крачка от това да постигнем 2% от БВП за отбранителни разходи, задължение, което бе поето от всички съюзници по време на срещата на НАТО през 2014 г. в Уелс. Във Варна ще се създаде военноморски координационен център в подкрепа на инициативата на НАТО за адаптирано предно присъствие. Това бе наше предложение и Вашингтон се съгласи с нашата гледна точка. Целта на този център ще е да поддържа мир и просперитет в района. България трябва да бъде в такт с времето и да знае как трябва да се защитива от кибератаки, зловредни влияния, фалшиви новини, шпионски скандали. За това е хубаво, че САЩ ще ни окажат помощ и в тази насока\", категоричен бе Георгиев.    \"В последните години правителството направи всичко възможно да превърне България в една добра дестинация за инвестиции. Според мен премиерът Бойко Борисов успя да представи всички усилия и огромния напредък на страната ни да стане желана страна за чуждестранни инвестиции. За мен българите не са миграционна заплаха за САЩ и аз съм убеден, че визите за нашите граждани ще отпаднат\", завърши зам.-министърът.", "date": "2019.11.26", "title": "Георг Георгиев: Хубаво е, че САЩ ще ни окажат помощ в защитата от кибератаки и зловредни влияния"}
{"url": "http://epicenter.bg/article/Koshlukov--ne-znael--che-vzima--s-40--nad--zaplatata--si--nalozhi-si--nakazanie/199898/2/0", "text": "Декември и януари няма да получавам заплата, първо да ми дойде акъла. Това обяви генералният директор на БНТ Емил Кошлуков в студиото на \"Още от деня\".   Той обясни, че без да се усети, е получавал с 40% повече, тъй като от предходното ръководство останала такава заповед. По този начин в продължение на пет месеца взимал отгоре върху възнаграждението си. ,,Истинският директор ръководи не с наказания, а с пример. Веднагически, след като разбрах това, си пуснах заповед и се самонаказах, като отрязах това увеличение. Не съм видял, че взимам пари отгоре, сега ще ги възстановя като няма да получавам известно време. Това, че съм взимал е напълно законно, но и напълно неморално. Извинявам се на колегите, че понеже съм напълно нехаен и небрежен, съм взимал една торба пари повече'', отсече Кошлуков.", "date": "2019.11.26", "title": "Кошлуков не знаел, че взима с 40% над заплатата си, наложи си наказание"}
