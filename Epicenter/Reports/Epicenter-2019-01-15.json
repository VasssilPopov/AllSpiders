{"url": "http://epicenter.bg/article/Stanishev--Zashto-tryabva-da-imitirame-konkurs-za-iztrebitelite---VIDEO--/172967/2/0", "text": "Конкурсът за нов тип боен самолет за българската армия създава впечатление за театър, а решението е политическо в много висока степен.  Така председателят на Партията на европейските социалисти Сергей Станишев коментира решението на правителството да преговаря за покупката на американските F-16, предаде бТВ.  Станишев уточни още, че при избора трябва да се отчитат чисто бойните и финансовите параметри.  “Чета противоречиви и тревожни неща, включитeлно и че F-16 всъщност в тази най-модерна модификация все още не се произвежда, което поставя въпроса за това, кога биха били доставени за българските въоръжени сили. Дали ще се вместят – твърди се, но не знаем, в параметрите, които са заложени в самата процедура. Ако приемаш политическо решение, тогава най-логично е да кажеш – какъв конкурс, защо трябва да имитираме конкурс? Казваме: Стратегическият ни партньор в НАТО – САЩ, те са произвели най-много самолети, затова избираме тях. Няма нужда да правиш театър”, категоричен беше Станишев.  ", "date": "2019.01.15", "title": "Станишев: Защо трябва да имитираме конкурс за изтребителите? (ВИДЕО) "}
{"url": "http://epicenter.bg/article/Bezpretsedentna-podkrepa-za-dumite-na-vitsepremiera-Karakachanov-za-tsiganite--grafiki-/172918/2/0", "text": "Безпрецедентна подкрепа за думите на вицепремиера Каракачанов за циганите, показва експресно социологическо проучване на по повод инцидента в пловдивското село Войводиново. Това нападение нажежи политическите настроения през изминалата седмица.  На въпрос дали одобрявате позицията вицепремиера Красимир Каракачанов по повод събитията във Войводиново, 73% от анкетираните са отговорили положително. Не го одобряват 12,1% от българите, а 14,9% нямат мнение.  Телефонното проучване е направено през периода 12-14 януари 2019 г.   Процентът одобряващи значително надхвърля традиционния електорат на Обединени патриоти, от чиято квота е Каракачанов, и е резултат както на естественото възмущение срещу случилото се във Войводиново, така и защото голяма част от респондентите виждат в мнението и действията на вицепремиера не само справедлив отзвук на събитията, но и адекватна и навременна реакция от страна на политик и институция, в качеството му на военен министър, по повод извършено престъпление спрямо негов подчинен. Макар и инцидентът да е битов, именно битовата престъпност е тази, с която се сблъскват лично повечето хора, затова и приемат въпроса емоционално и лично.   Не може да се пропусне и фактът, че обществото става все по-чувствително спрямо ненаказуемостта и преекспонирането на темата за защита на правата, обвързани с определена етническа или социална група, без да има реципрочност на отговорностите, включително и отговорност пред закона.   На диаметрално противоположно мнение са едва 12,1% от анкетираните, за които позицията на военния министър е крайна и застрашаваща етническия мир, 14,9% от анкетираните се въздържат от мнение по въпроса.   На въпрос: „Ако днес се проведат избори за Народно събрание, бихте ли гласували?“ Категорично да са 52%; По-скоро да – 10%; По-скоро не – 4,9%; Категорично не – 30%; Без отговор – 3,1%.   В случай, че изборите за български парламент се провеждат днес, 52% от анкетираните са категорични, че ще гласуват, а още 10% са по-скоро склонни да го направят. 30% е делът на тези, които със сигурност не биха отишли до урните, но към тях се добавят още 4,9%, които вероятно няма да го направят. Без отговор са само 3,1%.   Запитани „Ако изборите за Народно събрание бяха днес, за кого бихте гласували?“, респондентите отговарят:   - ГЕРБ - 22,3%   - БСП - 20,1%   - ОП - 7,6%   - ДПС - 6,2%   - Други – 6,0%   При така дадената заявка от анкетираните това би довело да 6 места за ГЕРБ в следващия ЕП, 5 за БСП, за ДПС – 3 или 4, а за Обединени патриоти – между 2 и 4. При патриотите е от особено значение кой ще е начело на листата с кандидати.   През този мандат на Европарламента Ангел Джамбазки е единственият видим и разпознаваем от избирателите български евродепутат – не само сред симпатизантите на ОП, а и на привържениците на други партии. Към момента не е ясно и дали трите партии от патриотичната коалиция ще се явят съвместно на евроизборите. При двете по големи партии ГЕРБ и БСП се наблюдава подкрепа за листите им от традиционните им избиратели, които биха ги подкрепили и на национални избори. Кой ще заеме водаческото място в листите им за ЕП явно вълнува по-скоро самите партийни централи, а не е оказва към момента влияние върху решението за подкрепа на избирателите им. С уговорката за спецификата на електората на ДПС, то и при тази формация може да се говори за силна партийна подкрепа към листата с кандидати за европарламента, а не толкова мажоритарна – за личностите в нея.    ", "date": "2019.01.15", "title": "Безпрецедентна подкрепа за думите на вицепремиера Каракачанов за циганите (графики)"}
{"url": "http://epicenter.bg/article/Sergey-Stanishev--Za-men-da-stana-evrodeputat-ne-mozhe-da-bade-samotsel-/172922/2/48", "text": " Това бе основната теза на президента на ПЕС Сергей Станишев, който покани медиите на традиционна баница с късмети.  \"  В личен план аз съм един щастлив човек, толкова години след като не съм лидер, отношението от хората, с които съм работил, е много позитивно. Говорим си като приятели, като другари“, заяви той, запитан чувства ли се изолиран в БСП.   Станишев коментира: „По въпроса за листите - оставете партията ни да си извърви своя път. Партията ни е мъдра и опитна. Трябва да има логика в процеса, да видим крайния резултат.“  „ , категоричен бе Станишев.   \"  2018 г беше година на протестите. Търпението на хората от много социални сектори, в България и Европа, е на изчерпване. Който не го разбере, ще допусне фундаментална грешка\", подчерта в началото на разговора с медиите президентът на ПЕС.  \"За да бъде Европа това, за което си мечтаем, трябва да бъде дълбоко, фундаментално променена - с тази амбиция тръгваме за европейските избори\", подчерта лидерът на европейските социалисти.  „  Само това може да запълни дефицита на доверие в политиката като цяло, у нас, в Европа и по света. Нашият кандидат Франс Тимерманс има сериозен шанс да бъде следващият председател на Европейската комисия\", каза още Станишев.  \"  Но това вече е в миналото. За левицата основното предизвикателство е ние да бъдем носители на промяната в Европа.  Ние казваме \"Не\" на тези, които искат да ни затворят по националните ни квартири.  Бих казал, че нашата платформа ще се основава на трите класически лозунга - свобода, равенство, братство.  Десницата ги подмени - свободата с подчинение на пазара, равенството - със задълбочаващи се неравенства, зачеркна братството\", подчерта лидерът на ПЕС.   \"  Те правят блок, виждаме това в Австрия и други страни.  Затова европейските избори ще бъдат важни.  За ЕС - важно е да се постигне промяна. Ние ще търсим широк лявоцентристки алианс.   В по-широк план ме тревожи излизането от предвидимия контекст.  Поведението на САЩ, например, които предизвикват търговски войни, милитаризацията - САЩ заявява, че ще излезе от договора за ракетите със среден радиус на действие, Русия разработва нови оръжия\", заяви той.  \"  Това е шанс на левицата да стане носител на промяната.   Но председателството не успя да ни придвижи към Шенген и еврозоната. Напротив, създаде се прецедент - чакалня на чакалнята.   Има забавяне на икономическия растеж.   Първият тест ще бъдат евроизборите. Ако управляващите сами клатят лодката на властта, както досега, не са изключени предсрочни избори\", анализира политическата ситуация Сергей Станишев.   \"  ГЕРБ са добре смазана машина, докато ние трудно се мобилизираме за европейски избори. Хората няма да дадат доверие на партия, излъчваща различия.     , запита риторично Станишев.  И припомни, че само силната подкрепа от страна на ПЕС и левите в Европа за Гърция и нейния премиер Алексис Ципрас е попречил на изваждането на страната от еврозоната. .   На базата на нашия горчив опит трябва да анализираме партньорствата.  Основният резерв за БСП виждам в хората, които се определят като центристи\", обясни лидерът на ПЕС.  \"   Хората от центъра очакват предвидима перспектива. Това е шанс за БСП, защото ГЕРБ и Патриотите се износват.   Решението за самолетите е политическо в голяма степен. Чета различни неща, но нямам достатъчно информация.      ГЕРБ са в отстъпление, през 2015 г. на местните избори те имаха такава смазваща победа, че трудно се удържа такова положение, но все пак са добре смазана машина за всякакви избори.    подчерта Станишев. Той припомни, че през 1999 г. на местните избори математически СДС е победил, защото е имал повече спечелени общински съветници и кметове, но заради пробива на БСП в големи градове като Бургас и Варна се е създало усещането, че десницата е загубила. \" , обясни  президентът на европейските социалисти в отговор на въпрос каква оценка ще дде като политик на Румен Радев.  ", "date": "2019.01.15", "title": "Сергей Станишев: ГЕРБ и Патриотите се изхабяват, БСП има шанс за победа на изборите!"}
{"url": "http://epicenter.bg/article/13-godishna-rodi-vtoro-dete-ot-priyatel-na-bashta-si/172928/2/0", "text": "Малолетната Румяна от Лом, която стана известна в началото на 2016 г. с индийското име на първото си дете - Сарасвати, отново скандализира страната. Тя е родила второ бебе от приятел на баща си, съобщава BulNews.  Невръстната майка живее в циганската махала на град Лом, заедно с първото си дете и още 7 братя и сестри.  В началото на 2017 г. у тях се нанесъл колега на баща ѝ от погребална агенция с инициали Р.А. По-възрастният мъж бързо завъртял главата на девойката и двамата започнали интимни отношения. Момичето забременяло и на 1 ноември, още ненавършила 14-години, родила второто си дете.  Междувременно през юли любовчията заминал за Чехия, за да си търси работа, а като се върнал останал изненадан от факта, че е станал баща. За неукротимите му мераци към малолетната девойка, срещу него било заведено и дело. То се гледа преди дни в съда в Лом. От документите по процеса става ясно, че прелъстителят вече е осъждан няколко пъти за различни провинения. За бурната си афера с Румяна той получил ефективна присъда от половин година затвор.", "date": "2019.01.15", "title": "13-годишна роди второ дете от приятел на баща си"}
{"url": "http://epicenter.bg/article/Yotova--Nad-380-molbi-za-pomilvane-prez-2018-g--sa-podadeni-v-prezidentskata-institutsiya-/172931/2/0", "text": "Над 380 молби за помилване през 2018 г. са подадени в президентската институция, каза вицепрезидентът Илияна Йотова. Тя уточни, че по всички молби, с изключение на 4, вече има произнасяне. За тези случаи е изискана още информация. Има обаче и такива, които пускат молби всеки месец.  От 2017 година до момента са помилвани 11 човека. Последният случай е през януари. В друг случай помилването е по молба на прокуратурата.  Председателят на комисията по помилване Лидия Руменова каза, че често се налага администрацията да работи и с местната власт, а целта е изясняване на всички обстоятелства. Интересен факт е, че част от кандидатстващите за помилване смятат, че им се дължи такова, след като друг осъден с подобни характеристики вече е получил такова. В две трети от молбите за помилване има изтъкнат мотив за влошено здравословно състояние, както на молещия, така и на негови роднини. Но въпреки това помилваните по медицински показания са под един процент от всички през годината.  Изключително рядко се посещават осъдени в затвора, защото веднага след това тези, които не са посетени, подават молби, че са дискриминирани.  В два случая Йотова не се е съобразила с мотивите на комисията и е отказала помилване. Става дума за осъден, който изтърпял малка част от присъдата си и дори не стигнал до момента да поиска предсрочно освобождаване. Другият случай е с осъден в чужбина. Той бил в облекчен режим на изпълнение на наказанието, имал добри характеристични данни, но тази информация все още се проверявала.  Прави впечатление, че осъдени за домашно насилие са сред най-често молещите за помилване. Те често обяснявали, че не разбирали защо са осъдени, защото не намирали деянията си за нещо особено тежко.  Друга част пък са осъдени за дребни, но пък редица сходни престъпления.  Голяма част от случаите касаят психично болни, които след излизане от затвора не попадат в никакви списъци на диспансерите, никой не следи състоянието им и така те са толкова опасни, колкото и при влизането в затвора. За да се реши този проблем, Йотова каза, че ще говори със здравния министър.  Само един-двама са осъдените на доживотна присъда без право на замяна, които са поискали помилване.  Очертава се нова тенденция - все повече престъпления, извършени от малолетни, отбелязва БТА.", "date": "2019.01.15", "title": "Йотова: Над 380 молби за помилване през 2018 г. са подадени в президентската институция "}
{"url": "http://epicenter.bg/article/Skandal-v-Komisiyata-po-otbrana/172934/2/0", "text": " която обсъжда предложението да се преговаря със САЩ за изтребители F-16, предаде  bTV .     Председателят на комисията ген. Константин Попов опонира, че документите за заседанието са предоставени в петък, а протоколът на комисията, който е в секретната секция на парламента, е на разположение на депутатите.     „Имаме право да се запознаем с този доклад, иначе какво ще обсъждаме”, аргументира се Велков .   Зам.-министърът на отбраната Атанас Запрянов, който ръководеше групата обяви, че няма нищо различно в констатациите. Велков обаче го контрира, че не казва истината.   Джейхан Ибрямов ДПС обяви: „По дневен ред е закрито заседанието, защото има информация, която на открито не можем да изкажем”.   Предложението на Велков да се отложи заседанието беше отхвърлено с 8 гласа „за”, 12 „против” и двама въздържали се.   След заседанието на Комисията по отбрана има насрочено заседание и на парламентарната комисия по бюджет и финанси по същия въпрос.  ", "date": "2019.01.15", "title": "Скандал между управляващи и опозиция в Комисията по отбрана заради F-16"}
{"url": "http://epicenter.bg/article/Pravnata-komisiya-othvarli-vetoto-na-prezidenta-za-taynata-na-aresta/172939/2/0", "text": "Правната комисия отхвърли 12-то поред вето на президента срещу тайния арест на деца, заложен в промените в наказателното законодателство. С 10 гласа \"за\" закона в сегашния му вид и с 6 \"против\" комисията ще предложи на пленарната зала да подкрепи НК в досегашния му вид.  Председателят й Данаил Кирилов изрази съжаление, че сайтът на Народното събрание е нямало как да отрази реално промените в тяхното развитие и в обществото останало впечатлението, че задържаните лица 48 часа остават без адвокатска защита. Корекциите нямало как самият Кирилов да ги публикува в сайта, обясни той. Според него заради това се породило и напрежението в обществото.  Президентът Румен Радев върна през декември за ново обсъждане от парламента промените в Наказателния кодекс, с които се изменят норми в Наказателно-процесуалния кодекс. Те позволяват да се отлага до 48 часа на уведомяването при задържане на лице. Президентът бе притеснен, че е възможно непълнолетни лица да се окажат в неизвестност през тези два дни, докато в същото време родителите им са длъжни по Конституция да се грижат за децата си.  Това изтъкна и правният секретар на държавния глава проф. Емилия Друмева по време на повторното обсъждане на ветото в комисията по правни въпроси. Вносителите се мотивират с нужда от синхронизиране на текстовете с европейска директива.  Ветото не е инструмент за конфронтация, а средство за конструктивност в законодателния процес, обърна внимание на депутатите Друмева.  По време на обсъждането в комисията БСП изрази безпокойство, че поредица промени в Наказателния кодекс ограничават фундаментални човешки права в България, често пъти в разрез с Конституцията, което е посочено в мотивите на президента, заяви Валери Жаблянов. Изказвам дълбоко съжаление, че един основен принцип за доминация на правата на гражданина, се нарушава, посочи соцдепутатът. Кнституцията е ясна и съжалявам, че измененията в НК нарушават постановени в България демократични права и принципи. По думите му това няма да доведе до промяна в качеството на борбата с организираната престъпност.  Ако не уважим мотивите на президента, демокрацията тръгва в плоскост от която няма да имаме основание да се гордеем след години, предупреди Жаблянов.И предрече, че мониторингът на ЕК нямало да отпадне. \"Рестриктивните мерки рушат доверието в държавността. Липсват критерии за изключителни обстоятелства\", добави и соцдепутатът Филип Попов. Соцдепутатът попита риторично - колко непълнолетни граждани са подсъдими за тероризъм у нас. Според него директивата на ЕС не е правилно транспонирана.  Опонира им шефът на правната комисия Данаил Кирилов, който уточни, че правото на уведомяване за задържането на дадено лице не фигурира в Конституцията. Въпреки това то не е отнето - то е съхранено, но е ограничено, обясни той. Правото на адвокатска защита пък въобще не е накърнено, то е налице в НК, обясни Кирилов.  Той не скри, че очаква текстовете да бъдат атакувани пред КС. Дори при риска да има смущение в тайната на задържането, има възможност да бъде проверена тази норма за конституционосъобразност, вероятно ще се стигне до упражняване на този контрол, коментира Кирилов. КС би могъл да прецени, добави той. Според него управляващите са възприели най-ограничения вариант на рестрикция.  С това не се съгласи друг социалист. Според Димитър Стоянов задържаните лица без уведомяване на близките ще бъдат лишени от друга възможност да се защитят, освен от служебен защитник.  Поне стана ясно, че не става въпрос за ограничаване на правото на адвокатска защита, защото такива бяха внушенията в началото, констатира Димитър Лазаров от ГЕРБ. По думите му транспонирането на директивата конкретизира обема на всички права, а опозицията правела внушения, че лицето в момента на задържането си нямало право на адвокат.    ", "date": "2019.01.15", "title": "Правната комисия отхвърли ветото на президента за тайната на ареста"}
{"url": "http://epicenter.bg/article/Patriarh-Neofit-se-sreshtna-s-poslanitsite-na-arabskite-darzhavi-u-nas/172943/2/0", "text": "За поредна година представителите на арабските дипломатически мисии у нас заедно посетиха Негово светейшество българския патриарх Неофит. Посланиците на Палестина, Йемен, Судан, Мароко, Алжир, Либия, Сирия, Ливан и представителят на посланика на Катар, както и представителят на посланика на Египет поздравиха патриарх Неофит за Рождество Христово и за настъпилата Нова 2019 година, съобщиха от Българската патриаршия.   Превърналата се в традиционна среща на дипломатите с предстоятеля на Българската православна църква е израз на уважение и добро отношение както към БПЦ, така и към България и българския народ. \"Християните от Изтока са част от Изтока\", е споделил Ахмед Ал Мадбух - посланик на Палестина и доайен на дипломатическия корпус у нас. Той е допълнил, че се надява инициативата да продължи и в бъдеще. Патриарх Неофит е благодарил за оказаната чест и е допълнил, че подобни инициативи съдействат за мирното съществуване и са толкова необходими в днешния свят. \"Стараем се да бъдем в мир с всички хора. Неслучайно Изтокът е почитан и като богатство на духовния живот\", е казал българският патриарх.   На срещата са присъствали също Мелнишкият епископ Герасим - главен секретар на Светия синод, Белоградчишкият епископ Поликарп - викарий на патриарха, архимандрит Василий - протосингел на Софийската митрополия, и иконом Николай Георгиев - началник на Отдела \"Връзки с обществеността\" при Светия синод.   От съветника на посолството на Египет у нас патриарх Неофит е получил поздравления от жителите на страната и от Коптската църква. Приемът е завършил с надеждата срещите да продължат и в следващите години, защото подобни инициативи са израз на желанието добрите взаимоотношения да се закрепват, посочват от БПЦ.", "date": "2019.01.15", "title": "Патриарх Неофит се срещна с посланиците на арабските държави у нас"}
{"url": "http://epicenter.bg/article/Vlakat-Sofiya-Lom-pregazi-mazh-kray-Vratsa/172904/3/0", "text": "Пътнически влак прегази мъж след жп прелез преди врачанското село Ракево. Тежкият инцидент е станал на снощи в 22.55 часа.   Сигнал за него е подал локомотивен машинист. Пътнически влак, пътуващ по направление София-Лом, блъснал внезапно изскочилия на релсите човек.   Смъртта на мъжа е констатирана от екип на Филиала за спешна медицинска помощ в Криводол. Установено е, че загиналият мъж е на видима възраст около 40 г., без документи за самоличност, съобщава Дарик.   Образувано е досъдебно производство. ", "date": "2019.01.15", "title": "Влакът София-Лом прегази мъж край Враца"}
{"url": "http://epicenter.bg/article/Varnaha-libiyskiya-tanker-v-Burgaskiya-zaliv--VIDEO--/172929/4/0", "text": "Танкерът, който беше арестуван в Бургас, а по-късно освободен със сменен екипаж и флаг, отново е върнат в бургаското пристанище. За собствеността на кораба спорят либийската държавна компания и българско частно дружество, предаде бТВ.  Танкерът е върнат с разпореждане на Морска администрация заради опасност от екокатастрофа, обясни на извънреден брифинг директорът на изпълнителната агенция.  Корабът е имал разрешение за еднократен курс до пристанище в Турция, където да му бъде извършен ремонт. Вместо това от две седмици стоял в отговорната икономическа зона на България, на около 20 мили срещу Созопол.  Към момента танкерът остава под панамски флаг, собственост на българското дружество. Той ще престои в Бургас, докато получи изрядна документация.  \"Тъй като корабът няма валидни документи за нормална експлоатация и с цел избягване на евентуално замърсяване, стоейки корабът в икономическата зона на България, след като не е сертифициран и не са му проверени системите, следва да се очаква, че може да предизвика замърсяване”, обясни кап. Живко Петров, ИА \"Морска администрация\".  \"Не сме употребявали сила. Водили сме единствено разговори с капитана да му разясним какво трябва да направи\", увери и Светлан Кичиков – директор на ГД \"Гранична полиция\".  ", "date": "2019.01.15", "title": "Върнаха либийския танкер в Бургаския залив (ВИДЕО) "}
{"url": "http://epicenter.bg/article/Korneliya-Ninova---liderat-na-promyanata-/172920/11/0", "text": "  Първи са харизматичните лидери — те, разчитайки на личното обаяние и ораторски дар, са сравнително краткотрайно явление в политиката, защото достигат до властта на крилете на народната любов, но когато илюзиите се изпаряват, по-бързо или по-бавно те губят доверието на избирателя. Такива лидери в новата ни история са Симеон Сакскобурготски и Бойко Борисов.  Вторият тип са ситуационните лидери, които попадат на точното място в точното време, обикновено — време на тектонични политически размествания и исторически обрати. Те проявяват решителност да поемат по пътя на промените, но скоро след това се изхабяват и биват изхвърлени от голямата политика на стария принцип, че всяка революция изяжда и децата си. В новата българска история такъв тип водачи са Андрей Луканов и Желю Желев.  Третият тип лидери, които са най-устойчиви и мащабни като постижения, са трансформационните лидери, които сами и на базата на своите идейни убеждения и житейска философия формират програма за реформи, която трансформира оглавяваната от тях политическа партия и/или държава в качествено ново състояние. Такъв трансформационен лидер в днешната политика е председателката на Българската социалистическа партия Корнелия Нинова, която на 16 януари отбелязва своя житейски юбилей, но е и изправена пред решаваща политическа година — на два, а най-вероятно и три избора — за Европарламент, за местна власт и за ново Народно събрание. Година, в която ще бъде тествано не само доверието към ГЕРБ и БСП като власт и опозиция, но и ще се видят резултатите от идейно-политическата доктрина “Нинова“, която е програмата за трансформиране на най-старата, масова и влиятелна партия в новата българска история.   \"   Ако трябва накратко да формулираме доктрината \"Нинова\" в нейната цялост, тя е линия на автентично лява, социалистическа политика в комбинация със защита на националния интерес, националните специфики и българската традиция. В страната, в която от столетие е прието политическият елит да се вслушва преди всичко във външни сили, подобна доктрина е белег не само на смелост и политически морал, но и на родолюбие и наличие на дългосрочна визия отвъд руслото на политическите стереотипи.      Родовият корен на Корнелия Нинова е от врачанското село Крушовица, сред обикновените българи тя не е чужд човек, а поведението й не е пиарска поза. Доказа го в драматичното лято на 2014 г., по време на наводнението в Мизия, където тя, обута в гумени ботуши, работеше наравно със спасителите и засегнатите семейства. Завършила е Националната гимназия за древни езици и култури — водещо учебно заведения в средното образование, даващо богата обща култура и дълбоки познания в основите на човешката история и цивилизация, както и Юридическия факултет на СУ “Св. Кл. Охридски“. Работила е като следовател, юрист консулт, като управляващ външнотърговско дружество и на икономическия гигант “Булгартабак“. От 2005–2007 г. е заместник-министър на икономиката и енергетиката с ресор “Външноикономически връзки“. Правната и икономическата култура и знания са в основата на успеха на всеки политик, защото те са багажът от умения, които го правят управленец, а после и държавник. Бързата кариера на Нинова далеч не значи, че пътят й в политиката е постлан само с рози.  Неколкократно попада в центъра на тежки политически битки, познава цената на победата и горчилката на несправедливите обвинения, бързия преход от “Осанна“ до “Разпни го“, но и завръщането, когато си доказал правотата си. От 2008 до 2012 г. е говорител на БСП и секретар на Изпълнителното бюро с ресор “Секторни политики“ — един от най-ефективните парламентарни говорители в икономическата сфера, координиращ опозиционните послания срещу кабинета “Борисов 1“. Направо епични бяха парламентарните й пререкания с лидера на ГЕРБ, който управляваше в невиждан институционален и медиен комфорт. Ораторският дар на Нинова е не в многословието и красивите фрази, още по-малко — в езика на омразата и отрицанието. Силата й като публичен говорител е в прагматизма — умението да обясниш на простичък език, кратко и ясно големите политически каузи и идеи. Корнелия Нинова не участва в правителството “Орешарски“, но като шеф на социалната комисия в Народното събрание е мотор на отделянето на допълнително над милиард лева за социални политики — за майките с деца, за пенсионерите, за регионите, за социалната икономика.  През 2014 г. след лидерския провал на Сергей Станишев и подадената му оставка Нинова е сред кандидатите за лидер на партията, но е класирана от конгреса на трето място. След по-малко от две години, на следващия редовен конгрес, тя стартира открита кампания за лидерския пост в партията. Обикаля регионите, партийните структури, разяснява платформата си — повече справедливост, равни права, конкретни закони срещу монополите, в защита на българския производител. Зад нея застанаха редица местни структури, значима част от лявата интелигенция, социалисти от всички поколения — от младите, които виждаха в нейно лице връщането на енергията в партията до ветераните, които усещаха, че тя искрено ще води битки за историческата истина и няма свенливо да мълчи за успехите на социалистическа България. Тя не се уплаши от антикомунистическата истерия и в една от първите си обиколки поднесе цвете пред паметника на Тодор Живков. Никога не забравя да зачете антифашистката съпротива, постиженията на социалистическото строителство, а на Бузлуджа речите й са вдъхновени от идеите на бащите на българския социализъм Благоев и Кирков.    Това, че Корнелия Нинова даде заявка да е трансформационен тип лидер, се вижда далеч не само по формалните показатели. Тя е първата жена, начело на партията от 125 години и първият лидер на партията, който не е посочен от предшественика си, а на базата на открита политическа кампания по време на пълен цикъл на отчети и избори.  Трансформационната роля на Корнелия Нинова се изразява в постигането на ново качество на опозиционност на БСП. Под нейно ръководство партията постигна мащабна, смазваща изборна победа на президентските избори през ноември 2016 г. Това беше първият тест за лидерския подход на Нинова да рискува със смели и нестандартни ходове, поемайки ясна лична отговорност.  Отказът от поредна лява коалиция, в която БСП ще върши черната работа, а други формации ще обират лаврите, както и личността на издигнатия по нейна инициатива генерал Румен Радев, бяха риск, но и успех. Радев бе всичко друго, но не и типичен партиен претендент и затова бе припознат от над два милиона българи като техния президент, като алтернатива на статуквото и елитите. Днес той продължава като достоен офицер на честта да изпълнява предизборните си обещания.  Радев и подгласничката му Илияна Йотова победиха не само благодарение на личните си качества, но и на отлично проведената и мотивирана кампания на левицата, в която Нинова демонстрира качества си на организатор и политик, който събира екип, мотивира го и щателно изисква резултати. И да напомним — това е първата победа на БСП след единадесет поредни изборни загуби, консумирани от предшествениците Сергей Станишев и Михаил Миков.  Способността на масовик и лидер Нинова прояви и на парламентарните избори през март 2017 г., на които БСП удвои вота (от под 500 000 до близо 1 000 000 избиратели), удвои състава на парламентарната група, осъществи първото ефективно и реално подмладяване на екипите в партията — над 40 от 80-те народни представители са млади хора, нови лица в политиката, израснали в Младежкото обединение на БСП.  Като за лидер реформатор говорят не само числата от изборния резултат, но преди всичко идеите, които тя формулира и отстоя в партията. В организационната сфера Корнелия Нинова за пръв път предложи пряк избор и мандатност на лидера на партията, както и мандатност на народните представители. И докато ГЕРБ, ДПС и десните от няколко петилетки въртят едни и същи лица, БСП е напът да извърши реално кадрово обновление, без да зачерква опита и знанията на досегашните ръководители, които и днес са активни членове на Националния съвет и споделят свои идеи за развитието на партията.    След изборите през март 2017 г. БСП се превърна в решителна, силна опозиция. При това — тя е такава за пръв път от две десетилетия. Няма и помен от беззъбото премълчаване на брюкселския диктат да закрием АЕЦ “Козлодуй“ преди членството в ЕС, няма помен от мрънкащия тон на ожалване от властта на Сергей Станишев от 2009–2013 година, няма ги и унизителните компромиси по теми като антируските санкции или “Южен поток“. Няма седмица, в която екипът, събран от Нинова в парламента и Изпълнителното бюро, да не е активната страна, налагаща дневния ред и темите на дебата в българското общество и парламент.  По инициатива на БСП властта влизаше и продължава да влиза предимно в обяснителен режим. След информацията, че депутат от управляващите е рекетирал местен бизнесмен за тонове суджук, именно левицата разкри десетки случаи на фрапираща местна корупция и шуробаджанащина под егидата на ГЕРБ. Кулминацията бе разкритието на Елена Йончева за хасковския “кумгейт“ на депутата от мнозинството Делян Добрев.  Отново разследващата журналистка разкри огромните далавери около оградата по границата, която е източник за обогатяване на фирми и чиновници.  Пак БСП бе в основата на острия дебат за парламентарните правила и погазването на принципите на парламентарната република, които са запазена марка на ГЕРБ и Бойко Борисов. След този дебат безславно си тръгна парламентарният председател Димитър Главчев. По същия начин партията и днес води битка за правилата и конституционния ред, като се противопостави на непрозрачната сделка за нов изтребител. Левицата първа алармира за корупцията при пътните строежи, които взимат десетки жертви, поиска прозрачна и независима експертиза на пътищата, бръкна дълбоко в интересите на паралелната държава, на корупционната симбиоза между управляващи и едър капитал.  Социалистите първи реагираха на опита за продажба на българските активи на ЧЕЗ на никому неизвестната Гинка Върбакова от Пазарджик. Тогава БСП напомни истината, че електричеството не е само бизнес, а въпрос на национална сигурност, на социална защита на милиони потребители.  БСП единствена категорично защити интересите на дребните животновъди в Странджа, станали жертва на управленски произвол и бездушие. Самата Корнелия Нинова бе в първите редици на протеста в защита на поминъка на животновъдите. Пак левицата първа защити протеста на майките на деца с увреждания, а Нинова, която е радетел на ограничаване на депутатските привилегии и възнаграждения дари част от заплатата си на деца с увреждания. На предстоящия й рожден ден тя отказва да приеме подаръци, но помоли парите, които биха били изхарчени от приятели и колеги, да бъдат насочени за дарения на талантливи деца.    А можеше да бъде и иначе…. Нинова в самото начало на действащото Народно събрание отказа предложените й от управляващите високи постове — председател на парламента лично за нея и вицепремиер по въпросите на българското европредседателство — за зам.-председателката на партията Деница Златева. Тази принципна позиция не се хареса на хора от партийния елит, които си правиха сметки за постове или за бизнес начинания под благия поглед на ГЕРБ. Но тъкмо тази позиция спаси БСП от неминуема политическа гибел — един съюз с ГЕРБ през третия им мандат не само щеше удобно да прехвърли вината за неуспехите от болната глава върху здравата. Щеше да е в тежък разрез с болките и тегобите на милион леви избиратели, щеше да лиши от надежда много обезверени и наплашени от властта българи, щеше да повтори порочната, безпринципна колаборация с дясното, с олигархята, с неолибералните елити, която отдавна убива социалдемокрацията в Европа в лицето на ПЕС.  Битката с “паралелната държава“ — мисия възможна  Ясната позиция на Корнелия Нинова срещу “паралелната държава“, която разяжда устоите на законността и държавността, граби обществото, за да храни шепа властимащи и олигарси, е нещото, което плаши най-много управляващите и задкулисните елити. След години, в които в БСП в името на вътрешното единство бяха замитани скандали и бяха премълчавани истини за кривиците на отделни отговорни партийни дейци, Корнелия Нинова прояви смелост и поиска оставки в партията заради политически укоримо поведение и съмнения в задкулисни договорки.  Затова и в мига, в който отказа да се съобрази с тези интереси и назова проблемите с истинските им имена, срещу лидерката на БСП бе задействана истинска политическа и медийна истерия — от управляващите, от зависими и жълти медии, от част от т. нар. вътрешна опозиция, от други дирижирани говорители, които преповтарят до болка познати мантри — че Нинова е бивш приватизатор, че е членувала в СДС, че отдалечава партията от Европа.  Но след тази политико-медийна пушилка, се оказа, че за всички тези твърдения няма грам доказателство или документи. Ако имаше, властта отдавна щеше да ги е използвала с мощната компроматна машина, която се пуска срещу всеки неудобен за ГЕРБ. Разбира се, явлението “вътрешна опозиция в БСП“ не може да бъде приписано само на задкулисни зависимости от властта или на лична неудовлетвореност. Критици на ръководството са и много опитни, заслужили социалисти, движени от идейни подбуди. Именно вслушването в гласа на тази добронамерена критика, обединението на тези, които реално милеят за партията, е едно от главните предизвикателства пред Корнелия Нинова. Бащински я го подсказа и големият актьор и човек Стафан Данаилов.    Не се потвърди и тезата, че БСП под ръководството на Нинова е против Европа. Докато критикарите повтаряха мантрата за “антиевропейската БСП“, и вътрешни, и външни опоненти не забелязаха, че посоката, която БСП предложи днес е на дневен ред в цяла Европа — и за двойния стандарт при храните, и за нуждата от самостоятелна политика, която отстоява националния си интерес пред евроинституциите, и за отмяната на антируските санкции, и за това, че колаборацията с дясното убива левицата и подменя нейния идеен облик. А тези, за които Брюксел е източник на истини от последна инстанция, са отдавна извън времето и пространството — доказва го нарастващото недоволство на обикновения европеец от статуквото в ЕС, от нарастващите несправедливост и неравенство, от отказа от национална идентичност, социална държава и християнски ценности. Партии, които се смириха със статуквото, днес са със затихващи фунции — така е във Франция, Германия, Холандия, Гърция, Италия, Полша, Дания, Белгия, Унгария. В тези и други държави в ЕС трудовият човек припознава не левицата на статуквото, а извънсистемни формации, които триумфално спечелиха властта. Ако левицата иска да върне влиянието си, трябва да се откаже от вредните, неестествени за нея идеи — джендъра, неолиберализма, толерирането на миграцията.  Левицата днес в ЕС е във възход в три държави — във Великобритания, където Джереми Корбин отстоява радикално лява политика, в Португалия, където лявото правителство създаде съюз между социалисти и комунисти и отхвърли строгите икономии, и в България, където Корнелия Нинова отказа да се подчини на външен диктат и отстоява националния интерес — в съзвучие с мнението на редовите партийни членове и против указанията на “началствата“ отвън.    Какво иска българинът? Иска социална държава и връщане на справедливостта. Иска регулация и ограничаване на наглите монополи. Иска достоен живот. Иска ред и сигурност, иска социална стабилност, висок доход и подобряващ се социален статус. Иска сигурност за традиционното си семейството и за децата си, а не експерименти, противоречащи на нормалността.  БСП днес работи за всички тези идеи и политики. Корнелия Нинова формулира и отстоява тази политика, а инструментът е “Визия за България“. В идеен и лидерски план Нинова притежава плюсовете на своите предшественици, но е научила политическите уроци от техните слабости и грешки. За разлика от Първанов и Станишев рязко отказа да следва пагубния социал — либерален модел на левицата. Факт е, че Михаил Миков пръв прокара идеята за автентично ляв, социалистически курс, но дали заради липсата на време, или заради нерешителност, той остана на теоретично ниво, докато Нинова води политика на конкретни действия за неговото прилагане. Социалистическият и родолюбив курс освен в политическия документ на “Визията“ е облечен и в конкретни действия през 2018 г.  Именно лидерката на БСП стана инициатор за най-силната и успешна политическа кауза на партията в последно време, която обедини близо 80 процента от българите — противопоставянето срещу Истанбулската конвенция. Докато т. нар. патриоти във властта се колебаеха, а ГЕРБ направо клякаше пред силните на деня в Брюксел, социалистите станаха най-яркият говорител срещу тази вредна, антиконституционна конвенция. Заради тази позиция Нинова понесе удари, на които малцина биха издържали — “приятелски“ огън от ПЕС и от съпартийци, чиято цел бе да се сложат на брюкселските елити.  Национално отговорните позиции на левицата продължиха и с отхвърлянето на Пакта за Миграция, който е същинска Кутия на Пандора, която ще отприщи хаос и терор в Европа. Корнелия Нинова и БСП не се огънаха и на натиска да се откажат от единствено логичната стъпка да координират действията си с колегите от Вишеградската четворка — Чехия, Унгария, Полша, Словакия. Нека си спомним, че исторически, културно, икономически, ние сме част от Източна Европа и когато брюкселският елит ни тика във втората европейска скорост, нашето място е с тези, които отстояват своите интереси и се стремят да издигат общ и силен глас в Европа. “Визия за България“ превърна БСП в единствената българска партия с дългосрочна програма за управление и с идеи за нов модел на развитие на България.  Всички останали копаят дъното на преходното безвремие, на познатите формули на властта. Политическият документ по форма е нов, защото се пише не кабинетно, а в диалог с обществото, а по съдържание чертае план за ускорено развитие на България, за връщането на държавата в икономиката, здравеопазването, социалната политика, за независима външна политика, за повече ред и сигурност за обикновения българин. “Визията“ не е предизборна платформа, а идейна база за времето отвъд прехода. Много кураж, активност и инат се искат, за да осъществиш такъв пробив в статуквото. За да хвърлиш ръкавицата на оядените елити, на наложени идеологеми и практики (особено щом и твоята партия е била част от този преход). Именно последователността и смелостта да продължи с “Визия за България“ ще е лакмусът дали Корнелия Нинова ще се утвърди не просто като успешен политик, но и като държавник, чието име ще остане в историята с големи идеи и с големи промени за България. Досегашната й политическа дейност доказва: Корнелия Нинова умее да приема предизвикателства, упорито работи да постигне поставените цели, независима и силна е като личност, няма страх от вменени авторитети, преглъща горчивината от атаките и продължава напред и нагоре.  Едно е да искаш, друго е да можеш, трето и четвърто е да го направиш, казваше мъдрецът Николай Хайтов. Това й пожелаваме на Корнелия Нинова днес, в навечерието на рождения й ден — нека 2019 г. за нея носи не само здраве и късмет, но и шанса да даде старт на трудното, но толкова желано начало на промяната за България.   ", "date": "2019.01.15", "title": "Корнелия Нинова – лидерът на промяната "}
{"url": "http://epicenter.bg/article/Spisanie--Plamak--stana-na-95-godini--Prezidentat-Rumen-Radev-pozdravi-izdanieto-za-yubileya/172921/6/0", "text": "Броят е посветен на 95-годишнината на списанието и първите му страници са отделени за приветствието на президента на Р България Румен Радев, в което се казва: „Вярвам, че светлината на ума и въдхновението, което основателите и съвременните издатели, автори и читатели на списанието споделят и поддържат през десетилетията, притежава и духовната сила, и подкрепата, с която „Пламък” ще продължи своя културен и морален поход в утвърждаването на таланта, свободата и човеколюбието”.   Цитирани са поздравленията по повод юбилея, поднесени от Боян Ангелов – председател на СБП, и Снежана Тодорова – председател на СБЖ.   В обръщението на главния редактор Георги Константинов се прави преглед на историята и съвременните послания на списанието, акцентира се международната му дейност и на мостовете, които издателят създава между поколенията и различните култури.     - стихове от Христо Смирненски   - нова българска поезия: Ивета Данаилова, Румяна Николаева, Росен Желязков,   - Нова българска проза: Хайри Хамдан, Арсо Арсов, Владимир Стоянов, Юлиян Ризов, Здравко Златков   - пътеписи: Румен Шомов, Рони Райк   - есеистика: Теодор Христов   - юбилейни страници за: Георги Константинов, Велин Георгиев, Симеон Хаджикосев, Благо Пангов, Петър Доневски   - литературна критика: Лалка Павлова, Продрум Димов, Георги Н. Николов   - нови поетически преводи: Райнер Мария Рилке в превод на Петър Велчев   - анонси за нови книги: Ася Дертлиева, Петър Тодоров.  ", "date": "2019.01.15", "title": "Списание „Пламък“ стана на 95 години! Президентът Румен Радев поздрави изданието за юбилея"}
{"url": "http://epicenter.bg/article/Der-Spiegel--Zashto-politicheskiyat-razvod-v-Atina-e-ot-polza-za-Tsipras--/172907/7/51", "text": "„На пръв поглед краят на правителството изглежда като болезнено разделение.   Досега политическото им сътрудничество се основаваше на политиката за справяне с финансовата криза.\" Това пише в обширна статия за правителствената криза в Гърция водещото германско издание Der Spiegel, цитирано от Агенция \"Фокус\".  Но от август, когато приключи последната европейска програма за помощ, този въпрос вече не съществува в дневния ред в Атина, за да държи СИРИЗА и „Независими гърци“ заедно, подчертава изданието.   Ципрас ще остане на власт, а „Независими гърци“ ще осигурят политическото си оцеляване.  След това в статията се подчертава, че с твърдото си отношение към споразумението за новото име на Македония, Каменос успя да спечели гласове. От друга страна след политическия развод Ципрас  .  Статията завършва с оценка на последиците за еврозоната от разпадането на коалиционното правителство в Гърция. За икономиката продължителният предизборен период не е добър, твърди изданието.  „Дори ако премиерът спечели вота на доверие за Гърция в токсичната фаза на политическа поляризация, страната е изправена пред рискова и продължителна кампания.  \", се подчертава в материала.  \"В същото време договорените реформи с кредиторите биха могли да се забавят, докато изкушението да се харчат повече пари ще нараства.   Повечето анализатори са на мнение, че поради тази причина обявяването на предсрочни избори е най-доброто решение“, е заключението на изданието.  ", "date": "2019.01.15", "title": "Der Spiegel: Защо политическият развод в Атина е от полза за Ципрас? "}
{"url": "http://epicenter.bg/article/Megan-Markal-razkri--che-e-bremenna-v-shestiya-mesets/172906/10/100", "text": "Херцогинята на Съсекс – Меган Маркъл, обяви пред почитатели на британското кралско семейство, че е бременна в шестия месец. Тя уточни, че със съпруга ѝ принц Хари не знаят пола на детето.  Така тя загатна, че следващият член на британското кралско семейство се очаква през април.  Бившата американска актриса се омъжи за принц Хари през май 2018 г.  През октомври те съобщиха, че тази пролет очакват бебе, без да споменават подробности.   Източник: Новини.бг", "date": "2019.01.15", "title": "Меган Маркъл разкри, че е бременна в шестия месец"}
{"url": "http://epicenter.bg/article/Ochakva-ni-karvava-luna-i-poslednoto-do-2022-g--palno-lunno-zatamnenie/172932/10/99", "text": "ще може да бъде наблюдавано от  и  , голяма част от  и  през нощта на 20 срещу 21 януари, съобщи АФП. Следващото пълно лунно затъмнение    За европейците и африканците  ще е към края на нощта, малко преди зазоряване. От източната част на континентите явлението няма да се вижда толкова добре заради изгряващото слънце. \r\n \r\n \r\n \r\n ще е в сянката на  от 3,34 ч до 6,51 ч. по Гринуич. През първия час тя постепенно ще бъде \" \" от ляво.  ще е пълно един час от 4,41 ч. по Гринуич по данни на НАСА. Фазата на    ще е с около 45 минути по-кратка от тази на голямото затъмнение през юли 2018 г., което ще остане най-продължителното за 21-и век.   , уточни физикът Пенчо Маркишки от Института по астрономия с Национална астрономическа обсерватория при Българската академия на науките, цитиран от агенция \"Фокус\". В 6.41 часа ще бъде пълното лунно затъмнение. През пълното лунно затъмнение  няма да стане невидима.  , както при всички пълни лунни затъмнения. Това оцветяване се дължи на факта, че слънчевите лъчи няма да я достигат пряко. Вместо това малка част от червените лъчи ще бъдат филтрирани от земната атмосфера и отразени към  .   Същото явление оцветява в червено слънчевите изгреви и залези, гледани от  . \"Това ще е последната възможност за дълго време да наблюдаваме пълно лунно затъмнение\", отбеляза астрономът  . \r\n \r\n \r\n \r\n Следващото пълно лунно затъмнение, което ще се вижда от  , ще е на 16 май 2022 г. През това време обаче ще има частични лунни затъмнения.  За пълно лунно затъмнение  трябва да е точно между  и  .   Източник: Дарик", "date": "2019.01.15", "title": "Очаква ни зрелищно явление: Кървава луна и последното до 2022 г. пълно лунно затъмнение"}
{"url": "http://epicenter.bg/article/Megan-ostana-bez-bodigard--sled-17-godishna-sluzhba-pri-kralskoto-semeystvo-Samanta-Koen-napuska-posta/172940/10/100", "text": "Херцогинята на Съсекс - Меган Маркъл, остана без бодигард. Дамата, която беше първата жена от Скотланд Ярд, наета на работа в Кралския двор, и през последните месеци охраняваше Меган, обяви, че напуска работа. В близко бъдеще ще трябва да се намери друг човек, който да бди за безопасността на съпругата на принц Хари.    Инспекторката, която беше неотлъчно до Меган и бе ръководител на охраната ѝ, е първата жена, която заема такъв важен и ключов пост. Саманта Коен ще напусне работата си тази година след 17-годишна служба при кралското семейство. Ролята ѝ при херцогинята на Съсекс бе само временна, докато бъде намерен охранител за дълъг период от време, който да е близо до Меган.   \"Вярно е, че тя си тръгва. Това решение е по лични причини и няма нищо общо с херцога или херцогинята, които са изключително натъжени от напускането ѝ. Това беше голям шок. Всички бяха много тъжни от новината. Решението не бе взето лесно\", потвърди слуховете източник от кралския двор пред \"Дейли мейл\", като отбеляза, че оттеглянето на дамата няма нищо общо с Меган и двете не са влизали в спор.   Медиите във Великобритания припомнят, че желанието на Меган да бъде възприемана като „една от народа“ е било истинско предизвикателство за охраната ѝ. \"За разлика от някой, който е израснал в кралското семейство и е свикнал да има закрила до себе си още от ранна детска възраст, за хора, които не са били в тази среда, охраната може да се окаже нещо, което доста ограничава свободата им\", разкрива източник пред изданието \"The Sunday Times\".    Като част от кралското семейство Меган не може да прави това, което иска и да се движи свободно. През октомври 2018-а Меган и Хари бяха на посещение на остров Фиджи. При разходка в близост до местния пазар Меган бързо беше изведена от насъбралата се тълпа от охранителката си. Всичко това се наложи от съображения за сигурност заради насъбралите се хора, които искаха да се докоснат до херцогинята.  Източник: woman.bg", "date": "2019.01.15", "title": "Меган остана без бодигард, след 17-годишна служба при кралското семейство Саманта Коен напуска поста"}
{"url": "http://epicenter.bg/article/Dve-komisii-gledat-na-zakrito-zasedanie-predlozhenieto-za-F-16/172892/2/0", "text": "Две парламентарни комисии ще разгледат предложението на кабинета за стартирането на преговори със САЩ за придобиване на изтребители F-16.     Справка на интернет страницата на Народното събрание показва, че проекторешението е внесено в деловодството на 10 януари, когато бе оповестено правителството решение да поиска от законодателния орган възлагане на мандат да преговаря със Съединените щати за придобиването на новите самолети за бойната ни авиация.   Очаква се лично премиерът Борисов да определи преговорен екип, който да изготви международния договор и да влезе в контакт с американското правителство.   Темата за модернизацията на българските ВВС се превърна в спорна, след като финалната права битката бе между американската „Локхийд Мартин“ и нейния изтребител F-16V Block 70 и шведската СААБ и изтребителя JAS-39C/D Gripen.   Президентът Румен Радев многократно разкритикува начина на избор на американския изтребител и го определи като „триумф на лобизма“ и дори като \"троен удар по България“.     Аргументи се чуха и от други места. Опозицията, в лицето на „БСП за България“, заяви, че депутатите от парламентарната група ще гласуват „против“ проекторешението, обвинявайки правителството на Бойко Борисов в незачитането на Конституцията и решенията на българския парламент.   Мнение по темата изказа и лидерът на НФСБ Валери Симеонов, чиято партията е част от „Обединени патриоти“ и коалиционен партньор в управлението. Според неговото лично мнение процедурата трябва да бъде прекратена и да се проведе нов конкурс.     Във вторник трябва да стане ясно и дали ДПС ще подкрепи желанието на правителството да преговаря за американски изтребители. Това ще бъде темата на заседание на парламентарната група на партията, съобщи зам.-председателят на нейната ПГ Йордан Цонев пред в. „Сега“. ДПС е единствената парламентарна политическа сила, която до момента не е заявила накъде клони в бъдещата сделка, въпреки че традиционно подкрепя членството в НАТО.   Позицията на движението ще бъде ключова заради очертаващия се тежък разнобой по въпроса между основните политически сили, включително и вътре в управляващата коалиция. Сред коалиционните си партньори „Обединени патриоти“ премиерът Бойко Борисов намира подкрепа само от ВМРО на Красимир Каракачанов, който е и министър на отбраната в неговия кабинет. \"Атака\" и НФСБ критикуваха конкурса. ГЕРБ и воеводите обаче събират едва 106 гласа и ще се нуждаят от 25-те депутати на ДПС, за да наклонят везните в своя полза. Въпросът е срещу какво.   Каракачанов използва внезапно нарасналата тежест на движението, за да се опита да притисне съюзниците си в \"Обединени патриоти\" и БСП. \"Българските партии могат да си направят равносметка дали като български партии ще го играят опозиция, визирам и БСП включително, и ще оставим ДПС да подкрепи, или като български партии ще бъдат отговорни\", обяви той, цитиран от БНР.   От БСП обаче вече заявиха, че са категорично против. Социалистите смятат, че правителството се опитва да нагоди параметрите на сделката към предпочитания от него американски доставчик. „Воля“ въобще отхвърля нуждата от закупуване на нови изтребители и иска отделените за това средства да се насочат към други обществени сфери.  ", "date": "2019.01.15", "title": "Две комисии гледат на закрито заседание предложението за F-16"}
{"url": "http://epicenter.bg/article/Prezidentskoto-veto-varhu-NK-vliza-v-Komisiyata-po-pravni-vaprosi/172893/2/0", "text": "Комисията по правни въпроси ще проведе ново обсъждане на промените в Наказателния кодекс, върху които държавният глава Румен Радев наложи вето, предаде репортер на БГНЕС.   Новите текстове, с които се изменят норми в Наказателно-процесуалният кодекс, бяха приети от парламента на 13 декември 2018 г. С тях се дава възможност за отлагане до 48 часа на уведомяването при задържане на лице. „Още по-тревожна е възможността задържани непълнолетни лица да бъдат в неизвестност за техните родители в срок до 24 часа. Конституцията вменява на родителите да се грижат за децата си до тяхното пълнолетие и задължава държавата да ги подпомага“, смята държавният глава.   В мотивите си президентът изразява подкрепа в усилията и мерките в борбата срещу тероризма, организираната престъпност и други форми на усложнена престъпна дейност като уместни и оправдани, но не е съгласен с подхода на законодателя. Според Радев, без да е очертан кръгът на лицата и на конкретните престъпления, за които може да се отлага уведомяването, се открива възможност за непропорционално засягане на права и се създава риск изключението да се превърне в правило.      ", "date": "2019.01.15", "title": "Президентското вето върху НК влиза в Комисията по правни въпроси"}
{"url": "http://epicenter.bg/article/D-r-Angel-Kunchev--Krayat-na-yanuari-shte-e-veroyatniyat-pik-na-gripa/172894/2/0", "text": "При грипа нещата са динамични, ситуацията се променя в рамките на часове. Предепидемични области ще обявяват епидемия. Това каза националният здравен инспектор д-р Ангел Кунчев в ефира на БТВ.   Той прогнозира, че няма да достигнем тази седмица до пик на заболяването. Краят на януари ще е вероятният пик. \"Не всички области са в епидемия в един момент. При грипа това е характерно. Болестта прави висок връх, но същото така спада заболяваемостта. Най-голямата грешка е подценяването при грипа. Хората, които усещат, че са зле и продължават да ходят на работа, разболяват и останалите. Много често в детската градина колегите влизат в разправии с родителите. Трябва да се намери разрешение. Не е добре да вкараш болно дете в градина или ясла\", каза д-р Кунчев.   \"Предаването на грипа е толкова бързо, че няма нещо, което да спре епидемията. Антибиотикът не помага на вирусната инфекция. Той не атакува вируса. Лекарят може да прецени кога на вирусната инфекция се е насложила бактериална. Но за „добър ден“ да пиеш антибиотик, това не почива на никакви медицински доказателства. В момента боледуват десетки хиляди. Добре трениран млад организъм може да се справи с грипа до седмица. Ако тези симптоми се задържат повече, имаме нужда от лекар\", посъветва той. \"Между 160-180 са пневмониите в Пловдив като усложнения на седмица. Не трябва излишно да се плашат хората, но не трябва и да се подценява. Пикът е следващата и или по-следващата седмица\", каза д-р Ангел Кунчев.    ", "date": "2019.01.15", "title": "Д-р Ангел Кунчев: Краят на януари ще е вероятният пик на грипа"}
{"url": "http://epicenter.bg/article/Zapochvat-da-globyavat-shofyorite-bez-vinetki/172895/2/0", "text": "От днес властите глобяват, ако нямаме винетка. На 15 януари изтича гратисния период и ако карате по републиканските пътища без платена такса, глобата е от 300 до 3000 лева.   Електронното купуване на винетки започна с фалстарт в началото на годината и затова беше даден гратисен период. Заради гафа оставка подаде председателят на АПИ Станислав Глосов. Бум на търсенето се очаква в края на януари, дотогава винетки трябва да се продават на 4500 места в страната.      ", "date": "2019.01.15", "title": "Започват да глобяват шофьорите без винетки"}
{"url": "http://epicenter.bg/article/Roditelite-na-kursantite-ot-Voenniya-universitet--Napadatelyat-da-bade-saden-za-opit-za-ubiystvo/172898/2/0", "text": "Справедливост – това поискаха родителите на петимата курсанти от Военния университет, които вчера бяха нападнати с брадва по пътя между Сливен и Гурково.   Полицията задържа 32-годишен мъж по случая. Оказа се, че с него е пътувала и жена, която обаче не е била задържана.   „Доколкото имам информация, с този кандидат-убиец е пътувала и някаква жена. Тази жена нито е задържана, нито някакво обвинение спрямо нея. На 100% трябва да бъде задържана и тя. Иначе след няколко дни други родители ще четат по сайтове новини и ще слушат разни политици”, заяви в тази сутрин Господин Вълчев, баща на момичето, пътувало в нападнатия автомобил.   Родителите на курсантите изразиха съмнения, че случаят може да бъде потулен. „Притесненията са, че не можем да се движим свободно из държавата си, не трябва да има такива хора по пътищата, защото всеки един от може да е застрашен”, коментира в ефира на БТВ Соня Атанасова, майка на младежа, който е шофирал автомобила.   Родителите казаха още, че според тях нападателят трябва да бъде съден за опит за предумишлено убийство.   На предната седалка е пътувал Божидар Банзов, а брадвата на рома е ударила стъклото почти пред лицето му. „Момчето е добре, държи се. Мисля, че няма да има проблеми. Изпитвам гняв, защото не може някакъв разбеснял се човек да заплашва живота на пет деца. За мен този човек би трябвало да се съди за опит за предумишлено убийство. Той застрашава живота на тези деца“, заяви бащата Йордан Банзов.     Господин Вълчев, баща на единственото момиче, пътувало в колата, коментира гневно: „За мен е просто мъжко момиче. Благодаря ѝ, че се държи така. Той (нападателят) е кандидат-убиец. Пътувал е с някаква жена. Тя нито е задържана, нито има някакво обвинение срещу нея. Сигурно тя сега пътува и отива на поредния протест. Но сигурно пак е на пътя и може пак някои деца да застраши. Само след няколко дни други родители ще гледат по сайтове разни новини и разни политици да излизат на право на отговор“.     Йорданка Касърова, майка на Доньо Касъров, заяви: „Това са невинни дечица, които са курсанти. Този човек, щом е обществено опасен и рецидивист, значи ще го направи отново.   Петият пострадал е Николай Радилов.   Курсантите ще бъдат разпитвани днес в Казанлък.", "date": "2019.01.15", "title": "Родителите на курсантите от Военния университет: Нападателят да бъде съден за опит за убийство"}
{"url": "http://epicenter.bg/article/Shte-stanat-li-uchitelskite-zaplati-1500-leva-/172899/2/0", "text": "Очакваме следващото увеличение на учителските заплати – с 20%, да е факт или януари или март месец. Това ще е стъпка в правилната посока така, че до края на управлението на това правителство учителската заплата ще достигне или ще изпревари 1500 лева. Това каза в сутрешния блок на Нова телевизия Юлиян Петров от КТ \"Подкрепа\". Навсякъде по света обаче учителят е учител заради признанието и кредита на доверие към него. Професията на учителя по света е уважавана от децата и е освободена от несвойствените проблеми, характерни за българския учител, като например това да отделя часове за писане на доклади, отчети и прогнози. От това ученикът няма полза, родителят няма полза и обществото няма полза. Над 70% от учители казват, че в последните години не усещат намаляване на бумащината, заяви Петров.   Българският учител е подложен на сериозен стрес за постигане на високи резултати, без необходимото съдействие от страна на родителите и обществеността. Стои и въпросът за дисциплината – например, когато ученик е наказан по-строго и има недоволство от страна на родителите, се случва да бъдат отменени решения на педагогически съвети, посочи синдикалистът. Българският учител има нужда от защита и кредит на доверие, каза още Юлиян Петров.  ", "date": "2019.01.15", "title": "Ще станат ли учителските заплати 1500 лева?"}
{"url": "http://epicenter.bg/article/Ekspert--S-do-20--skachat-smetkite-za-tok-i-parno-zaradi-studa/172900/2/0", "text": "Сметките са свързани не с цената, а с количеството енергия, което потребяваме. Това е очаквано всяка година, каза в сутрешния блок на Нова телевизия енергийният експерт Атанас Тасев по повод прогнозираното увеличение на сметките за парно и ток заради ниските температури.   Само с един градус понижение в сравнение с предишната година увеличава с 3% сметките за електроенергия. Всеки може предварително да си направи изчисленията. Очакват ни с около 15-20% по-високи сметки спрямо същия месец на предходната година. Става въпрос за \"Топлофикация\"и електроразпределителните дружества. Разбира се, това е индивидуално, всеки консумира различно. Но средно това е оценката на енергийните дружества, заяви Тасев.   Моите опасения са, че това, което се случва на пазара с индустриалната електрическа енергия, ще рефлектират много лошо върху цената за бита, каза бившият член на КЕВР Еленко Божков. Увеличи се цената на свободния пазар в някои от дните близо три пъти, тоест превишихме някои от съседните борси с близо 40% като цена. Това е предпоставка за увеличаване на цената за бита. Вторият фактор е, че в началото на миналата година беше променен начинът за определяне на балансиращата енергия. Тя вече също зависи от цената на свободния пазар. Третият фактор са технологичните разходи. Разпределителните дружества купуват на цена на свободен пазар и имат право и вероятно ще искат да бъдат компенсирани спрямо прогнозните цени. Може да се получи увеличение и с над 20% на цената на тока на бита, подчерта Божков. По думите му рязкото поскъпване може да е факт от 1 април.   Корекция от 1 април очевидно ще има, но не с такъв размер, каза Атанас Тасев.    ", "date": "2019.01.15", "title": "Експерт: С до 20% скачат сметките за ток и парно заради студа"}
{"url": "http://epicenter.bg/article/V-Mineralni-bani-mislyat-kreativno-za-razvitieto-na-kurorta/172910/2/0", "text": "През тази година в Минерални бани сме замислили няколко значими събития, освен традиционните, които организираме всяка година. Едното от тях ще е голяма конференция със съдействието на БТА, в която ще се включат блогъри от цялата страна, каза кметът на общината Мюмюн Искендер.   Идеята е да се ангажират още повече хора с популяризирането на националния курорт, обясни той.    Второто е да организираме среща с лекарите завеждащи ортопедични отделения, на които да покажем качествата и възможностите за долечение с минералната вода, която имаме като даденост и която не отстъпва на тази в Карлови Вари, добави още общинския кмет.", "date": "2019.01.15", "title": "В Минерални бани мислят креативно за развитието на курорта"}
{"url": "http://epicenter.bg/article/Darzhavna-sluzhitelka-ot-MON-organizirala-protesta-sreshtu-Karakachanov-/172911/2/0", "text": "Държавна служителка от МОН организирала протеста на цигани срещу вицепремиера Красимир Каракачанов, на който вчера бе поискана оставката му, стана ясно от нейните признания. Лиляна Ковачева работи в Центъра за интегриране на деца и ученици от етническите малцинства към просветното министерство, призна самата тя в отговор на зам.-шефа на просветната комисия в НС доц. Милен Михов. Двамата кръстосаха шпаги в сутрешния блок на бТВ.  Ковачева заяви, че тя е подала жалбата срещу Каракачанов в Комисията за защита от дискриминацията, но в лично качество, и пак тя през социалната мрежа е организирала протеста за оставката му, но излязла в неплатен отпуск.  \"Да, държавен служител съм, толкова ли е важно къде работя?\", каза с неохота тя на подканата на депутата от ВМРО да обясни къде работи, предаде Канал 3.  \"Излиза, че Вие в неработно време потестирате и казвате, че не сте си свършили работата в работно време? Вие работите интегриране на деца. Протестирате в неработно време за това, че не сте си свършили работата\", възмути се човекът на Каракачанов.  Ковачева призна още, че бюджетът на нейния център за интеграция е в размер на 1 млн. лв., но не можа да обясни на водещия за какво точно са изразходвани тези пари.  Тя продължи да настоява за оставката, не само за извинението на Каракачанов, защото погазвал законите на страната с незаконното събаряне на циганските къщи във Войводиново и с подстрекаване към етническо противопоставяне. Ковачева каза, че за нея няма значение как наричат етноса й - дали цигани, или роми.  \"За мен е от значение, че ни нарече нагли и не уточни, така хвърля обвинение върху цялата общност\", коментира държавната служителка от ромски произход. \"Той подстрекава, хвърля невинни жертви. Пребиха един ром възрастен, само за това, че той призовава за такава престъпност\", обвини още вицепремиера отговорната за интеграцията на деца от цигански произход в училище. По думите й, децата от Златарица, които отишли вчера да сурвакат военния министър, били стресирани.  \"Стресирани щяха да бъдат, ако заради протеста бяха отменили сурвакането, парира доц. Михов, който заяви, че това е неговият избирателен район и много добре познава хората. В Златарица има нула процента циганска престъпност, а всички деца ходят на училище\", каза депутатът, посочвайки, че там управлява ВМРО.  \"Ами, дайте да го направим национален модел\", съгласи се служителката на МОН.  Междувременно, предишната гостенка в студиото, шефката на Комисията за защита от дискриминацията, Ана Джумалиева, се закани на Милен Михов, че ще си търси правата в съда заради думи по адрес на КЗД. Комисарката по дискриминация обвини ВМРО в шантаж, че поискали изслушване на комисията в парламента заради тесните ѝ контакти с някои неправителствени организации, което навежда на съмнения при вземането на решения.  \"Терминът шантаж няма място. Имаше десетилетие на ромското включване, резултатът на този десетилетен процес, в който бяха налети милиони в НПО, го виждаме днес. Очевидно комисията има връзки с неправителствени организации, които са като че ли скачени съдове и оправдават своето съществуване, както и комисията\", отвърна й Михов.  \"Това ме кара дори да помисля да не потърся правата си пред съда. Много е лесно да се обвини една независима институция, която била свързана с гражданския сектор. Ами извинявайте много, обаче ако ние не работим с гражданския сектор, кой да работи в тази държава?!\", възмути се Джумалиева.  От партията на вицепремиера, чиято оставка поискаха роми на митинг пред МС вчера, разпространиха снимки на един от организаторите на протеста на една маса с въпросните комисари от антидискриминационната комисия.  ", "date": "2019.01.15", "title": "Държавна служителка от МОН организирала протеста срещу Каракачанов (ВИДЕО)"}
{"url": "http://epicenter.bg/article/Tezhka-zimna-obstanovka-v-Kyustendilsko--Otkasnati-sa-nyakolko-mahali-zaradi-padnaliya-snyag-prez-noshtta/172912/2/0", "text": "Тежка зимна обстановка в Кюстендилско. Няколко махали от граничните села Раково, Ветрен и Страдалово остават откъснати заради падналия през нощта сняг. Пътищата дотам все още не могат да бъдат почистени. С жителите на откъснатите махали се осъществява постоянна връзка по телефона, съобщиха от общината в Невестино, предаде БНР.   Откъснатите махали са с нормално електроподаване, имат необходимите запаси с храна и провизии по т.нар. зимно запасяване, каза зам.-кметът на Невестино Йордан Глогов:   \"Дотам не може да се стигне и с техника. Ние сме ги предупредили. Имат си брашно, олио, сол. Три-четири дни ще изкарат. Снегът е много. Имаме три-четири махали, за които се обаждаме по телефоните\".   На една от възрастните жени работник по временната заетост носи хляб и всичко необходимо, като ходи пеша по 4-5 километра в едната посока.   Бедстващи хора в селцата край границата няма - въпреки тежката зима, увери зам.-кметът Йордан Глогов.", "date": "2019.01.15", "title": "Тежка зимна обстановка в Кюстендилско. Откъснати са няколко махали заради падналия сняг през нощта"}
{"url": "http://epicenter.bg/article/Kr--Uzunov--Makedonskata-istoriya-e-militsionerski-kurs-varhu-nashata---otkradnato-e--kakvoto-im-tryabva/172913/2/0", "text": "Във времето, в което не се чете „Война и мир“, а се четат есемеси, македонската история се явява един милиционерски курс върху българската история, т.е. откраднато е това, което им трябва. Това каза президентът на Агенция и Радио „Фокус“ Красимир Узунов в „Сутрешен блок“ по БНТ.  „Възпитанието там по този начин ще продължи“, посочи той. „Ако в момента нямаме проблем с едно правителство на Заев, то не знам какво ще бъде утре, когато се смени кабинетът и дойде някой друг“, коментира Красимир Узунов.  „Скептичен съм, че тази интерпарламентарна дисциплинираща международна комисия, която много прилича на добродетелната дружина в Българското Възраждане, ще може да промени македонските учебници. Министър стана един албанец, на който горе-долу не му пука какво пише в македонските учебници и може да докопаме някаква промяна, но няма воля за такова нещо“, заяви той.  По думите му експанзията на албанския фактор на Балканите се засилва.  „Ако си направим сметката да съберем териториите с албанско население, където живее албанска популация, ще получим държава съвсем по-малка от България и население, с което в близките 10 г. ще се срещнем - при нас трендът е надолу, а при тях е нагоре“, обясни Узунов и допълни, че това е една много млада нация с 27-28 г. средна възраст.  „Съвсем резонно е македонските политически партии да бъдат заредени с национализъм“, посочи той. „90-та година на първите избори при регистрацията на свободен режим, ВМРО-тата бяха 17, 18 или 19, но всичко беше национализъм“, припомни Красимир Узунов. „И в момента няма партия в Македония, която да е поставила някакъв друг принцип, освен националното“, каза още той.  Кондицията, в която се намира ВМРО-ДПМНЕ на Християн Мицкоски, за мен не позволява да окаже особена съпротива точно на тези избори, така че най-вероятно ще имаме албанец, макар и реформиран социалист, за президент, добави Красимир Узунов.  \"Аз лично бих обърнал внимание на комплекта, който се оформя около името. Името върви със Закона за езиците. Ако вчера е даден в държавния вестник в така наречения македонски служебен вестник договорът от Преспа да бъде обнародван, заедно с него е даден и Законът за езиците. Същият този закон, който президентът Георги Иванов отказа да подпише“, коментира Узунов.  „Тепърва сметката предстои да дойде. Сега може би е най-хубавият момент, обръщението, персоналната благодарност към всеки един депутат, който е гласувал, към тези които не са гласували. Почна подписката за събиране на 150 хил. подписа от така наречената Обединена македонска диаспора за референдум, плашим се с избори“, посочи той.  „Има и една друга новина, която е два дни преди последното съдбовното гласуване, това е кандидатурата за президент на управляващата коалиция. Той се казва Мухамед Зекири и е зам.-председател на Социалдемократическия съюз на Македония. Освен ново име, което все пак ако може този път да е окончателно, защото сме ставали свидетели на раждането на вековечната Република Македония, на референдума на 8 септември 1991 г. Ако този път е по-постоянно, а не за 25 години, би било по-добре, за да свикваме със съседите. Но те получават и език, който трябва да бъде употребяван за втори държавен за цялата територия на страната. Кондицията, в която се намира ВМРО-ДПМНЕ на Християн Мицкоски, за мен не позволява да окаже особена съпротива точно на тези избори, така че най-вероятно ще имаме албанец, макар и реформиран социалист, за президент“, обясни анализаторът.  Според него става изключително интересно около нас.  „Промените ще продължат, напрежението ще продължи“, подчерта той. Попитан възможно ли е македонският език да бъде легитимен във всички европейски и натовски страни в случай, че България не е признала официално този език, той отговори: „Оттук нататък това е тест за малката патриотична коалиция, вицепремиерът Каракачанов заяви, че едва ли не ще наложи вето. Да видим дали това е по-македонско обещание, където повечето куршуми са в тавана, а не там, където трябва, или наистина ще се стигне до интернационализация на македонизма. Това на Заев е защитна реакция, той говори все повече за македонска идентичност, за македонски език, за македонска самобитност. Непрекъснато го вкарва това в устата на Ципрас, че вече е признато, т.е тя трябва да бъде легитимирана“.  Оттук нататък трябва да имаме разумна и хладнокръвна политика спрямо Македония, която да преследваме само и единствено националния си интерес и да не даваме „топката да пада“ от тази страна на границата, коментира още Узунов.  „Много съм скептичен, че ще успеем да го направим - нямаме воля, защото нямаме познания“, заяви той.  Попитан как вижда евроатлантическото бъдеще на Северна Македония, Узунов коментира: „Република Северна Македония за ужас на руското външно министерство ще стане член на НАТО. Това дали някога ще стане член на ЕС - споделям оптимизма за 50-те години“.  „Президентът Желев имаше много хубава фраза, че има два варианта: или Европа да се балканизира или Балканите да се европеизират. Като гледам така нещата, вторият вариант е все повече в сила, при всички положения. Това ни чака“, посочи той.  „При опита, който имаме, при познаването на тази борбена народопсихология, при това, което имаме като кръвна връзка, въпреки, че тези хора са живели 70-80 години извън нашата държава - не можем да ги заставим да мислят като нас“, обясни Узунов. По думите му България трябва да бъде много по-напред от приятелския гръцки народ в правенето на условия за хората в Македония.  „Ние трябва да имаме защитни бариери, но ги нямаме, политиката е пожелателна, продължавам да твърдя, че ни липсва експертиза“, заяви Красимир Узунов.  „За Македония винаги трябва да имаме едно на ум и определени резерви“, коментира той. „Аз лично бих се разбрал по-лесно с албанските партии, от колкото с тези, които представляват другия субстрат на населението. Македония, няма какво да се заблуждаваме, тя е кантонизирана към момента“, посочи Узунов.  „Западна Македония има една религия, един манталитет, едно светоусещане, на един език трябва да поискаш хляб, на другата страна Източният кантон е по съвсем различен начин, коренно противоположна“, каза още той.  ", "date": "2019.01.15", "title": "Кр. Узунов: Македонската история е милиционерски курс върху нашата - откраднато е, каквото им трябва"}
{"url": "http://epicenter.bg/article/Valchev--Izvanklasni-zanimaniya-po-interesi-za-uchenitsi-startirat-ot-fevruari-mesets-v-tsyalata-strana/172915/2/0", "text": "В началото на втория срок през февруари ще стартират извънкласните дейности по интереси за учениците в цялата страна. За провеждането им бяха осигурени 25 милиона лева от държавния бюджет. Клубовете по интереси ще могат да се организират от училищата съвместно с центровете за подкрепа на личностно развитие и общинските детски комплекси. Това каза в Средец министърът на образованието и науката Красимир Вълчев по време на посещение на извънкласни форми в областта на предприемачеството, изкуствата и екологията, съобщиха от пресцентъра на МОН.   По думите му е добре учениците да се насочват към математика и природни науки, затова училищата ще имат задължение да организират 40% клубове по интереси от направленията на STEM – информационни технологии, математика, природни и инженерни науки. Останалите могат да са в други сфери спрямо предпочитанията на децата. В момента те се обобщават от училищата. „По една група ще трябва да се ръководи от външни специалисти от центрове за подкрепа на личностно развитие, спортни клубове, читалища, музеи и др. 10% от средствата за извънкласни дейности ще остават в общините и с тях ще се финансират междуучилищни прояви. Общините трябва да направят списък с такива“, обясни Красимир Вълчев.   Според него училищата трябва да използват максимално дейностите по интереси. Чрез тях са заложени няколко политики – да се интегрират децата и родителите в учебния процес, образователните институции да си взаимодействат, както и да се осъществява ранно кариерно ориентиране. „На много места се ползват за посещение на предприятия“, добави министърът.   В Средец той посети Центъра за развитие на общността, където работят образователни и здравни медиатори. Министър Вълчев подчерта, че медиаторите са важни участници в процеса на ефективни включване на децата в образователната система.", "date": "2019.01.15", "title": "Вълчев: Извънкласни занимания по интереси за ученици стартират от февруари месец в цялата страна"}
{"url": "http://epicenter.bg/article/Britanskiyat-parlament-glasuva-sdelkata-za-Brekzit/172896/7/0", "text": "След броени часове депутатите в британския парламент ще гласуват по сделката за Брекзит.   Тази вечер те ще дадат своя глас по най-важния въпрос, с който страната се е сблъсквала след края на Втората световна война – сделката на премиера Тереза Мей с Европейския съюз, предава БТВ. Великобритания повече от всякога е разделена по отношение на членството си в ЕС. Въпросът, който първоначално имаше два отговора – \"Напускане\" или \"Оставане\", сега има безброй желани резултати. Изглежда обаче, че нито един от тях не събира така важното парламентарно мнозинство.   Най-добрият резултат за Тереза Мей е да спечели вота. Това означава, че Обединеното кралство официално напуска ЕС на 29 март. Следва почти двугодишен преходен период със спазване на всички съществуващи правила и с надеждата до декември 2020г. да бъдат установени нови търговски отношения. След това Великобритания ще може да сключва собствени търговски сделки по целия свят и вече да не се съобразява с правилата на ЕС. Мей заяви, че споразумението включва прекратяване на свободата на движение с нова имиграционна система, основана на уменията. Гражданите на ЕС, които живеят в Обединеното кралство, ще трябва официално да подадат молба за оставане. Но дори хора от вътрешния кръг на премиера признават, че има голяма вероятност тя да стане големият губещ в днешното гласуване. Отрицателен вот Ако това се случи, брекзит се превръща в игра на числа. Една скромна загуба може да даде на Мей увереност да опита отново. Тежко поражение обаче ще убие както нейната сделка, така и нейното ръководство. И тук безбройните желани резултати отново излизат на политическата сцена. Правителството ще има три работни дни да представи \"план Б\", ако споразумението бъде отхвърлено.   Възможните сценарии включват: опит (вероятно обречен) за повторно договаряне с ЕС; удължаване на срока на действие на член 50 (механизма, чрез който държава-членка напуска ЕС); разпадане на правителството и предсрочни избори; смяна на министър-председателя; втори референдум; пълна отмяна на брекзит; излизане от ЕС без сделка. Някои от тези варианти са нереални, други невъзможни, но при всички липсва едно нещо, което бизнесът, гражданите и дипломатическите партньори на Обединеното кралство най-много искат през цялото време: стабилност. По ирония на съдбата, стабилността е единственото, което сделката на Мей предлага, въпреки хаоса, който предизвика в политическата система на Великобритания.   Ако нищо друго не се случи, позицията по подразбиране ще бъде Брекзит без сделка. Законът вече е в сила, което означава, че Обединеното кралство ще напусне ЕС на 29 март. Ако Евросъюзът реши да счита Великобритания за трета страна, без да сключи сделки, улесняващи търговията, се очакат сериозни икономически последици. Депутатите, недоволни от тази перспектива, имат един-единствен краен ход – да свикат вот на недоверие.   Ако депутатите гласуват против сделката, правителството може да предложи да се договори нова. За пълно предоговаряне ще е нужно време и удължаване на член 50, за да се забави Брекзит. Това може да стане факт, само ако всички държави-членки го одобрят с вот в Съвета на ЕС. Позицията на Брюксел до момента е, че сделката е затворена и предоговаряне няма да има.   Тереза Мей може да реши, че най-добрият изход от задънената улица е провеждането на предсрочни парламентарни избори, за да получи политически мандат за сделката. Тя няма властта да свика такъв вот сама. Но, както през 2017г., може да поиска депутатите да гласуват за него. Ако две трети от тях подкрепят този ход, изборите могат да се проведат най-рано 25 дни след това. Както и при плана за \"предоговаряне\", този начин на действие би могъл да включва и искане към ЕС за забавяне на брекзит.  И това не е единственият път, който води към нови избори.   Опозиционните лейбъристи вече предупредиха, че ако сделката бъде отхвърлена, ще поискат вот на недоверие на правителството. Самата Мей може да свика такъв вот, в опит да затвърди властта си.   Вече е твърде късно да се проведе референдум преди 29 март, затова и този ход ще изисква отлагане на брекзит. Минималното време за всички необходими законови стъпки е около половин година. Нов референдум може да се окаже най-големият политически риск, най-вече защото не е ясно между какви опции ще трябва да избират британците.   Великобритания заяви, че иска да напусне и парламентът гласува за задействане на член 50. След това обаче Съдът на Европейския съюз постанови, че Обединеното кралство може едностранно да го отмени и да остане част от Съюза без промяна на условията по членството. Това засили надеждите на противниците на Брекзит за нов референдум.   След като Тереза Мей вече оцеля във вота, оспорващ нейното лидерство, тя е защитена от подобен ход в следващата една година. Но винаги може да подаде оставка, ако не успее да прокара сделката си и не е готова да промени курса. Мей би могла да се окаже и под натиск да напусне властта. И в двата случая това ще доведе до избирането на нов премиер или изцяло ново правителство. Но дори начело на Великобритания да застанат нови лица, пред тях ще стоят същите, стари варианти за сглобяване на пъзела брекзит.     ", "date": "2019.01.15", "title": "Британският парламент гласува сделката за Брекзит"}
{"url": "http://epicenter.bg/article/Erdogan-i-Tramp-obsadiha-po-telefona-sazdavaneto-na--quot-zona-za-sigurnost-quot--v-Severna-Siriya/172901/7/0", "text": "Президентите на Турция и САЩ Реджеп Тайип Ердоган и Доналд Тръмп обсъдиха снощи по телефона създаването в Северна Сирия на \"зона за сигурност\", предаде Франс прес, като се позова на турското президентство.   В комюникето пише, че е предвидено бъдещата зона да бъде \"прочистена от тероризма\". Ердоган казал на Тръмп, че Турция е готова да окаже на Съединените щати \"всякакъв тип подкрепа\" за изтеглянето им от Сирия. Повече подробности не са дадени. Телефонният разговор бе проведен на фона на новото напрежение между САЩ и Турция във връзка със съдбата на кюрдската милиция Сили за защита на народа (СЗН). Тя е смятана от Анкара за терористична организация, но е съюзник на Вашингтон в борбата срещу джихадистката групировка \"Ислямска държава\" (ИД), отбелязва Франс прес. Турция не крие, че планира да започне операция срещу СЗН, а САЩ, които миналия месец обявиха, че ще изтеглят своите войници от Сирия, се опитват да успокоят своите кюрдски съюзници. В неделя Тръмп спомена в Туитър за създаване на 30-километрова \"зона за сигурност\" в Сирия. Вчера държавният секретар на САЩ Майк Помпейо уточни, че зоната ще бъде обособена по турско-сирийската граница, за да бъдат защитени както Турция, така и кюрдските милиции. Турският министър на външните работи Мевлют Чавушоглу коментира, че страната му не е против този проект. Президентът на САЩ Доналд Тръмп призова вчера турския си колега Реджеп Тайип Ердоган страната му \"да не малтретира кюрдите\", предаде АФП, като се позова на Белия дом. \"(Американският) президент изрази желанието си да работим заедно, за да се отговори на безпокойствата на Турция в Североизточна Сирия, като в същото време подчерта колко е важно за Съединените щати Турция да не малтретира кюрдите и другите Сирийски демократични сили, с които се сражавахме (рамо до рамо), за да победим групировката \"Ислямска държава\", се казва в комюникето.  То бе публикувано след телефонния разговор между Тръмп и Ердоган тази вечер, за който първо съобщи турското президентство.    ", "date": "2019.01.15", "title": "Ердоган и Тръмп обсъдиха по телефона създаването на \"зона за сигурност\" в Северна Сирия"}
{"url": "http://epicenter.bg/article/Kmetat-na-Rim-i-tsarkvata-se-skaraha-za-monetite--hvarlyani-vav-fontana-Trevi/172902/7/0", "text": "Необичаен спор се разрази в столицата на Италия – кметът на Рим и католическата църква се скараха за монетите, които туристи хвърлят за късмет във фонтана Треви. Това на пръв поглед може да изглежда незначителен спор, но всяка година от фонтана се изваждат около 1,5 млн. евро в дребни монети.   До момента парите са се дарявали на католическата църква и с тях се е помагало на бедните, но тази година кметът Виргиния Раги иска да похарчи парите за поправка на инфраструктурата на Рим.   “Не очаквахме подобен развой на събитията. Надяваме се това да не е финалното решение”, коментираха от църквата. Появиха се и заглавия в местните вестници “Градът ограбва най-бедните”, съобщи  bTV .   Фонтанът Треви се посещава от милиони туристи всяка година, но обичаят да се хвърлят монети в него идва от романтичната комедия “Три монети във фонтана” с участието на Франк Синатра от 1954 г.", "date": "2019.01.15", "title": "Кметът на Рим и църквата се скараха за монетите, хвърляни във фонтана Треви"}
{"url": "http://epicenter.bg/article/Stachka-v-Germaniya-shte-blokira-poleti-v-tsyala-Evropa/172903/7/0", "text": "Нова транспортна стачка в Германия ще блокира много полети в цяла Европа, включително и в България.   Отменени са полетите до Франкфурт и Хамбург заради стачка в Германия. Това съобщиха от пресцентъра на летището. Днес авиокомпаниите \"Луфтханза\" и \"Райънеър\" отменят следните полети от и до летище София:   LH1429, излитащ от София за Франкфурт в 06:50 ч. LH1426, пристигащ от Франкфурт за София в 13:40 ч. LH1427, излитащ от София за Франкфурт в 14:25 ч. LH1428, пристигащ от Франкфурт за София в 22:15 ч. FR6405, излитащ от София за Хамбург в 17:30 ч. FR6406, пристигащ от Хамбург за София в 23:10 ч.   От Летище \"София\" призовават пътниците за повече информация да се обръщат към авиокомпанията, която изпълнява полетите.   Служителите по сигурността на летищата във Франкфурт и Хамбург искат по-високи заплати. Миналата седмица стачкуваха и техни колеги в Мюнхен и Берлин. А от днешния протест ще бъдат засегнати над 220 000 пътници. ", "date": "2019.01.15", "title": "Стачка в Германия ще блокира полети в цяла Европа"}
{"url": "http://epicenter.bg/article/Deputatka-otlozhi-razhdaneto-na-deteto-si-zaradi-vota-za-Brekzit/172905/7/0", "text": "Британската депутатка  заради вота за Брекзит. Ако не присъства лично по време на вота, Тюлип Сидик няма да може да гласува, съобщава Евронюз. Парламентът на Великобритания не признава задочното подаване на глас от депутат, който е болен или не може да присъства по друга причина.   Това накарало Сидик, която по план трябвало да роди с цезарово сечение в деня на вота, да отложи операцията. Тя ще гласува и ще се върне в болницата, където ще роди два дни по-късно. Лекарите й казали, че бременността й е рискова и не са съгласни с отлагането. Председателят на парламента Джон Беркоу каза, че е жалко, че депутатите не са приели задочното гласуване и Тюлип Сидик ще трябва да се подложи на това.   Източник: БГНЕС", "date": "2019.01.15", "title": "Депутатка отложи раждането на детето си заради вота за Брекзит"}
{"url": "http://epicenter.bg/article/Ivan-Granitski--Polititsite-ot-vsichki-raztsvetki-sa-vinovni-za-prestapnostta-sred-tsiganite-/172917/2/0", "text": "Българските политици от всички разцветки са виновни за формирането на постоянен криминален контингент сред циганите. Години наред държавата си затваря очите, а институциите бездействат. Това заяви в   директорът на издателство \"Захарий Стоянов\" Иван Гранитски.  По думите му всяко посегателство срещу човек на закона - военен или полицай, е не само наглост, то е престъпление. Затова случаят във Войводиново трябва да стресне всички политици - и управляващи, и опозиция, а институциите да започнат да си вършат работата. Държавата трябва да се отнася еднакво към всички свои граждани, които имат права, но и задължения, категоричен е Гранитски.  Заедно с други интелектуалци и учени той изпрати писмо до премиера с настояване институциите и държавата да се задействат и да сложат край на беззаконието.  Със случая във Войводиново, където има посегателство срещу униформен, ситуацията вече излиза извън контрол, коментира Иван Гранитски: \"Имаме десетки хиляди случаи на възрастни, болни и бедни и самотни, които са бити, крадени, насилвани и убивани.  Години наред държавата си затваря очите за проблема. Виновни за ситуацията са политиците, смята Гранитски:  \"Политиците заради изборите използваха този вид население и след избори го забравяха. Имаше даже десетилетие на ромското включване. Сорос и други такива подривни организации хвърлиха милиони уж за ромското включване. Тези милиони изчезнаха в нечии джобове на цигански барони, а нищо не се направи за обикновената маса хора, от които много голяма част са почтени, работливи, но също са изоставени на произвола на съдбата от собствената си държава. Част от малките циганчета не им се позволява да отидат на училище, пращат ги да просят или да се занимават с други неща. Те самите също са репресирани, защото са обречени на безкултурие, на неграмотност. Какви граждани искаме да станат от тях и да ги възпитаме, когато от мънички те са в това положение?!\"  \"Последните 30 години от началото на т. нар. преход всички български политици, с много малки изключения, имат двойствено, двулично и контрапродуктивно отношение към циганите и доведоха до това положение - до безработица, до нарастване на престъпността, до формиране на постоянен крими континент от тези среди именно заради беззаконието. Беззаконието и липсата на власт водят до хаос и след това до по-тежки последици. Една част от населението има усещането, че има право да не плаща вода, ток, данъци и да бие военни. Като гражданин на тази държава, който си плаща данъците, аз смятам, че това е неправилно и държавата трябва да се отнася еднакво към всички свои съграждани,\" обобщава Иван Гранитски.  ", "date": "2019.01.15", "title": "Иван Гранитски: Политиците от всички разцветки са виновни за престъпността сред циганите "}
{"url": "http://epicenter.bg/article/Uraganen-vyatar-otvya-pokriva-na-HEI-v-Karlovo--schupi-stakla-na-gimnaziya-v-Sopot/172923/2/0", "text": "Силен вятър е съборил покрива на сградата на ХЕИ в Карлово, а в съседния Сопот са нанесени поражения по сградата на професионална гимназия \"Ген. Владимир Заимов“, съобщи зам.-кметът на Карлово Стойо Карагенски, предаде радио „Фокус“- Пловдив. Евакуирани са учениците от гимназията. Няма пострадали хора.   \"В Карлово има обърнати съдове за смет и контейнери, има и обърнат метален електрически стълб”, каза Карагенски. От сутринта е имало и прекъсване на електроснабдяването, което вече е възстановено. Без ток е била и сградата на Общината. Общинска комисия вече описва щетите и ще се търси финансиране за възстановяването им.   От Община Карлово предупреждават гражданите да внимават за падащи клони и летящи от терасите предмети. ", "date": "2019.01.15", "title": "Ураганен вятър отвя покрива на ХЕИ в Карлово, счупи стъкла на гимназия в Сопот"}
{"url": "http://epicenter.bg/article/MON--V-143-uchilishta-i-detski-gradini-v-stranata-uchebniyat-protses-e-preustanoven/172924/2/0", "text": "В 143 училища и детски градини в страната учебният процес е преустановен. Това съобщиха от пресцентъра на Министерството на образованието и науката. Заради висока заболеваемост от грип в 137 училища в Бургаска област днес няма да има учебни занятия.   В три училища в област Пловдив няма да се учи заради влошени метеорологични условия. Това са ПГ по икономика „Тодор Г. Влайков\" и ОУ „Христо Г. Данов\" в село Клисура. В ПГ „Ген. Вл. Заимов\" Сопот днес няма занятия поради силен вятър и ниски температури в сградата.   Лоши метеорологични условия са причина в две учебни заведения в Кюстендилска област също да няма учебен процес - ОУ „Хр. Ботев\" и ДГ „Р. Княгиня\" в община Невестино. Не се провеждат занятия и в ДГ „Детелина\" в село Черно поле, община Ружинци, Видинска област.   От 16 до 18 януари включително училищата в област Стара Загора, област Шумен и община Силистра ще бъдат в грипна ваканция.   Пред обявяване на грипна епидемия са областите Ямбол, Перник и Пазарджик.", "date": "2019.01.15", "title": "Заради грипа затвориха 143 училища и детски градини в страната"}
{"url": "http://epicenter.bg/article/BSP-dade-kontsesiyata-na-Letishte-Sofiya-na-Evrokomisiyata-/172925/2/48", "text": " Докато чакат отговора от Брюксел, социалистите изпращат и писмо до премиера Бойко Борисов, в което го призовават   предаде Канал 3.  Това обяви зам.-председателят на ПГ на \"БСП за България\" Георги Свиленски на пресконференция. Той изреди някои от пунктовете, по които червените атакуват концесията като държавна помощ.  \"  Разбирате, че това дава предимство на бъдещия концесионер в рамките на 35 г. плюс още 18 г., ако бъде продължена\", коментира социалистът.   По думите му така  . Според него предоставена държавна помощ е и отчуждаването на терени, които не са в обхвата на концесията, да се приспадат като капиталови разходи на бъдещия концесионер. Третият аргумент е, че ако държавата направи квалифицирана законодателна промяна, която засяга бъдещия концесионер, ще му бъде признавана отново като капиталови разходи. Това е отново предимство пред другите конкуренти и летищни оператори, смята Свиленски.    \"Лицето, което стои зад Гинка Върбакова, същото лице ли е това, което стои зад \"Автомагистрали\", попита от своя страна Елена Йончева по адрес на Стоян Беличев. Това е схемата за голямото ужилване на българския данъкоплатец, заключи тя по повод отпуснатите 1,35 млрд. лв. за строителните фирми за строежа на 134 км от магистрала \"Хемус\".  ", "date": "2019.01.15", "title": "БСП даде концесията на Летище София на ЕК: Нарушава европейското право!  (ВИДЕО)"}
{"url": "http://epicenter.bg/article/Hyu-Grant-moli-kradets-da-mu-varne-stsenariya/172945/10/100", "text": "Британският актьор Хю Грант отправи молба към крадец да му върне сценарий, задигнат от колата му, пише \"Монитор\".  За това звездата от \"Четири сватби и едно погребение\" апелира в Туитър.  \"Въпреки минималния шанс някой да знае кой е нахлул в колата ми тази вечер и е откраднал чантата ми, все пак опитайте да го убедите да ми върне поне сценария, който беше в чантата\", написа актьорът.  Не е ясно по какъв сценарий е работел Грант, но той помоли да бъде изпратен на филмова компания в Западен Лондон, тъй като в него има „много бележки и идеи\", които са плод на седмици труд.  58-годишната звезда изрази и притеснението си относно медицинските картони на своите деца – Феликс, Джон и Табита.", "date": "2019.01.15", "title": "Хю Грант моли крадец да му върне сценария"}
{"url": "http://epicenter.bg/article/Kamarata-na-lordovete-s-tezhak-udar-sreshtu-Tereza-Mey-/172908/7/0", "text": "Британската министър-председателка Тереза Мей претърпя тежко поражение в Камарата на лордовете, след като горната камара на парламента прие предложение, предупреждаващо за опасността от излизане на Великобритания от Европейския съюз без сделка, предадоха ДПА и ТАСС, цитирани от БТА.  Внесеното от опозицията предложение, в което се изразява съжаление във връзка с условията на постигнатата от правителството сделка за Брекзит и формата на бъдещите отношения с ЕС, беше одобрено с 321 на 152 гласа.  В него се предупреждава, че договорената от Мей сделка с ЕС би навредила на икономическото процъфтяване на Великобритания, на вътрешната й сигурност и на влиянието й по света.  В предложението, прието преди днешното гласуване по споразумението за Брекзит в Камарата на общините (долната камара на парламента), се отправя призив към депутатите \"решително да отхвърлят\" възможността за излизане на Великобритания от ЕС без сделка.  ", "date": "2019.01.15", "title": "Камарата на лордовете с тежък удар срещу Тереза Мей "}
{"url": "http://epicenter.bg/article/Atina-se-opana-na-Moskva--Ne-se-namesvayte-vav-vatreshnite-ni-raboti-za-Severna-Makedoniya--/172909/7/0", "text": "Министерството на външните работи на Гърция реагира на вчерашните коментари на руското външно министерство, което определи приемането на поправките в конституцията на Република Македония като решение, което \"е наложено отвън и не отразява волята на народа\", съобщават агенция АНА-МПА и БТА.  От руското външно ведомство заявиха още, че \"за взривоопасността на ситуацията, която може да подкопае стабилността и безопасността на Балканите, красноречиво свидетелстват също последните събития в Гърция - излизането от правителствената коалиция на лидера на партия Независими гърци Панос Каменос, обявил се против Преспанското споразумение, задвижването на процедура за вот на доверие на правителството\".  Гръцкото министерство заявява в съобщение, разпространено снощи, че \"позоваването на вътрешни политически процеси в приятелски страни от руското министерство на външните работи\" \"дава храна за едно обяснимо учудване, доколкото пренебрегва (...) демократичната работа на институциите в Гърция, конституцията на която има ясни разпоредби за посрещането на всяка евентуалност във вътрешния политически ред, който със сигурност не е уместно поле за коментар от трети страни\".  Министерството посочва, че това \"не съответства на равнището, което характеризира отношенията Гърция - Русия и трайните връзки на приятелство между народите ни\".  Министерството на външните работи на Гърция призовава международните си партньори \"да уважават духа и буквата на (Преспанското) споразумение и да приветстват обстоятелството, че политическите ръководства на двете страни демонстрираха нужната политическа смелост да достигнат до решение по един особено трънлив въпрос, като защитят същевременно националните си интереси.\"  Гръцкото външно ведомство подчертава, че \"Преспанското споразумение още от момента на подписването си вече допринася за укрепването на стабилността и на мира на Балканите\". \"То представлява един международно признат модел за разрешаване на спорове между две независими държави под егидата на ООН без намесата на трети страни\", пише в съобщението.  Накрая се изразява увереност, че \"Русия, която от години признава БЮРМ като \"Република Македония\", ще уважи чувствителността на гръцкия народ към употребата на името \"Македония\", ще нарича оттук нататък страната с новото й конституционно име, тоест \"Северна Македония\" и, най-важното, ще се въздържа от подобни изявления, които представляват намеса във вътрешните работи на Гърция\".  ", "date": "2019.01.15", "title": "Атина се опъна на Москва: Не се намесвайте във вътрешните ни работи за Северна Македония! "}
{"url": "http://epicenter.bg/article/Tsipras-sabra-mnozinstvo-v-parlamenta-za-predstoyashtiya-vot-na-doverie-/172916/7/51", "text": "Гръцкият премиер Алексис Ципрас има необходимото мнозинство за ратификацията на Преспанския договор и за получаването на вот на доверие за неговия кабинет. Депутатът от партията \"Река\" Спирос Данелис съобщи, че ще подкрепи правителството, въпреки позицията на ръководството на формацията. По този начин Ципрас може да разчита на поне 151 гласа в 300-местния парламент в Атина, предаде БГНЕС.  Днес следобед ще стартира сесията за възстановяване на доверието към правителството в гръцкия парламент, по искане на министър-председателя на Гърция Алексис Ципрас и ще приключи с гласуване утре на вот на доверие.  Въпреки че първоначално сесията беше насрочена за 10 часа сутринта местно време, стартът, по искане на лидера на Независими гърци, беше отложен за 12 часа, за да може да приключи церемонията по встъпване в длъжност на новия министър на отбраната.  Дебатът трябва да бъде открит и приключен с реч на гръцкия министър-председател, а лидерите на политическите партии също ще имат обръщения по въпроса.  Утре, вероятно около полунощ, както най-често се случва в гръцкия парламент, депутатите трябва да решат дали ще дадат или няма да дадат вот на доверие на правителството.  Говорителят на правителството и министърът без портфейл Димитрис Санакопулос заяви, че правителството ще спечели доверието и ще може да продължи да ръководи страната. В интервю за гръцката телевизия \"Алфа\" той обясни, че вота на доверие на правителството не трябва да бъде свързан с ратифицирането на Договора от Преспа, тъй като това са две различни гласувания и едното не определя другото и добави, че и двата процеса имат мнозинство в сегашния парламент.  Говорейки на конференция, посветена на Договора от Преспа, гръцкият премиер Алексей Ципрас, само часове след като Панос Каменос напусна коалиционното правителство и два дни след измененията в Конституцията, приети в македонската страна, поздрави македонския си колега и каза, че \"точно както съседите не са се оттеглили, така и Гърция няма да се оттегли”, защото смята, че споразумението е историческо, национално полезно и патриотично.  Този, който, само заради споразумението, се оттегли от коалиционното правителство, Панос Каменос, остана без двама от своите депутати - министърът на туризма на Гърция Елена Кундура и заместник-министърът на земеделието Василис Кокалис казаха, че ще гласуват положително за доверието в гръцкото правителство, след което бяха експресно отстранени от парламентарната група на Независими гърци.  При утрешното гласуване на доверие към правителството, още двама депутати от Независими гърци ще заемат противоположна позиция от председателя си.  Танасис Папахристопулос, който в миналото публично заяви, че подкрепя Договора от Преспа, в интервю за гръцката телевизия ЕРТ, повтори позицията си, че ще гласува „за“ и за двете - за доверието към правителството и за ратификацията, а след това ще отстъпи мястото си в парламента.  Неговият колега Костас Зурарис вероятно ще подкрепи правителството, но не и Договора от Преспа.  Говорителят на партия \"Река\" Спирос Данелис публично подкрепя споразумението между Македония и Гърция и заяви на конференцията в Атина, че сега е ред на Гърция след успешно гласуваните конституционни изменения от македонския парламент и при предстоящото ратифициране на Договора от Преспа в гръцкия парламент и отбеляза, че Ципра, заедно със Заев, Кодзиас и Димитров пишат история.  ", "date": "2019.01.15", "title": "Ципрас събра мнозинство в парламента за предстоящия вот на доверие "}
{"url": "http://epicenter.bg/article/Tramp-mozhe-da-se-varne-kam-reshenieto-da-iztegli-SASht-ot-NATO-/172919/7/96", "text": "Американският президент Доналд Тръмп може отново да разгледа въпроса за изтеглянето на САЩ от НАТО, ако не е доволен от темповете на нарастване на военните разходи от другите страни от Северноатлантическия съюз. Това съобщава агенция TACC, позовавайки се на в. The New York Times, предава \"Фокус\".  Според източниците му в администрацията, миналата година Тръмп няколко пъти поверително е декларирал желанието си да изтегли САЩ от НАТО. Президентът оправдава позицията си, като казва, че не вижда смисъл от съществуването на съюза, който той сравнява с блатото за САЩ. Източници на вестника се опасяват, че държавният глава може по всяко време да се върне към такава идея, ако той не харесва темпа на увеличаване на средствата за военни цели в страните от Алианса.  Миналия юли вестник Politico съобщи, че Тръмп е заплашил партньори с оттеглянето на САЩ от Алианса. Според публикацията, Тръмп на среща с участието на лидерите на НАТО, както и президентите на Украйна и Грузия, предупредил за „тежки последици“, ако съюзниците от НАТО не увеличат военните разходи възможно най-скоро.  Дипломатически източник в Брюксел по-късно изясни, че американският президент е поискал да поднови дискусията за европейските разходи за отбрана на втория ден от срещата на НАТО, но не заплаши да напусне съюза.  ", "date": "2019.01.15", "title": "Тръмп може да се върне към решението да изтегли САЩ от НАТО "}
{"url": "http://epicenter.bg/article/George-Ivanov--Obnarodvaneto-na-Zakona-za-ezitsite-v-Darzhaven-vestnik-e-protivokonstitutsionno-/172933/7/51", "text": "Обнародването на Закона за официалната употреба на езиците в Държавен вестни\" е противоконституционна стъпка, твърдят от кабинет на президента на Македония Георге Иванов. Ходът не е законен и следователно директорът на Държавен вестник може да бъде подведен под отговорност, предава македонската информационна агенция „Макфакс“, цитирана от \"Фокус\".  „Късно снощи имахме възможност да видим истинското лице на правителствената коалиция на СДСМ и ДСИ, която се счита за проевропейска. Публикуването на Закона за употребата на езиците и Законът за ратифициране на Преспанското споразумение в Държавен вестник без подпис на президента на Република Македония са противоконституционни. С подаването на тези два закона в Държавен вестник е нарушен чл. 75 от Конституцията на Република Македония, а публикуването на законите е извършено незаконно и е основание за съдебно преследване\", се казва в разпространеното изявление от кабинета на македонския президент.  Според текста това е момент, в който ще се види дали функционира независима съдебна система и прокуратура в страната, но и дали в Македония има върховенство на закона.  „Чудя се дали висши представители на международната общност, които подкрепят тази правителствена коалиция, ще излязат и одобрят този начин на приемане на закони? Ще подкрепят ли тези прецеденти, които носят непредсказуеми последици и щети на закона и върховенството на закона, и дали такива прецеденти се прилагат в собствените им страни? ”, се казва още в писмото от кабинета на Иванов.  Директорът на Държавния вестник на Република Македония Мартин Костовски на свой ред направи изявление пред скопската медия „Лидер“, в което подчерта, че не той, а държавният глава Георги Иванов е нарушил Конституцията, като е отказал да подпише Закона за официалната употреба на езиците. Актът бе публикуван във вторник в печатния орган, след като в понеделник вечер председателят на парламента Талат Джафери го подписа.  „Иванов наруши Конституцията, като не подписа закона, не аз. Ето защо не чувствам никаква отговорност. Ние допълнихме защо законът бе обявен с подпис от Талат Джафери“, обясни Костовски.  По случая реагира и опозиционната ВМРО-ДПМНЕ.  „Предупреждаваме директора на Държавен вестник Мартин Костовски, че публикуването на Закона за езиците в Държавен вестник е престъпление, за което няма давност и присъдата за което е лишаване от свобода. За него носи отговорност пряко директорът на Държавен вестник, а след това и от всички участващи. Всички участници ще бъдат отговорни за нарушаване на законите и процедурите при приемането на същите закони“, гласи изявлението на ВМРО-ДПМНЕ.  Правните експерти твърдят, че Костовски може да бъде подведен под отговорност заради злоупотреба със служебно положение, подправяне на документи и няколко други престъпления. Според тях Костовски може да влезе в затвора за дълъг период от време.  Директорът на Държавен вестник се смята за близък до вътрешния министър Оливер Спасовски. Той бе назначен на поста преди 18 месеца, припомня \"Лидер\".  ", "date": "2019.01.15", "title": "Георге Иванов: Обнародването на Закона за езиците в Държавен вестник е противоконституционно "}
{"url": "http://epicenter.bg/article/Otneha-titli-na-nobelov-laureat-zaradi-rasistki-komentari/172936/7/0", "text": "Нобеловият лауреат Джеймс Уотсън, помогнал за откриването на структурата на човешкото ДНК, загуби част от научните си титли заради направени расистки коментари, пише “Тайм”, цитира БТВ.  Миналата седмица той коментира връзката на раса и интелигентност с генетика. По време на телевизионно интервю Уотсън изразил научното си мнение, че гените са причината да има разлика при тестовете за интелигентност при белите и чернокожите.  От лабораторията “Колд Спрингс харбър” в Ню Йорк, където Уотсън е работил в продължение на почти четири десетилетия, определиха коментарите му като “безразсъдни”. “Осъждаме използването на науката като оправдание за предразсъдъци”, коментираха от “Колд Спрингс харбър”.  Уотсън получи Нобелова награда през 1962 г. с колегите си Морис Уилкис и Франсис Крик, с които открива двойната структура на ДНК.  Това не е първият случай, в който Уотсън прави подобни коментари – през 2007 г. ученият отново е заклеймен от научната общност заради същите изказвания. През 2014 г. продал златния си медал, след което заяви, че бил отлъчен от научната общност заради коментарите си за расата.  Заради забележките си Уотсън загуби работата си в престижната лаборатория “Кавендии” в университета в Кеймбридж през 2007 г. След последните коментари, Уотсън ще се раздели с почетните си титли, включително “професор хонорис кауза” към престижния университет.", "date": "2019.01.15", "title": "Лишиха откривателя на ДНК от почетните му титли  заради расистки коментари"}
{"url": "http://epicenter.bg/article/Kontrarazuznavaneto-obyavi-natsionalna-proverka-na--quot-Alternativa-za-Germaniya-quot--/172938/7/0", "text": "Федералната служба за защита на Конституцията обяви предприемането на проверка на национално ниво на партията „Алтернатива за Германия“, съобщава ежедневникът Die Frankfurter Allgemeine Zeitung, цитиран от Агенция \"Фокус\".  По-рано проверка бе извършена в Младежката организация на партията „Млада Алтернатива“, както и на организацията „Крилото“ около тюрингския лидер на десните популисти Бьорн Хьоке. Те вече са окачествени като достатъчно подозрителни за поставянето им под наблюдение.  Проверката е последната стъпка преди поставяне под наблюдение. При подобен сценарий контраразузнаването започва да работи с внедрени агенти, записи на разговори и съхраняване на данни.  На подобен надзор преди години беше подложена крайнодясната неонацистка Националдемократическа партия, припомнят политически наблюдатели.  ", "date": "2019.01.15", "title": "Контраразузнаването обяви национална проверка на \"Алтернатива за Германия\" "}
{"url": "http://epicenter.bg/article/Tramp-cherpi-ot-dzhoba-si-gladni-shampioni-po-amerikanski-futbol/172941/7/0", "text": "Доналд Тръмп плати от собствения си джоб храната за официално посрещане на шампиони по американски футбол в президентската резиденция във Вашингтон, съобщава АФП. По традиция, колежанският шампион по американски футбол посети президента в Белия дом.   \"Поради спряното финансиране (частично спиране на дейността на правителството)  и гостуването на \"Клемсън Тайгърс\", страхотна американска храна, платена от мен!\", похвали се Тръмп пред футболистите пред масата, отрупана с пица, пържени картофи и поне 300 големи хамбургера с телешко. Порциите бяха сервирани в сребърните подноси, в които обичайно се поднасят специалитетите на готвачите в Белия дом. Преди да посрещне спортистите, Тръмп каза на журналистите, че импровизираното угощение ще е много успешно, защото \"това са големи хора, които обичат да хапват\".   Източник: Канал 3  ", "date": "2019.01.15", "title": "Тръмп почерпи от джоба си гладни шампиони по американски футбол (Снимки)"}
{"url": "http://epicenter.bg/article/Sebastian-Kurts-blagodari-na-Balgariya--predsedatelstvoto-ni-otvorilo-nova-era/172942/7/0", "text": "Австрийският канцлер Себастиан Курц приветства завръщането на Западните Балкани в центъра на европейските събития и подчерта значението на разрешаването на спора за името на Македония в този контекст. Това той направи в реч пред Европейския парламент, като част от дебатите за австрийското председателство на Съвета на ЕС, приключило в края на 2018 г.  Канцлерът очерта постиженията и приоритетите на председателството на страната си и благодари на всички европейски институции.  Говорейки за третия приоритет на австрийското председателство - политиката на съседство, Курц заяви: \"Като австриец съм много благодарен, че Западните Балкани се върнаха в центъра на събитията в ЕС\".  \"Много е важно да имаме силни държави в Западните Балкани, беше много важно да се разреши спорът за името на Македония, както и спорът между Сърбия и Черна гора, който е много важен за европейската перспектива\", каза Курц.  Канцлерът благодари на българското председателство, което, по думите му \"отвори нова ера на отдаване на по-голямо значение на Западните Балкани\".    ", "date": "2019.01.15", "title": "Себастиан Курц благодари на България, председателството ни отворило нова ера"}
{"url": "http://epicenter.bg/article/Hakeri-vazkresiha-ubit-srabski-politik/172946/7/0", "text": "Стотици потребители на интернет в Сърбия получиха писма, \"подписани\" от покойния Оливер Иванович, предаде белградското радио Б92.   Министерството на вътрешните работи на западната ни съседка заяви, че хакери са използвали името на убития преди година политик, за да се сдобият с лични данни на притежателите на пощенски кутии.   \"Ние установихме част от извършителите на това престъпление. Изпращачите са използвали базиран в Холандия сървър. Ние арестувахме няколко души и продължаваме разследването\", допълниха от силовото ведомство на балканската държава. От МВР обаче не посочиха дали хакерите са успели да получат исканата информация.   Иванович, представител на сръбска партия в косовския парламент, бе застрелян преди една година. По случая бяха арестувани няколко души. Смъртта на политика предизвика поредната словесна битка между Белград и бившата му провинция.   Източник: Новини.бг", "date": "2019.01.15", "title": "Хакери възкресиха убит сръбски политик"}
{"url": "http://epicenter.bg/article/Kiev-alarmira--Moskva-razpolaga-v-Krim-taktichesko-yadreno-orazhie-/172949/7/0", "text": "Русия разполага в Крим тактическо ядрено оръжие и увеличава броя крилати ракети на корабите от Черноморския си боен флот. Това заяви на пресконференция в Киев бившият командващ военноморските сили на Украйна в периода 2014-2016 г. вицеадмирал Сергей Гайдук, цитиран от руски медии.  Гайдук наблегна на това, че Русия е започнала да разгръща в Крим тактически ядрени оръжия.  \"Създадена е триада - морски, авиационни и брегови компоненти, които са способни да използват ядрено оръжие\", обясни той.  Бившият командващ на украинските ВМС добави, че Русия в своята морска доктрина до 2020 г ясно е определила приоритетните си действия и отчетливо е разписала мястото и ролята на Черноморския флот в решаването на геополитически проблеми и постигането на националните си интереси чрез силови методи.  Според неговите твърдения, от момента на присъединяването на Крим Москва е увеличила сумарния залп на крилатите ракети \"Кабилър\"   на корабите от Черноморския флот.  \"Ако през 2014 г техният брой беше нула, през 2018 г той е 40, а Русия има амбициозните планове към 2020 г да доведе техния брой до 168. Това е реална заплаха за националната ни сигурност\", заяви вицеадмирал Гайдук.   ", "date": "2019.01.15", "title": "Киев алармира: Москва разполага в Крим тактическо ядрено оръжие "}
{"url": "http://epicenter.bg/article/Ruski-sad-udalzhi-aresta-na-zadarzhanite-ukrainski-moryatsi-/172953/7/97", "text": "Лефортовският съд в Москва удължи ареста на 8 от 24-те арестувани украински военни моряци. Те са обвинени в незаконно пресичане на руската граница в Керченския пролив.  Както предава ТАСС, срокът на ареста им е удължен до 24 април.  Зад решетките оставан Роман Мокряк, Андрей Оприско, Евгению Семидоцкий, Сергей Цибизов, Богдан Головаша, Сергей Попов, Владимир Терещенко и Андрей Шевченко.  По-рано бе съобщено, че украинските военнослужещи са отказали да дават показания.  Инцидентът стана на 25 ноември 2018 г., когато три кораба на украинските военноморски сили - \"Бердянск\", \"Никопол\" и \"Яни Капу\", според руските власти са осъществили пореден опит за незаконни действия в пределите на териториалните води на Руската федерация\".  Кораби и катери на пограничните служби на ФСС и на Черноморския флот са поискали от украинските кораби незабавно да спрат, но те не са реагирали на исканията и според данните на ФСС са извършили \"опасно маневриране\". С цел спиране на украинските кораби е било използвано оръжие и те са били задържани в руски териториални води.  Руските медии припомнят, че украинският президент Петро Порошенко обеща да направи всичко възможно за завръщането на арестуваните моряци в родината.   ", "date": "2019.01.15", "title": "Руски съд удължи ареста на задържаните украински моряци "}
{"url": "http://epicenter.bg/article/Nov-kervan-imigranti-tragna-ot-Honduras-kam-SASht/172957/7/96", "text": "Около 500 имигранти формираха нов керван, който потегли от Хондурас към Съединените щати, съобщава Си Ен Ен, цитирана от БГНЕС.  Керваните се превърнаха в обект на яростни политически спорове в САЩ, като президентът Доналд Тръмп се закани, че ще направи всичко възможно имигрантите да не влязат в страната.  Предишните кервани доведоха до изпращането на 5000 американски войници по границата с Мексико - мярка, която демократите нарекоха политически цирк.  Предишният керван спря на границата между САЩ и Мексико и хиляди се оказаха блокирани - без да могат да преминат на американска земя и без реална възможност или желание да извървят хилядите километри обратно към дома.  Керваните от имигранти от Латинска Америка не са рядкост. Лошите условия за живот в Хондурас, Салвадор и Гватемала са една от основните причини.  В Съединените щати мненията за имигрантите са крайно различни. Някои ги определят като хора в беда, на които трябва да се даде шанс. Други виждат в тях заплаха или дори приносители на опасни болести.  ", "date": "2019.01.15", "title": "Нов керван имигранти тръгна от Хондурас към САЩ"}
{"url": "http://epicenter.bg/article/Smartna-prisada-obtegna-otnosheniyata-mezhdu-Kitay-i-Kanada/172959/7/0", "text": "Китай осъди вчера на смърт канадеца Робърт Лойд Шеленбърг за опит да изнесе от страната 230 килограма анфетамини в Австралия, съобщи БТВ.  През ноември 2018 г. Шеленбърг получи присъда от 15 години затвор по същото дело, но изненадващо, съда в китайския град Далян промени решението си и издаде най-тежкото наказание, предвидено в закона - смърт.  Скандалът си има предистория. Миналият месец в Канада беше арестувана Мън Уанджоу - финансов директор на китайския технологичен гигант Huawei и дъщеря на основателя на компанията.  Задържането й е по искане на Съединените щати по подозрения, че Уанджоу е използвала дъщерни фирми, за да търгува с Иран, заобикаляйки наложените тогава американските санкции срещу иранската държава. Тя отрича обвиненията и е пусната под гаранция, но е под постоянно наблюдение, с електронна гривна на крака.  Опасенията на Канада са, че именно казусът с Мън Уанджоу са принудили китайските власти да превърнат Робърт Лойд Шеленбърг в изкупителна жертва и инструмент за дипломатически натиск. След бурния дипломатически скандал, канадският гражданин ще има право на обжалване.  Китай отхвърля тези версии и порица канадския премиер в опит за вмешателство в независимата китайска съдебна система и налагане на двойни стандарти. Развитието на скандала обаче показва абсолютно реципрочни ответни мерки, в това число и отправеното предупреждение от китайското външно министерство към пътуващите в Канада да \"направят добра оценка на риска\".  Дипломатическият спор между Китай и Канада е поредният международен скандал, в който е замесено името на Huawei.  В края на миналата седмица полските власти арестуваха двама служители в офиса на Huawei в Полша по подозрение в шпионаж за китайските тайни служби.  Американското разузнаване от месеци твърди, че китайският технологичен гигант използва изобретенията си за правителствен шпионаж. Обвинения, които Huawei отрича.", "date": "2019.01.15", "title": "Смъртна присъда обтегна отношенията между Китай и Канада"}
{"url": "http://epicenter.bg/article/Predpolagaema-kartina-na-Mikelandzhelo-izchezna-ot-tsarkva-v-Belgiya/172960/7/0", "text": "Картината от 16 в. \"Светото семейство\", за която се предполага, че е рисувана от Микеланджело Буонароти, изчезна от църква във фламандския град Зеле, на около 60 км от Брюксел, съобщи в. \"Гардиън\".   Според данни на Интерпол, картината е изчезнала на 11 януари между 5 и 6 часа сутринта. Платното е с размери 145 на 99 см и заедно с рамката картината тежи около 100 кг. Липсата е забелязана от две посетителки в църквата, дошли да поднесат цветя пред олтара, а местният пастор Ян Ван Рамдонк се е обадил в полицията.    Произведението е изчезнало ден преди планираното посещение на експерт в областта на изкуството - Мария Форчелино, която да определи дали наистина то принадлежи на бележития майстор.  На картината са изобразени Св. Йосиф, Богородица, спящият Младенец и Йоан Кръстител като дете. Тя е дарена на църквата преди 16 години от бивш белгийски сенатор Етиен Корман.  \"Не съм говорил за предположенията си относно картината в църквата. Чаках мнението на експертите и ако те потвърдяха, че авторът е Микеланджело, щях да подобря мерките за сигурност на храма. Споделих само с някои роднини, приятели и с църковния съвет. Това са 20 души, а никога не съм го споменавал публично,\" поясни местният пастор. Освен това, Ван Рамдонк е писал на няколко музея, но не е получил отговор.   Източник: Нова.тв", "date": "2019.01.15", "title": "Предполагаема картина на Микеланджело изчезна от църква в Белгия"}
{"url": "http://epicenter.bg/article/Ostri-debati-v-gratskiya-parlament-za-vota-na-doverie-sreshtu-pravitelstvoto-/172965/7/0", "text": "Остри дебати се разразиха днес в гръцкия парламент по време на обсъждане вота на доверие към правителството на Алексис Ципрас. Опозицията приканва премиера да подаде оставка. Всички партии разкритикуваха СИРИЗА за договора със Скопие, предаде БНР.  Премиерът Алексис Ципрас призова депутати да гласуват по съвест и отговорно пред историята, като подкрепят продължаване на мандата на правителството. В официални изявления само независими народни представители показаха готовност да подкрепят СИРИЗА.  Лидерите на опозиционните партии подложиха на остра критика, както цялостната политика на правителството, така и договора за името на Македония.  Панос Каменос, бивш министър на отбраната, обвини премиера, че подкрепя „мъртвия Преспански договор“.  Анализаторите в Атина са на мнение, че с помощта на шестима независими депутати правителството на Ципрас ще оцелее, което гарантира и ратифициране на договора за Северна Македония.  Лидерът на консерваторите Кириакос Мицотакис прикани премиера да поиска вот на доверие от гърците, като подаде оставка.  Дебатите приключват утре с гласуване на вота към правителството на Алексис Ципрас.  ", "date": "2019.01.15", "title": "Остри дебати в гръцкия парламент за вота на доверие срещу правителството "}
{"url": "http://epicenter.bg/article/Makron-ofitsialno-otkri--quot-golemiya-debat-quot--tselyasht-da-umirotvori-quot-zhaltite-zhiletki-quot--/172966/7/0", "text": "Френският президент Еманюел Макрон прикани днес сънародниците си да изложат своите оплаквания и предложения за промени в икономиката по време на т.нар. голям дебат, който да умиротвори протести на \"жълтите жилетки\". Макрон официално откри днес тримесечния национален дебат по време на среща с 600 кметове и общински съветници в нормандското градче Гран Буртруд, предаде Асошиейтед прес, цитирана от БТА.  Президентът започна пътуването си със спирка в друг малък град - Гани - за да изслуша опасенията на местни представители от намалената покупателна способност на пенсионерите и държавните служители.  Макрон каза, че иска да бъде оказана помощ на \"хората в затруднено положение\" да намерят начин да излязат от бедността, като станат \"по-отговорни\", защото \"някои правят нещата правилно, но някои ги объркват\". Този негов израз включваше нецензурен френски глагол и беше широко коментиран в социалните мрежи, отбелязва АП.  Преди време 42-годишният Макрон е правел изявления, възприемани от мнозина французи като арогантни. Особено остри реакции имаше заради думите му, че безработните мъже трябва просто \"да пресекат улицата\", за да си намерят работа или че някои френски работници не полагат усилия.  Въпреки строгите мерки за сигурност и забраната за автомобилен трафик десетки демонстранти с жълти жилетки се бяха събрали край Гран Буртруд, за да изразят своето недоволство срещу президента.  ", "date": "2019.01.15", "title": "Макрон официално откри \"големия дебат\", целящ да умиротвори\"жълтите жилетки\" "}
{"url": "http://epicenter.bg/article/Chapa-uvekovechi-Lili-Ivanova/172962/6/0", "text": "Изящна малка пластика на собствената си фигура получи днес примата Лили Иванова. Нейн автор е прочутияj проф. Георги Чапкънов - Чапа. Лили Иванова сама се похвали във Фейсбук със скъпия подарък, публикувайки снимки от пластиката, поставена на холната маса в нейния артистичен апартамент.  Изпълнителката на „Щурче“ публикува кадри от приятелската среща между двамата, на която скулптурът й поднася с 30-сантиметровата бронзова пластика.   \r\n Творението представлява умалено копие на самата певица, позиционирана на мястото, където се чувства най-добре, а именно – на сцената, в позната на нейните фенове поза - с изпънати нагоре ръце и изопнати изящни крака. \r\n   \r\n Статуята е изработена по предварително дадена от самата Иванова фотография от момент, в който тя поздравява верните си почитатели от публиката. \r\n Според първоначалните планове на професора, пластиката е трябвало да бъде готова още за съвместната изложба с пластики на Чапкънов и фотографии на Иван Тенев, която бе открита в галерия „Класика“ около Коледа. По всичко личи обаче, че отливките все още не са били готови тогава, съобщава в. Монитор. \r\n   \r\n написа в социалните мрежи певицата, която с лекота изпълни в три поредни вечери зала 1 на НДК, дарявайки на феновете си с уникален коледен подарък. \r\n   \r\n Това не е първият път, в който популярният творец е извайвал фигури на известни хора. Сред предишните му „модели“ попада и прочутият италиански кинорежисьор Федерико Фелини („Сладък живот“, „Осем и половина“). \r\n   \r\n Междувременно гласовитата прима пази особен сантимент и към графиката „Човекът птица“, която съвсем наскоро й подари режисьорът Николай Волев. Самият той е автор на творбата, която нарисувал още през 1969 г. в Лондон. \r\n   \r\n Лили Иванова засвидетелства подкрепата си към Волев, като заведе група приятели на представлението „Сексът – начин на употреба“, което бележи театралния режисьорски дебют за кинодееца. Пиесата е на Дарио Фо и Франка Раме, а българската адаптация Волев пазел в продължение на повече от десетилетие в търсене на перфектната актрисата за всички 27 роли в нея. В крайна сметка режисьорът се доверява на младата надежда Кристина Топалова, която успя да спечели адмирациите на певицата и благословията й да върви напред, но \"без да си вдига нагоре нослето\" \r\n", "date": "2019.01.15", "title": "И Чапа увековечи Лили Иванова в изящна бронзова пластика"}
{"url": "http://epicenter.bg/article/Simeon-Nikolov--Trite-varianta-za-izbor-ot-Narodnoto-sabranie-po-kazusa--quot-nov-tip-boen-samolet-quot--/172937/11/33", "text": "Един ден, от дистанцията на времето, сегашният изкуствено създаден казус за начина на придобиване на нов тип боен самолет ще бъде разглеждан по съвсем различен начин и разбира се без днешната емоционалност и пристрастия.     Когато си избран обаче, си длъжен да отговориш със съответната компетентност, отговорност и смелост на задължението  Друга причина е в   Ако имаше такава, модернизацията на армията нямаше да се проточи с десетилетия. На трето, но не и последно място,   Безпредметни са обвиненията, че президентът Радев е бил на друго мнение през 2012 г. Той оспорва начина на провеждане на процедурата, а не вида самолет. А в интерес на истината, производителят на моторите за самолетите Ф–16 още през 2007 г. неофициално изрази намерения да прехвърли част от производството си в България, тъй като заводът в Полша бе стигнал до предела на капацитета си. Но никой не обърна внимание на Докладната записка от този разговор. А щяхме да имаме Ф–16 до 2012 г.   Освен това, две посолства в София знаят, че през 2008 година макар и само   Но последваха веднага критиките, че това нарушавало процедурата.   А когато се появи нов европейски самолет с качествата на \"Грипен\", със значително по-ниска цена и предложение за офсетна програма от 105%, която фактически ще покрие целия ни разход за самолетите, естествено е да той да влезе в съображенията на всеки национално–отговорно мислещ политик.   Политизирането и ожесточената настървеност в споровете днес разкриха обаче    Щели сме тепърва да станем НАТО–вска държава, а досега каква бяхме? Гърция да не би да стана евразийска, като взе на въоръжение руските системи С–300?  .   Зам.-председател на НС изполва формулировката, че президентът поставя темата за самолетите, все едно говорим за кренвирши. Дори и да не уважаваш президентската институция, едва ли има друг човек в България, който да е по-наясно по темата.  \"Ако изберем други, е акт, който ще прилича на обявяването на война на Съединените щати.\" Достойно за Гинес!   , което напомня на анекдота за предложението в мъжки форум: \"Изберете си перфектната за вас съпруга: скромна за 5 лева, вярна за 300, красива за 200, дебела за 3, глупава за 2 лв.\" Но дори и този богат избор го нямаше!   и предпочете да се застрахова със сезиране на Народното събрание, което следваше да се включи на един по-късен етап – при ратификацията на договора за придобиване на въпросните самолети, при това с един крайно неподходящ текст, който възмути българските граждани както с несъобразяване на гласувани вече условия на процедурата,    Премълчавайки, че към тази \"неопределена\" сума, би трябвало да се начисли разхода за поддържането на старите руски самолети, чийто мотори имат жизнен цикъл само от 350 часа. Ресурсът на съвременните западни модели е 8000 до 12 000 часа. Един летателен час на МиГ 29 струва 54 000 лв., за разлика от 14 000 лв. при \"Грипен\" и 36 000 лв. при Ф–16. Цената на един мотор на МиГ 29 е 3,5 млн. долара, а освен това има и редица други агрегати и елементи, които подлежат на ремонт и подмяна.  уронващо авторитета на страната ни, могат да бъдат компенсирани единствено с рязка промяна на посоката и предложение за компромисно решение.   която ще ни коства още 2 години и ще прехвърли задължението за решение към едно следващо правителство. Дали нашите чуждестранни партньори ще ни вземат насериозно, дали можем да бъдем доверен партньор, след всичко, което надробихме при последната процедура, е друг въпрос. Цените след 2020 г. вече ще са по–високи, производствените капацитети – запълнени. Броят на българските летци още по–малък.  Има основание за съмнение обаче, че управляващите са считали за приемлив такъв временен изход. Защото все още се помни изказването на премиера от първия му мандат \"За какво са им играчки на военните? Да ги показват на парадите ли?\". И защото в прогнозните тригодишни финансови планове не бяха предвиждани съответните средства, независимо от поетото в НАТО задължение за постигане на 2% от БВП военни разходи. А през последната година средствата бяха пренасочени към други нужди. Отлагането досега изглежда е целяло не само пренасочване на заделените вече средства, но и евентуално обосноваване на необходимост от нови заеми.  Същевременно, те със сигурност ще използват ситуацията в познатите схеми на политическата пропаганда да обвинят БСП и президента за провала на процедурата и връщаето й в изходно положение. Тези обвинения ще се използват силно в предизборната борба.   Забавянето на процеса на модернизация на ВВС ще има силно негативен ефект в период на постоянно растящ рисков потенциал за националната и съюзната сигурност. Забавянето е като да тъпчеш в едно блато, което предизвиква все по–дълбоко потъване в него. Крайно неудачен е и моментът на отказ- 15 годишнината от членството ни в НАТО. Предполага се някаква по–голяма зрялост в решенията.  Председателят на Комисията в НС ген. Попов и намеци на министъра на отбраната Каракачанов преди 14. януари допуснаха варианта предложението им \"да не мине\" в парламентарна зала. Но с очертаващото се осигуряване на гласове от ДПС, тези опасения ще се разсеят.  Тогава ще се стигне до  , в които в никакъв случай цената не би могла да се свали под 2,3 млрд., а не са направени цялостни разчети за подръжката на този самолет през целия му жизнен цикъл. Но ако все пак имаме някаква обща предства за тях (40 млн. годишни експлоатационни разходи), то няма посочени данни за необходимото наземно оборудване, навигационни системи и др., които не са предмет на бъдещ договор, а са си наша грижа. Не са взети предвид рисковете Конгресът на САЩ да не разреши модерно оборудване (за Хърватия го отказа) и бъдещи доставки на боеприпаси и въоръжение през следващите години. За каква \"независимост от трета страна\" говорим?   Швеция предлага сами да изберем оборудване от САЩ, Европа, Израел. Внимателно прочитане на проекто-решението показва, че  освен единствено за намаляване на общата цена на сделката? Ако се постигне  Тогава отново ще трябва да се върнем на изходно положение - нова процедура или ново искане от правителстовото на мандат за преговори пък със следващия партньор– Швеция и ново забавяне. Междувременно   Това очевидно не е било съобразено от авторите на сегашния сценарий.   както казва народът, от всички досегашни грешни подходи, объркани и взаимно противоречащи си аргументи  нито да заплати наведнъж цялата сума и да чака 5 години за доставката на самолетите. Това е и въпрос на самоуважение на национална институция като НС, която и без това е стигнала най–ниското обществено одобрение от 8%.  има възможност за разсрочено плащане и предлага офсетна програма. На тази база НС да възложи на правителството да премине към преговори с Швеция.  Образно казано, \"признавам, че мерцедесът е най–добър, но и Фолксваген ми върши същата работа и е по чергата на българина\". Това ще се приеме добре от хората.  Това ще успокои духовете, ще ограничи неизбежната загуба на електората на управляващите и няма да доведе до фаталния вариант на прекъсване на модернизацията на ВВС и отлагането им за след 2 и повече години.    А досегашното шикалкавене ще има последствия и за следващите два голями проекта– бронираната машина за пехотата и двата многоцелеви кораби, но поне ще покажем, че се учим от грешките си и няма да допуснем погазване на основни принципи на международното търговско право.    Защото политическата класа днес се нуждае от единство по национално–значими въпроси с много по–голяма стойност и последствия за бъдещето на страната, Европа и човечеството. А за това е необходима енергия, визия и лидерство, каквито тя на този етап не показва дори при решаването на по–дребни казуси на национално ниво.  ", "date": "2019.01.15", "title": "Симеон Николов: Трите варианта за избор от Народното събрание по казуса \"нов тип боен самолет\" "}
{"url": "http://epicenter.bg/article/Drugite-za-Ninova--Rogata-izpravi-BSP--postavi-vaprosa-za-vlastta--mozhe-da-kara-samo-napred-/172935/11/33", "text": "Други я съветват да намали темпото и когато кара напред, да се съобразява с психологията на българина, който не обича екстремните ситуации. Никой обаче, критик или почитател,   В предишното Народно събрание парламентарната група на левицата имаше 48 депутати при цели 111 от групата на ГЕРБ. Или 63-ма повече. Смазващо превъзходство. Сега левицата разполага със 79 народни представители (един напусна групата) при 95 от основния опонент. Или само 16 гласа отгоре.  , някои дори казват – от отвъдния политически живот, накъдето се беше запътила партията след победоносните серии на ГЕРБ и колаборационното поведение на част от червените кадри.   Заслуга на Нинова е издигането на Румен Радев за кандидат-президент на левицата. Над 2-та милиона гласа от целия политически спектър са потвърждение за добра политическа интуиция и кураж при взимането на решения. За лидер на БСП бе избрана на 8 май 2016 г. Оттогава насам смени поколението в партията, като отвори път на нови лица. Обратната страна на обновителния процес е, че амбицира вътрешно-партийната опозиция.  Характер, който през тази година ще ѝ трябва. Редовните избори са два – европейски и местни. А както казва политологът проф. Александър Маринов,    двама историци – академиците Константин Косев и Георги Марков, политологът д-р Калоян Методиев, социолозите Андрей Райчев и Кънчо Стойчев. Оценка даде и депутатът от гражданската квота на ГЕРБ Георги Марков.      Нинова е ербап жена. Успя да извади напред БСП и да я стабилизира. Радвам се на ентусиазма и на енергията ѝ, но трябва да бъде по-кротка. Защото со кротце, со благо далеч се отива, както е казал един мъдър човек.  Политическата битка е битка на дълги разстояния, тя не е като на фронта. Нинова е напориста, но трябва леко да намали темпото. Българите така сме устроени, че не обичаме екстремните ситуации. Ние предпочитаме кротко да вървят нещата. Такава ни е психиката.  Тя води равностойна политическа битка с Борисов, въпросът е да се спазват нормите. Не бива да се казват хулни и груби думи, тъй като те са бумерангови и веднага дават обратен ефект. В най-новата ни история Ренета Инджова бе така напориста, но това не ѝ докара много активи. В политиката не бива да се прекалява с отрицанието. У нас много се цени българин да има високи позиции на международната сцена. Това че Нинова е настроена критично към Станишев, се отразява неблагоприятно, тъй като все пак той е българин, който заема отговорна длъжност в европейски мащаб и трябва да ценим тези наши представители.    Корнелия Нинова е жена със силен характер, целенасочена е и е прекалено ясна за политик. Обикновено политиците усукват, особено по жизнено важни въпроси. Нейната сила е в тази яснота, което се цени от хората. Хората разбират какво има да им каже. Има и организаторска дарба – стегна партията, приведе я в динамичен вид и постави въпроса за властта. Когато се поставя въпроса за властта, човек трябва да чувства, че има готовност за нея – както лична, така и на съответната политическа партия.    Корнелия Нинова се наложи като нов тип политик с няколко основни инструмента: говорене в прав текст, деидеологизация, прагматизъм, поемане на рискови ходове. Това е и новата европейска реалност.  Не може да се отрече, че демонстрира смелост и решителност за действия, което е дефицитна стока в епохата на полу-мъже, затънали в зависимости, страх и безгръбначие. Мнозина не издържат и се предават или продават, но към днешна дата не и тя. Това безспорно заслужава адмирации. При жените интуицията, ирационалното играят силна роля в политиката – да усещат хора, събития, решения… И Нинова го прави. Апропо, ирационалното е основата на консерватизма.  Ценното, от моята политическа гледна точка е, че работи за важни политическа каузи - борбата ѝ с нарушенията на демократичните принципи, на които сме свидетели в момента в държавата, Истанбулската конвенция, Пакта за миграцията. Не се побоя да се сблъска фронтално с придворния бизнес, удържа на външен натиск по различни теми и много други. Събирането на съвкупност от политики, покриващи целия политическия спектър, е нещо, което не може да ѝ се отрече. Битките трябва да се водят за общото благо, а не за тяснопартиен интерес. Защото партиите са просто средство, а не цел в политиката, което, струва ми се, тя започна добре да разбира.  Пожеланията ми са за много здраве и виталност. Останалото е комбинация от човешка и Божа работа.    Ще започна с една шега: Корнелия значи \"рогата\". Това не е изненадващо за нея. Не зная дали родителите ѝ са имали нещо такова предвид, но в резултат, че е толкова рогата, тя в куп неща е първа. Тя е първата лидерка на БСП. Преди нея партията не е имала за лидер жена.  Тя е и първата, която става лидерка без волята на предишния лидер. В този смисъл Корнелия Нинова е изненада.   Тя е успялото, „рогатото“, което е плюс, което обаче е и минус.  Прекалено много се бие и много слабо познава задния ход. Тя почти не знае как се превключва на задна скорост. Това, че не е маневрена, е симпатично, но скъпо удоволствие.  Дотук обаче печели.   Тя е човек, преминал през противоположности. Момиче от село, завършила НГДЕК (б. ред. - родена в село Крушовица, завършва с отличие гимназията за древни езици и култура и право в СУ „Св. Климент Охридски“). Тя е български мениджър, който работи за арабските страни. Животът ѝ е пълен с противоположности.  В нея има биткаджийски заряд и последното, което е характерно за нея, е австрийската мъдрост: „Другите да воюват, ти сключвай бракове“. Ако трябва да ѝ се пожелае нещо, това е да побеждава по-пестеливо.  50 години за един политик са разцветът. Идеална възраст на това поприще. Руснаците имат поговорка: „Ако до 20 години нямаш здраве и сила, никога няма да имаш. Ако до 30 години нямаш акъл, никога няма да имаш. Ако до 40 години нямаш богатство, никога няма да имаш. Ако до 50 години нямаш власт – толкоз.“  Безспорно, биткаджийският нрав мобилизира опонентите и противниците ѝ. Затова са толкова битките, които води. Тя си направи битка за партията, в която да участват не пленум, не конгрес, а цялата партия. В този смисъл държи в ръката си „асо пика“. Каквото и да се случи, трябва цялата партия да гласува, където тя, поне в момента, ще бие с 90%  Каквото и да правят противниците ѝ, тя държи асото, което може да изиграе на масата.    Корнелия Нинова е видимо по-различен политик от досегашните лидери на БСП. Откроява се! Това, което до момента доминира като нейно най-голямо постижение, е победата на президента Румен Радев и по-точно нейното решение да подкрепи такъв тип кандидат и точно тази кандидатура. Това беше летящ старт на лидерското поприще.   Нинова със сигурност промени опозиционното поведение, най-вече говорене на БСП. БСП стана остра, активна, на моменти - агресивна в добрия смисъл опозиция, която създава необходимост да се съобразяват с нея. Преди имаше момент, когато не ѝ обръщаха внимание, по-скоро се отнасяха малко пренебрежително към нея.  Положителна характеристика е, че Нинова инициира и придвижи разработването на документ като „Визия за България“. Самият факт, че няма друга партия с такъв документ, е показателен.   В същото време Нинова е прекалено импулсивна, прекалено реактивна и като прибавим, че се изказва почти по всеки въпрос, това води до опасността от недостатъчно задълбочаване. А оттук - и до съответни политически грешки, които при лидера имат по-голяма цена, отколкото при другите политици. Тоест, много по-добре би било да говори по-рядко, по-кратко, по най-важните въпроси и с повече тежест. За останалите неща има и други членове на ръководството, има депутати.  Искам да видя и окончателния вид на „Визия за България“. За мен това е важен тест – и за БСП, и за самата Нинова. Ако този документ бъде приет, без да бъдат отстранени сериозните недостатъци, които имаше, ползите от него ще бъдат сведени до нула. Но това е процес в развитие.  Големите изпитания пред Нинова предстоят. Това, естествено, ще бъдат следващите избори. Според мен през тази година ще има три пъти избори, а това е сериозно изпитание за всеки лидер. Огромно напрежение. Ако успее да се справи, да доведе БСП в кондиция за едно убедително представяне, бих казал – за победа. Защото при тази политическа ситуация, с такива управляващи – изхабени, концентрирали голямо недоволство, нищо друго няма да й бъде зачетено като успех, а бих казал – няма да бъде и простено.    Аз съм от противниковия на госпожа Нинова политически лагер, но това не ми пречи да я поздравя за годишнината, да ѝ пожелая здраве и да я поздравя за важните и общонационално значими позиции, с които помогна да се постигне политически консенсус между управляващи и опозиция в България.   От консенсусните точки на първо място бих откроил ревностното оспорване на приемането на Истанбулската конвенция у нас и въвеждане на джендър идеологията и комитета GREVIO.  Подчертавам и позицията ѝ срещу приемането на Глобалния пакт за миграцията на ООН, който ни внушава, че съществува право на миграцията, а такова няма; че миграцията била инкубатор на просперитета на Европа.  Не на последно място поставям и позицията ѝ спрямо евроинквизицията срещу една приятелска страна със силен министър-председател, какъвто е Виктор Орбан.  Тези неща са впечатляващи и независимо, че аз съм от политическия противников лагер, не ми пречи да ги оценя реално. Така, както и Корнелия Нинова поздрави нашия премиер и лидер на партията няколко пъти, когато той постъпи по сходни проблеми. Например, не предприе изгонване на руски дипломати само по слухове и следствени действия без съдебно решение.  Познавам лидерите на БСП от началото на прехода. От всички тях, след Тодор Живков, Нинова е най-хитрият лидер на БСП в добрия смисъл на думата. Успя да усети, много преди своите колеги от другите политически сили, вятъра на промяната в Европа. Защитава национално отговорни позиции, към които Европа, рано или късно, ще отиде.  На фона на рухващите социалистически партии в Европа - от Франция, през Италия и Австрия, до Полша - Корнелия Нинова държи фронта на левицата в България. Това прави предизборната борба у нас по-оспорвана и по-сладка победата, когато тя се случи. Така стана на последните парламентарни избори, когато Борисов победи една силна партия.    В политиката 50 години са младенческа възраст. На фона на един Уинстън Чърчил например е дори детско-юношеска. За политик, който успее да се задържи във властта, това е само началото.  Дотук Корнелия Нинова постигна няколко много важни неща.  Сложи край на изборните победи на ГЕРБ с кандидатурата на Румен Радев за президент, което е нейна лична заслуга.   Вдигна на крака БСП, която се бе превърнала в обезверена и почти умираща партия. БСП в момента представлява реална политическа сила. Като социолог, на базата на изследвания, мога да потвърдя, че преди Корнелия Нинова нещата наистина бяха много, много тъжни. Преодоляването на пълното обезверяване е огромен успех.   Завоюва нови позиции, противопоставяйки се дори на ПЕС за така наречената Истанбулска конвенция. Показа кураж, като скръцна със зъби и на партийните си другари в Европа в името на националните интереси, както тя ги разбира. Намери изключителни партийни остриета, едно от които, без съмнение, е Елена Йончева, която нанесе сериозни удари на управляващите. Бих добивал още проф. Иво Христов, Крум Зарков.  Това, което никой партиен лидер на БСП не е постигал: да ликвидира опозицията срещу себе си. В БСП това е характерна особеност, която те наричат вътрешно-партийна демокрация. За нейно успокоение всички лидери преди нея са имали вътрешна опозиция срещу себе си, потискана в една или друга степен, но съществуваща реално.  Мисля, че греши и с патоса, който влага в атаките срещу ГЕРБ. Този патос е формулиран така: Искаме властта, за да свалим ГЕРБ и да сложим край на това вредно управление. Тук акцентът трябва да е поставен обратно: Искаме да сложим край на това вредно управление и в името на това сме готови да вземем властта.   „Искаме властта“ изглежда малко пресилено и в този смисъл не създава единен фронт на всички недоволни от управлението на ГЕРБ.  „Визия за България“ също не стига. Тя е насочена към всички - има и за малкия, и за средния, и за големия бизнес, и за пенсионерите, и за здравеопазването и т.н. Липсва таргет групата, ясната цел партия на кого точно си ти. „Визия за България“ в този си вид не може да служи за политическа употреба, ако не претърпи синтезиран превод. От две-три изречения на избирателя трябва да му стане кристално ясно каква му предлагат. Идеята, че му предлагат да смени властта, не е достатъчна.  Друг традиционен проблем е липсата на съюзници. Поведението, излъчването, изказванията при БСП внушават сякаш идеята, че БСП си е самодостатъчна. Аз, например, не разбирам схизмата с АБВ. БСП печели, когато привлича подкрепа отвън. Румен Радев е типичен пример в това отношение. Трябва отваряне - дори не толкова към партии, колкото към хора. Хора с интелектуален потенциал; хора, които биха могли да бъдат съпричастни не към лявото, а към нормализацията на страната. Така че страната най-накрая на бъде вкарана в нормално русло на управление и на обществен и социален живот.  Сега тече битка за евролистата, за това ще издигнем ли Станишев, кой приема Истанбулската конвенция и кой не. Това е вътрешна битка, а битката трябва да е за привличане на качествени и можещи хора отвън. Това са основните проблеми на Корнелия Нинова и на БСП. Както подчертах, 50 години са младенческа възраст за един политик и може би тя ще успее да нацели ваксата.    Познавам Корнелия от 4 години. Сигурно сме се срещали една дузина пъти. Три са отчетливо доминиращите ѝ качества:    - енергия, огромен заряд  - целеустременoст, яснота за целите  - ясни морални червени линии, принципи извън дискусия  Вероятно поради увереността ми в диалектическата логика, това са и най-големите й слабости. Защото огромната мощ изисква не по-малко мощни спирачки; защото целеустремеността може да убие гъвкавостта и компромиса; защото моралната чистота и претенция може да прерастне в сектантство.    Вероятно горните думи са твърде субективни и не могат да не бъдат. Но безспорното, обективното е, че Корнелия е лидер от най-висока класа, истински водач с цялата прелест и ужас на тази дума.   ", "date": "2019.01.15", "title": "Другите за Нинова: Може да кара само напред, вдигна БСП на крака, обърна я към властта"}
{"url": "http://epicenter.bg/article/Vuchich--Za-Sarbiya-e-nay-dobre--quot-Turski-potok-quot--da-stigne-do-Sarbiya-prez-Balgariya-/172930/4/0", "text": "Сръбският президент Александър Вучич заяви, че за страната му е най-добре когато газопроводът \"Турски поток\" стигне до България, да бъде доведен до сръбската граница и газът да бъде транзитиран през газовия интерконектор в Сърбия, предаде агенция Танюг, цитирана от БТА.  \"Нямам никакъв идеологически проблем. Дайте ми друг евтин газ, чакам това, но още не съм го видял\", каза Вучич в интервю за телевизия Пинк.  Той посочи, че върху него се оказва натиск Сърбия да получава газ от остров Кърк (в Хърватия), но той е двойно по-скъп и Вучич не иска да го купува заради политическата му цена.  \"Най-евтин е газът на руснаците. Когато руснаците доведат \"Турски поток\" до България, ще платим да го доведат до нас. Затова предстоящото посещение на президента Владимир Путин (на 17 януари) е важно. Нямам никакъв идеологически проблем. За разлика от другите, моя работа са Сърбия и гражданите. Дайте друг по-евтин газ, но още не съм видял такъв\", каза той.  Той добави, че когато пита защо трябва да плаща толкова висока цена за газ, а му отговарят, че трябва да разбира геополитическите отношения, веднага го заболява главата.  ", "date": "2019.01.15", "title": "Вучич: За нас е най-добре \"Турски поток\" да стигне до Сърбия през България "}
{"url": "http://epicenter.bg/article/NSI--Godishnata-inflatsiya-za-dekemvri-2018-g--spryamo-dekemvri-2017-g--e-2-7-/172950/4/0", "text": "Индексът на потребителските цени за декември 2018 г. спрямо ноември 2018 г. е 100.0%, т.е. месечната инфлация е 0.0%. Годишната инфлация за декември 2018 г. спрямо декември 2017 г. е 2.7%, съобщиха от НСИ.   Средногодишната инфлация за периода януари - декември 2018 г. спрямо периода януари - декември 2017 г. е 2.8%. През декември 2018 г. спрямо предходния месец цените на стоките и услугите в потребителските групи са се променили, както следва: хранителни продукти и безалкохолни напитки - намаление с 0.1%; алкохолни напитки и тютюневи изделия - увеличение с 0.5%; облекло и обувки - намаление с 1.1%; жилища, вода, електроенергия, газ и други горива - увеличение с 0.1%; жилищно обзавеждане, домакински уреди и принадлежности и обичайно поддържане на дома - цените остават на равнището от миналия месец; здравеопазване - цените остават на равнището от миналия месец; транспорт - намаление с 2.7%; съобщения - увеличение с 0.3%; развлечения и култура - увеличение с 4.3%; образование - намаление с 0.1%; ресторанти и хотели - увеличение с 0.3%; разнообразни стоки и услуги - намаление с 0.3%.   През декември 2018 г. са се намалили цените на следните хранителни продукти: свинско месо - с 2.4%, малотрайни и трайни колбаси - съответно с 0.7 и 0.9%, прясна и охладена риба - с 0.5%, нискомаслено прясно мляко - с 0.1%, млечни масла - с 2.1%, олио - с 0.8%, цитрусови и южни плодове - с 9.8%, маслини - с 2.5%, кореноплодни зеленчуци (моркови и червено цвекло) - с 0.9%, леща - с 0.7%, шоколад и шоколадови изделия - с 1.0%, оцет - с 0.1%, минерална вода - с 2.2%, газирани напитки - с 1.7%, плодови сокове - с 1.7%, и други.   През декември 2018 г. са се увеличили цените на следните хранителни продукти: ориз - с 1.4%, брашно - с 1.0%, хляб - с 0.2%, месо от едър рогат добитък - с 1.0%, месо от домашни птици - с 0.2%, мляно месо (кайма) - с 0.4%, пълномаслено прясно мляко - с 2.3%, кисели млека - с 0.1%, сирене - с 0.9%, кашкавал - с 0.7%, яйца - с 0.5%, маргарин - с 2.4%, домати - с 4.3%, краставици - с 3.2%, зеле - с 10.8%, зрял лук - с 11.8%, зрял боб - с 1.4%, картофи - с 5.2%, сол - с 0.8%, ракии - с 0.3%, вина - с 0.2%, и други.   През декември 2018 г. в групите на нехранителните стоки и услугите е регистрирано намаление на цените при: облекло - с 0.9%, обувки - с 1.6%, газообразни и течни горива за битови нужди - съответно с 0.5 и 5.4%, готварски печки - с 1.1%, отоплителни уреди - с 0.3%, препарати за почистване на съдове - с 1.2%, прахове за пране - с 0.2%, дизелово гориво - с 6.6%, автомобилен бензин А95H - с 8.4%, автомобилен бензин А98Н - с 6.2%, газ пропан-бутан за ЛТС - с 8.5%, телевизори - с 2.4%, козметични продукти - с 2.0%, и други. През разглеждания месец в групите на нехранителните стоки и услугите е регистрирано увеличение на цените при: цигари - с 0.1%, въглища - с 1.7%, дърва за отопление - с 0.2%, климатици - с 0.5%, метан за ЛТС - с 0.4%, пътнически въздушен транспорт - с 43.5%, пакетни услуги за почивка и туристически пътувания - с 10.3%, услуги в ресторанти, кафенета и други - с 0.2%, услуги във ваканционни центрове и курорти - с 3.4%, продукти за лична хигиена - с 1.4%, и други.   През декември 2018 г. цените на лекарските услуги са се увеличили с 0.2%, а цените на лекарствените продукти и стоматологичните услуги остават на равнището от предходния месец. Хармонизираният индекс на потребителските цени за декември 2018 г. спрямо ноември 2018 г. е 100.0%, т.е. месечната инфлация е 0.0%. Годишната инфлация за декември 2018 г. спрямо декември 2017 г. е 2.3%. Средногодишната инфлация за периода януари - декември 2018 г. спрямо периода януари - декември 2017 г. е 2.6%.   Индексът на цените за малката кошница за декември 2018 г. спрямо ноември 2018 г. е 100.1%, а от началото на годината (декември 2018 г. спрямо декември 2017 г.) е 103.3%. ", "date": "2019.01.15", "title": "НСИ: Годишната инфлация за декември 2018 г. спрямо декември 2017 г. е 2.7%"}
{"url": "http://epicenter.bg/article/BNB-preduprezhdava-za-riskove--svarzani-s-kreditiraneto-u-nas--Lihvite-mozhe-da-tragnat-nagore-/172968/4/0", "text": "За рискове, свързани с кредитирането у нас, предупреждава Българската народна банка в бюлетина си \"Банките в България\" за третото тримесечие на 2018 г., публикуван вчера.   Делът на кредитите и авансите в общата структура на активите се е повишил от 61.5% на 62.6% през тримесечието при общи активи на банковата система към края на септември 103.2 млрд. лева.   Брутният кредитен портфейл на банковата система се е увеличил със 1.4 милиарда лева (2.4%) до 60.3 млрд. лв.   Кредитите за домакинствата са нараснали с с 375 млн. лв., за нефинансови предприятия - с 537 млн. лв., за други финансови предприятия - с 414 млн. лв. и вземанията от сектор „държавно управление“ - с 97 млн. лв.   Бързото нарастване на кредита може да създаде , които да се проявят при бъдещо покачване на лихвите или отслабване на икономическата активност, предупреждава БНБ. Това може да доведе до затруднения на кредитополучателите да обслужват кредитите си.      например при  . Хората с кредити в заварено положение не могат да очакват лихвите им да останат същите, защото в общия случай договорите предвиждат промяна на лихвите в зависимост от пазарните условия. Фиксираният лихвен процент пък важи за по-малко от 1 г. в 97% от договорите за кредит през последните 10 г.   Други рискове за икономическия растеж в ЕС, които могат да се отразят на България, поставят:  , несигурността относно икономическите аспекти на   несигурността около политическата ситуация и състоянието на публичните финанси в  .   Негативно влияние върху финансовото състояние на кредитополучателите би оказало  , каквото ще настъпи в рамките на матуритета на кредитите с по-дълга срочност, главно жилищните, посочват от БНБ.    Te ще обхванат трите най-големи банки по активи (Уникредит Булбанк, ДСК и ОББ) и най-големите с местна собственост (ПИБ, ЦКБ и Инвестбанк), като резултатите се очакват през юли.     \"Наред със споменатите възможни промени в нагласите на банките спрямо настоящите и потенциалните им клиенти предстоящите преглед на качеството на активите и стрес тест биха могли да повлияят върху поведението на пазарните участници, включително и в зависимост от начина, по който се интерпретират резултатите за участващите кредитни институции\".   През третото тримесечие на 2018 г.  \" \", предупреждава БНБ.   Все пак размерът на брутните необслужвани кредити и аванси на ниво банкова система е намалял до 7.4 млрд. лв. за тримесечието. В края на септември делът им е понижен с 0.6 пр. п. до 8.5%.   Към края на септември 2018 г. капиталът, превишаващ регулаторното изискване от 8% и определените капиталови буфери, покрива изцяло размера на нетните необслужвани кредити в банковата система (остатъчния кредитен риск).   За да се предпазят от възможните последствия при реализирането на рисковете пред системата, банките да прилагат кредитни стандарти, които отчитат не само текущото, но и бъдещото финансово състояние на потенциалните кредитополучатели и да не занижават стандартите под натиска на конкуренцията, съветват от БНБ. И да не пренебрегват склонността на значителна част от потенциалните кредитополучатели да надценяват капацитета си за поемане на дълг.   От БНБ подчертават, че сега  , за да позволят абсорбирането на евентуална бъдеща реализация на кредитен, пазарен и ликвиден риск. Но продължителното увеличаване на дела на високорисковите активи и по-ниската ликвидност.   Продължително увеличаване на дела на активите с по-висока степен на риск и по-ниска ликвидност обаче би могло да отслаби устойчивостта на банковия сектор спрямо материализация на рисковете. Освен това, макар на ниво система кредитните институции да разполагат с капитал над изискваните равнища,   в рамките на банковия сектор. От тази гледна точка съхраняването и допълнителното укрепване на капиталовата позиция би увеличило устойчивостта на кредитните институции към бъдеща реализация на рисковете.    ", "date": "2019.01.15", "title": "БНБ предупреждава за рискове, свързани с кредитирането у нас: Лихвите може да тръгнат нагоре!"}
{"url": "http://epicenter.bg/article/Zadarzhaniyat-za-ubiystvo-na-tv-vodeshta-Severin-Krasimirov-otnovo-e-v-sledstveniya-arest-v-Ruse/172914/3/0", "text": "Какво е психическото и психологическо състояние на Северин Красимиров, задържан за убийството на телевизионната водеща Виктория Маринова, ще стане известно до месец. Това обяви окръжният прокурор на Русе Георги Георгиев, след като приключи изследването на обвиняемия в специализираната болница към затвора в Ловеч, предаде БНР.   От вчера Северин Красимиров отново е в русенския следствен арест, след като в продължение на един месец той бе на изследвания за психологическото и психическо състояние в специализираната болница към затвора в Ловеч.   „Изчакваме заключението по психичната и психологическа експертиза и след това ще преценим с какви действия да продължим към финала на разследването“, каза окръжният прокурор Георги Георгиев. Той добави, че се надява до края на месеца вещите лица да бъдат готови със заключението си.   Според прокурора засега се работи активно, разследването е към своя край и в рамките на няколко месеца ще приключи досъдебното производство.", "date": "2019.01.15", "title": "Задържаният за убийство на тв водеща Северин Красимиров отново е в следствения арест в Русе"}
{"url": "http://epicenter.bg/article/Trima-lekari-shte-izsledvat-zdravoslovnoto-sastoyanie-na-Valcho-Arabadzhiev-/172927/3/0", "text": "Трима лекари ще изследват здравословно състояние на сина на хотелиерите Ветко и Маринела Арабаджиеви, който е зад решетките вече пети месец, предаде бТВ. Според адвокатите му той страда от гръбначни проблеми заради тежка катастрофа в Лондон през 2016 г.  Апелативният специализиран съд прие искането на защитата за извършването на медицинска експертиза. Тя трябва да бъде готова до 24 януари, когато магистратите ще преценят дали Вълчо Арабаджиев ще остане в ареста, или ще му бъде наложена по-лека мярка за неотклонение.  Вълчо Арабаджиев бе оставен в ареста, а мотивите на съда бяха, че има риск да се укрие, тъй като родителите му все още се издирват. Адвокатите поискаха по-лека мярка заради гръбначно заболяване, но според експертизата Арабаджиев може да се лекува в ареста.  Пред съда Вълчо Арабаджиев обясни, че иска да се стигне до истината по случая, за да изчисти името си. Причините да поиска свобода са две - да довърши магистратурата си и да се погрижи за здравето си.  В края на август бе извършена специализирана акция в офисите на хотел „Маринела” в София и хотел „Марица” в Пловдив, собственост на Ветко Арабаджиев. 10 души, сред които и синът му Вълчо, бяха задържани. Шест души бяха обвинени за пране на пари.  ", "date": "2019.01.15", "title": "Трима лекари ще изследват здравословното състояние на Вълчо Арабаджиев "}
{"url": "http://epicenter.bg/article/Dizaynerkata-Megz-pripadna-v-sada--priyatelyat-y-Rumen-Ronchev-ostava-v-aresta/172954/3/0", "text": "Пловдивският окръжен съд остави за постоянно в ареста бизнесмена Румен Рончев, който бе задържан и обвинен за обсебване и кражба на луксозен джип \"Мерцедес\", собственост на лизингова компания. Обвинени по делото са и 28-годишната дизайнерка Миглена Каканашева-Мегз и нейният братовчед Антон Лесов.   Въпреки че преди дни Рончев, който е собственик на транспортна фирма, заяви пред журналистите в Районния съд, че Мегз се опитва да му открадне бизнеса, днес дизайнерката се появи в Окръжния съд, за да го подкрепи.   \" \", заяви Каканашева.   Дизайнерката визираше съпругата на Румен Рончев - Зорница, която на предното съдебно заседание заяви, че Мегз е била любовница на съпруга й, но сега не му е никаква. Зорница Рончева обвини Каканашева, че е обсебила семейните фирми и е натопила мъжа й в схемата с откраднатия лизингов джип.   На тези обвинения и думите на самия бизнесмен, че именно тя го е натопила, Миглена Каканашева отговори така:  \" \", категорична бе дизайнерката. \r\n \r\n \r\n \r\n Съпругата на транспортния бос Зорница дойде в съдебната зала с дъщеря си, но отказа коментар пред журналистите.   \" \", заяви пред магистратите Румен Рончев.   Окръжните съдии обаче прецениха, че има достатъчно доказателства в подкрепа на обвинението срещу Рончев и го оставиха за постоянно в ареста. Решението им е окончателно.   Източник: Дир.бг    ", "date": "2019.01.15", "title": "Дизайнерката Мегз припадна в съда, приятелят й Румен Рончев остава в ареста"}
{"url": "http://epicenter.bg/article/Tsisterna-sas-syarna-kiselina-se-obarna-kray-Vidin-/172964/3/0", "text": "Сигнал за инцидент с цистерна с опасен товар по надлеза в посока Иново е подаден в 15.30 часа, съобщи Стилян Пешев, началник сектор \"Превантивна и контролна дейност\" към Регионална дирекция „Пожарна безопасност и защита на населението“ във Видин пред БНР. Районът на надлеза е отцепен, на мястото работи частна фирма с кран и екипи на противопожарната служба.  Леко е пострадал шофьорът, но не се е наложило да остава в болница. Работници в близост до инцидента са оказали помощ на шофьора.  \"Колегите излязоха, отидоха и помогнаха на шофьора да излезе от камиона. Ние, когато излязохме имаше теч на тази киселина... Чухме един удар и излезнахме и видяхме вече обърната, но не сме били на инцидента. Линейка, пожарна, всичко беше много бързо...,\" разказват очевидците  Има готовност за реакция, ако има разлив, съобщи служител от поддържаща фирма на пътищата.  \"Ако се разлее нещо, да опесъчим пътя. Киселина има в тази цистерна,\" поясни той.  Сярната киселина не е взривоопасна, сега времето е студено и няма опасност за хората, заявиха от противопожарната служба. Движението е пренасочено по обходен път около надлеза.  ", "date": "2019.01.15", "title": "Цистерна със сярна киселина се обърна край Видин "}
{"url": "http://epicenter.bg/article/Upravlyavashtite-predlagat-da-otpadne-zabranata-za-oglasyavane-na-anketi-v-izborniya-den-/172944/2/48", "text": "Да отпадне забраната за публикуване на социологически данни в реално време в печатните, електронни и информационни медии в изборния ден. Това изменение в Изборния кодекс са внесли от ГЕРБ и „Обединени патриоти“,    В мотивите на вносителите се подчертава, че промяната се внася заради наложилата се практика в различни социални мрежи през целия изборен ден да се публикуват данни, което пораждало неравнопоставеност между медиите.  Изменението е мотивирано и с данни от доклад на Централната избирателна комисия (ЦИК) в периода 2015-2017 г., че ЦИК е била сезирана с множество сигнали за публикуването и оповестяването на резултати от социологически изследвания в деня преди изборите и в изборния ден. Те се появявали в страниците на търговски електронни медии, както и чрез препращането към профила на доставчиците на такива медии в социалните мрежи, като в значителна част от случаите оповестяването на данните от социологическите проучвания се представя под формата на алегорични образи на предмети, животни, населени места и други.  Според вносителите с отпадането на забраната ще има равнопоставеност между всички медии.  В действащия сега Изборен кодекс резултатите от социологическите проучвания се оповестяват след 20,00 часа на изборния ден, а при нарушения се налага глоба или имуществена санкция в размер от 2000 до 5000 лв. Тези санкции обаче не могат да се налагат, тъй като в социологическите данни, които се публикуват в търговски електронни медии, не се споменават реалните имена на политическите сили.  Промените в Изборния кодекс управляващите са внесли днес, когато е последният срок за внасяне на предложения между двете четения на закона.  Предложения за изменения са внесли още от БСП, които настояват изчистване на т.нар. „мъртви души“ в публичен регистър на избирателите, а от „Воля“ имат предложение за видеонаблюдение при преброяване на бюлетините в края на изборния ден.  В първоначалния законопроект за изменение на Изборния кодекс управляващите предложиха отлагане на масовото въвеждане на машинното гласуване и премахване на номерата на партиите в бюлетината, което беше подкрепено на първо четене.  ", "date": "2019.01.15", "title": "Пада забраната за огласяване на социологически анкети в изборния ден "}
{"url": "http://epicenter.bg/article/-/172947/2/0", "text": "Кандидатите за промяна на гражданството резервират само по електронен път дата и час за подаване на молби и провеждане на интервю в дирекция „Българско гражданство“ от втори януари т.г. Това съобщиха от пресцентъра на Министерство на правосъдието.   Новият ред за регистрация на молбите на придобиване, възстановяване и освобождаване от българско гражданство, регламентиран с влезлите в сила промени на Наредба № 1 от 1999 г. за прилагане на глава пета от Закона за българското гражданство, цели намаляване на административната тежест за гражданите и превенция срещу опити за злоупотреби.   Чрез автоматизираната информационна система на Министерството на правосъдието  всеки кандидат може да избере подходяща дата и час за подаване на своите документи, без да се налага да чака на опашка.   В деня на подаване на молбата, ако се установи, че са представени всички необходими документи, се провежда и интервюто с кандидатите. Така се преодолява старата практика за отлагане на интервюто и насрочване на нова дата, на която кандидатите отново да се явят за неговото провеждане, което необосновано удължаваше процедурата с почти година.   След провеждането на интервюто, в 14-дневен срок се извършва експертен преглед за съответствието на представените документи с нормативните изисквания и при констатирани несъответствия на молителя, се предоставя двумесечен срок за отстраняването им чрез публикуване на съобщение за това в автоматизираната информационна система. При неотстраняване на несъответствията в определения срок, производството се прекратява със заповед на министъра на правосъдието.   За кандидатите отпадат и част от административни тежести, като не се налага да представят удостоверение от МВР за разрешено постоянно или дългосрочно пребиваване в България, документ, удостоверяващ внасянето на задължителните осигурителни вноски и наличието или липсата на задължения, удостоверение за сключен граждански брак, когато бракът е сключен от български гражданин на територията на България.   За всички тези обстоятелства служителите от дирекция „Българско гражданство“ извършват служебна справка в Националната база данни на „Население“ и междурегистровия обмен (RegiX).   Неприключилите до 1 януари 2019 г. производства по придобиване, възстановяване и освобождаване от българско гражданство се довършват при досегашните условия и ред. ", "date": "2019.01.15", "title": "Министерството на правосъдието въведе онлайн регистрация за подаване на документи за гражданство"}
{"url": "http://epicenter.bg/article/Maya-Manolova--Tsenata-na-piteynata-voda-se-povishava-edinstveno-saobrazno-inflatsiyata/172948/2/0", "text": "Омбудсманът Мая Манолова е с нови предложения за промени в закона, засягащи цената на водата. Те идват след форума в Шумен, и след поредното повишаване на цената на водата, посочи тя в предаването “Плюс минус” по Нова телевизия. КЕВР са тези, които трябва да преценяват разходите, каза тя. Националният омбудсман критикува реформата във ВиК-сектора, свеждаща се единствено до повишаване на цената. Според нея няма никакво подобрение по отношение на качеството на питейната вода и качеството на услугата. Течовете продължават да са 62 %. Не се подобрява събираемостта, посочи още Мая Манолова. По думите й, когато взимаш парите от българските граждани трябва да има ясна връзка с конкретния резултат - да се подобри качеството на водата.  Атакувах така наречената единна цена, защото хората от малките населени места плащат огромни сметки, заяви омбудсманът. За 2017 година в резултат на инвестициите е обновен само 0,5 % от водопреносната мрежа. Цената на питейната вода за последните 5 години се повишава единствено съобразно инфлацията, каза Мая Манолова. Цената на водата расте, качеството не, смята тя.   „Хората не разбират какви са ползите от повишаването на цената на водата, тъй като няма никакво подобрение по отношение на качеството на услугата, на водата, не е обвързано с направените инвестиции, течовете също не намаляват”, каза омбудсманът.  Цената на питейната вода в рамките на 5-годиен период се повишава единствено и само съобразно инфлацията, каза още тя. „Това е единственият показател, който отчита КЕВР и естествено следи да не се повишат нивата на социалната поносимост”, добави Манолова.  Омбудсманът посочи, че течовете във водопреносната система продължават да са 62% , не се повишава събираемостта, не се подобрява качеството.  „За 2017 година, в резултат на направените инвестиции, е обновена само 0,5% от водопреносната мрежа, което означава, че въпреки повишаването на цената на водата, ще са необходими 200 години, за да обновим цялата система”, каза Мая Манолова. Става дума за много тежки посегателства върху правата на гражданите, посочи още тя.  Ако някога реша да си сменям позицията при всички случаи ще го направя публично и ясно, а не тайно, заяви тя.  ", "date": "2019.01.15", "title": "Мая Манолова: Цената на питейната вода се повишава, качеството - не!"}
{"url": "http://epicenter.bg/article/Detskite-gradini-v-Sopot-stanaha-bezplatni-/172951/2/98", "text": "Детските градини в Сопот и Анево стават безплатни. Това предвижда проектобюджетът на общината за 2019 година.   \"Екипът на кмета Деян Дойнов предложи за обществено обсъждане един балансиран и прагматичен проектобюджет. Той е функция на въведената строга финансова дисциплина и политиките, които водихме в тази насока още от началото на мандата ни\", обясни заместник-кметът Николай Новаков.   \"Месната власт влиза в бюджетна 2019 година със самочувствие, защото предлагаме бюджет, формиран на базата на логичен анализ за една дългосрочна програма, която предложихме още през 2015 година в предизборната си програма\", заяви Деян Дойнов. В тази визия заложихме преди всичко на социалния аспект, нея следваме и в новия бюджет, подчерта кметът.  Тази година от екипа на Дойнов са заложили сумата от 9 363 345 лева за бюджетна рамка на общината. От тях 5 051 306 лева за делегирани от държавата дейности. Това включва издръжката на училища, социални заведения, читалището, къща-музей “Иван Вазов”, общинска администрация на Сопот и Анево и пълна издръжка на детските градини и яслите в града.  От 1 януари тази година посещението на детските градини, яслите и храната от детската млечна кухня стават практически безплатни, а това е ценна придобивка за младите семейства.   С предходните няколко бюджета общината успя да осигури 400 000 хиляди лева за ремонт на болница и за финансова помощ на здравното заведение, което досега не е правено. Заедно с основните приоритети - финансова стабилизация и социална политика, общината решава и текущи въпроси, коментира кметът на Сопот. Ще продължи благоустрояването на града, монтирането на кътове за отдих с беседки между жилищните сгради. Предвидени са пари за продължаване на ремонта на улица „Иван Вазов“, която е част от Подбалканския път София-Бургас.  Предлагаме в новия бюджет и пари за ремонт на училищни сгради, тротоари, които не са ремонтирани от години. Залагаме достатъчно средства за спортни и културни дейности. Миналата година общината задели за ФК \"Металик\" 25 хиляди лева, предлагаме в бюджета да бъдат заложени 50 хиляди лева за отборите от различните възрастови групи, коментира Дойнов.  Ще бъдат заделени необходимите пари и за развитието на трите клуба по парапланеризъм, базирани в Сопот. Подкрепа ще получат литературните клубове, танцовите състави, пенсионерският клуб и клубът на инвалидите. Бюджетът, който предлагаме, е изцяло в полза на гражданите, тъй като се базира на добрите приходи, подчертаха Дойнов и Новаков.", "date": "2019.01.15", "title": "Детските градини в Сопот станаха безплатни "}
{"url": "http://epicenter.bg/article/Kmetat-na-Ardino-Resmi-Murad-obsazhda-Byudzhet-2019-s-zhiteli-po-selata/172952/2/98", "text": "Продължават срещите на кмета на община Ардино Ресми Мурад с жителите на населените места по съставянето на бюджет 2019.   В петък той посети Боровица, Брезен, Голобрад, Сухово и Рибарци, за да чуе на място предложенията на местните жители по съставянето на новия общински бюджет за тази година.   Заедно с него бяха още областният председател на ДПС Изет Шабан и председателят на Общинския съвет Сезгин Байрям. Срещите се съчетават и с отчетите на местните структури на ДПС. Жителите на Боровица, Брезен, Голобрад, Сухово, Рибарци, Башево, на Горно и Долно Прахово, Дедино, Чернигово и Търна  изразиха задоволството си от работата на общинското ръководство и общинския съвет. Те благодариха от сърце на кмета Ресми Мурад, областния председател на ДПС Изет Шабан и председателя на Общинския съвет Сезгин Байрям, затова че с всяка измината година се подобрява инфраструктурата и благоустройството на малките населени места. Срещите се провеждат по предварителен график, а интересът, при който преминават, непрекъснато се увеличава.      Срещите се провеждат по предварителен график, а интересът, при който преминават, непрекъснато се увеличава. До приемането на бюджета кметът Ресми Мурад ще се срещне с жителите на всички населени места на територията на общината. Публичното обсъждане на годишната финансова рамка ще се състои на 15 януари от 16 часа в заседателната зала на общината.", "date": "2019.01.15", "title": "Кметът на Ардино Ресми Мурад обсъжда Бюджет 2019 с жители по селата"}
{"url": "http://epicenter.bg/article/Parlamentarnite-komisii-dadoha-pat-na-pregovorite-za-F-16/172955/2/0", "text": " Това са комисията по отбрана и комисията по бюджет и финанси.   Това стана ясно от думите на военния министър Красимир Каракачанов.   Очаква се парламентът да гласува мандат на правителството за преговори на пленарното си заседание утре. Според запознати,    Миналата сряда Министерският съвет все решение, с което предлага на Народното събрание (НС) да му възложи да подготви проект на международен договор и проведе преговори с правителството на САЩ за придобиване на нов тип боен самолет от България.   Вицепремиерът и министър на отбраната Красимир Каракачанов застана пред медиите след края на заседанията на двете парламентарни комисии. Той коментира и темата за цената на новите изтребители, но не конкретизира какъв ще бъде методът на плащане - дали ще може да е разсрочено или с държавен заем.   \"  каза вицепремиерът, запитан с повече или с по-малко от 300 млн. лева офертата на САЩ за F-16 надхвърля отпуснатите от парламента 1,8 млрд. лева.   „  Тоест разликата между 1,8 млрд. лв. и това, което е направено“, обясни той. „Не съм сигурен дали мога да говоря с цифри, затова ще се въздържа“, каза Каракачанов.    Въпрос на информация и на предварителни разговори, водени по време на година и половина“, добави Красимир Каракачанов.     Велков изтъкна и другия аргумент на БСП да гласува против, а именно, че има отклонение от параметрите на първото решение на НС от миналата година за финансовата рамка, сроковете и начина на плащане.  Той обаче разкри, че  В отговор на въпрос какво е било редактирано в проекторешението, внесено от кабинета, Каракачанов отговори: „Нямаше предложения за редакция на текста, включително и от опозицията“.  По думите му дебатът е бил полезен, с разнообразни въпроси и политически аргументи.  „Имаше полезен повече от 3-часов дебат по темата, с разнообразни въпроси и политически аргументи, в едната или другата посока. В началото дебатът тръгна малко по-бурно политически. В последствие, на 20-та минута нещата си дойдоха на мястото. 90% от колегите в комисията са бивши военни“, каза още Каракачанов, цитиран от \"Фокус\".   . Очаквам, че тяхната ПГ ще повтори гласуването на своите колеги от комисията\", каза още пред медиите Красимир Каракачанов, запитан очаква ли ПГ на ДПС да подкрепи в пленарната зала предложението за преговори със САЩ за F-16.   В отговор на въпрос изказали ли са се представителите на президентството на заседанието на Комисията по отбрана, министърът посочи:    Попитан, ако парламентът възложи на кабинета да преговаря със САЩ, колко дълго очаква да продължат тези преговори, Красимир Каракачанов каза:    ", "date": "2019.01.15", "title": "Очаквано! Две парламентарни комисии дадоха път на преговорите за F-16, и ДПС каза \"да\"!"}
{"url": "http://epicenter.bg/article/Byudzhetat-na-Krumovgrad-za-2019---za-obrazovanie--chistota-i-infrastruktura/172956/2/98", "text": "        3  2 12              000 3 000 285 000 75 000 00   00  1  T 1                     Средствата от държавния бюджет, получени при прилагането на стандартите за финансиране на институциите в системата на предучилищното и училищното образование или на нормативите за ученическо общежитие и за целодневна организация на учебния ден се увеличават с регионален коефициент, в зависимост от регионалната група на общината, в която се намират институциите.   Средствата от прилагането на регионалния коефициент са част от средствата от държавния бюджет за делегираните от държавата дейности за образование и се разпределят заедно със средствата по стандартите чрез утвърдените от първостепенните разпоредители с бюджет формули.                           Разчетените средства във функция “Общодържавни служби “ са за издръжка на общинската администрация и кметствата, възнагражденията на председателя на общинския съвет, възнагражденията на общинските съветници и издръжката на общинския съвет.   1 .2 .                    ", "date": "2019.01.15", "title": "Бюджетът на Крумовград за 2019 - за образование, чистота и инфраструктура"}
{"url": "http://epicenter.bg/article/Podlagat-na-obsazhdane-proektobyudzhetite-na-obshtinite-Kirkovo-i-Ardino-dnes/172958/2/98", "text": "Обществено обсъждане на проектобюджетите на две общини в област Кърджали се извърши днес, 15 януари. В Кирково общественото обсъждане на проекта за бюджет за 2019 година се проведе в заседателната зала на общинската администрация с начален час 14.30 ч. На него бяха поканени да присъстват всички, които живеят и развиват бизнес на територията на Кирковска община. В Ардино общественото обсъждане бе предвидено за 16 часа в залата на общинската администрация. До 12 часа днес гражданите, фирмите и неправителствените организации можеха да правят писмени предложения и препоръки за изготвянето на най-важния финансов документ на община Ардино за 2019 година. Обществени обсъждания на проектобюджетите вече се проведоха в Джебел, Крумовград и Черноочене. На 18 януари е обсъждането в Кърджали.  ", "date": "2019.01.15", "title": "Подложиха на обсъждане проектобюджетите на общините Кирково и Ардино"}
{"url": "http://epicenter.bg/article/Svilenski---Avtomagistrali--nyamat-kapatsitet-za-AM--Hemus--ne-znaem-koi-firmi-shte-lapnat-1-5-miliarda/172961/2/0", "text": "\"И министър Аврамова, и зам.-министър Нанков казаха, че има с десет фирми рамкови споразумения за строежа на АМ ”Хемус”. А ”Автомагистрали” няма капацитет да строи магистрали, а само коси и поддържа канавките. Проблемът е, че”Автомагистрали” ще сключва договори с фирми, бе да се договоря, без се знаят критериите, цените\".  Това заяви депутатът пред bTV Георги Свиленски, привиждайки корупция в заделянето на 1,5 млр. лева за строежа на поредната отсечка на АМ \"Хемус\"..  Защо \"Автомагистрали\" не си закупи техника и да строи?, попита още той пред bTV.  Никой до ден днешен не казва, кои са фирмите. Нека регионалното министерство да ги изкара тези фирми. Кой определя цената около милиард и половина. Ами ако тя беше 2-3 млрд, толкова ли щеше да се изхарчат?  За пореден път ще предупредя директорите, да внимават какво подписват. Защото управлението си отива, министрите си отиват, но те остават. Да внимават какво, как и на какво осование сключват договори, посъветва социалистът.", "date": "2019.01.15", "title": "Свиленски: ”Автомагистрали” нямат капацитет за АМ ”Хемус”, не знаем кои фирми ще лапнат 1,5 милиарда"}
{"url": "http://epicenter.bg/article/Borisov-obsadi-s-libiyskiya-premier-kazusa-sas-zadarzhaniya-v-Balgariya-korab--quot-Badr-quot--/172963/2/0", "text": "Министър-председателят на България Бойко Борисов проведе телефонен разговор с либийския си колега Файез Сарадж. Двамата обсъдиха казуса със задържания в България кораб \"Бадр\". Това съобщи Правителствената информационна служба.  Премиерът на Либия благодари на Бойко Борисов и на българското правителство за тяхната навременна намеса и демонстрираното желание казусът да приключи с положителен за двете страни край.  Пред българския министър-председател Файез Сарадж подчерта, че благоприятният развой на събитията ще даде много силен знак за бъдещото сътрудничество между България и Либия.   Премиерът Сарадж бе категоричен, че положителното решаване на казуса с кораба ще даде допълнителен импулс на двустранните и икономическите отношения между двете държави.  Премиерът на Либия прие поканата на министър-председателя Бойко Борисов да посети България в най-скоро време.  Двамата премиери се разбраха да бъдат гарант за развитието на икономическите отношения и български фирми отново да стъпят на либийския пазар.  ", "date": "2019.01.15", "title": "Борисов обсъди с либийския премиер казуса със задържания в България кораб \"Бадр\" "}
