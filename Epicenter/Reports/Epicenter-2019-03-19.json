{"url": "http://epicenter.bg/article/Parvan-Simeonov--BSP-tragva-na-evroizborite-chrez-govorene-za-lichnosti--GERB---s-partiyni-voynitsi-/178027/2/48", "text": "БСП тръгва на евроизборите чрез говорене за личности, докато ГЕРБ - с партийни войници. Това каза за обзорното предаване „Това е България“ на Радио „Фокус“ политологът и изпълнителен директор на социологическата агенция „Галъп Интернешънъл“ Първан Симеонов.  По думите му предимството на БСП пред ГЕРБ е, че могат да водят разговори за личностите.  „ГЕРБ мислят обратно – те не мислят толкова за личности, а за партийни войници, за еврохора. И те са прави, и БСП са прави. Две различни визии - едната казва „Личности, ярки, протестни“, докато другите казват „Ние побеждаваме, ние сме хармонични и уравновесени, за европейски избори даваме европейски личности, водим в социологията - предлагаме партийни хора“. Между двете визии ще има сблъсък. Българите сме по-настроени да гласуваме за личности, има много доказателства. Ако БСП успее да се възползва от това, че има мрежа от много по-ярки личности, в сравнение с ГЕРБ, може да има успех“, обясни политологът.  Първан Симеонов допълни, че ГЕРБ биха имали успех, ако усетят, че партийно-евро-подходът е безличен за хората.  Той припомни президентските избори през 2016 г., на които ГЕРБ кандидатираха, по думите му, партиен борец, а БСП номинира непартийна, но личностна фигура.  ", "date": "2019.03.19", "title": "Първан Симеонов: БСП тръгва на евроизборите чрез говорене за личности, ГЕРБ - с партийни войници "}
{"url": "http://epicenter.bg/article/Aleksandar-Simov--BSP-ne-e-razdelena--razocharovanite-ot-izbora-na-Yoncheva-sa-0-001-/177931/2/0", "text": "  Това каза пред камерата на БТВ депутатът от БСП Александър Симов, който коментира ситуацията в партията след като на пленум в неделя Елена Йончева бе избрана за водач на листата за евроизборите.   . Не схващам нетърпението на Станишев да бъде избран за второто място в листата точно на последното ни заседание на НС. След няколко седмици ще има пленум, на който да се реши кои ще са кандидатите в листата. , каза още Симов и опроверга, че вотът на \"Позитано\" 20 в неделя е бил манипулиран, както подозира Михаил Миков.     \"Върху мен не е оказван натиск да не гласувам за Сергей Станишев.Не е имало никакви фалшификации.Просто имаше сблъсък на две линии в партията и едната победи. Това е демокрацията. БСП не е разединена и изборите ще докажат това. Националният съвет ще реши подредбата на останалите места в листата\", заяви Симов.   \"  Трябва да помисля, дали Сергей Станишев да присъства в листата. Към момента започвам да размислям, не ми харесва като поведение това, което демонстрира Станишев. Много мои приятели са разочаровани от неговото поведение.   посочи още социалистът.   \"Елена Йончева е един прекрасен водач на листата. Тя е нещо ново и е лице на битката срещу корупцията и модела на управление.   \", каза още червеният депутат\", \" Относно липсата но комуникация между Сергей Станишев и лидера на БСП Корнелия Нинова той каза: „   \"Няма никаква атака срещу ПЕС. Просто БСП не приема някои от идеите на ПЕС и това е напълно нормално \", изтъкна той.  ", "date": "2019.03.19", "title": "Александър Симов: Бързането на  Станишев да бъде поставен втори в евролистата прилича на сделка"}
{"url": "http://epicenter.bg/article/Prezidentat-nasrochi-data-za-evroizborite/177954/2/0", "text": "Със свой указ президентът Румен Радев насрочи за 26 май 2019 година изборите за членове на Европейския парламент от Република България.   Това съобщиха от пресцентъра на Президенството.    Така, българите ще гласуват за членове на Европейския парламемнт в последния ден от тридневната почивка около Деня на славянската писменост и култура. Денят на вота по традиция се пада в неделя.   Страната ни трябва да излъчи 17 евродепутати. Предизборната кампания в страната официално ще започне месец преди изборите. Кандидатските листи пък трябва да бъдат регистрирани в Централната избирателна комисия (ЦИК) 40 дни преди вота.", "date": "2019.03.19", "title": "Президентът насрочи датата 26 май за провеждане на евроизборите"}
{"url": "http://epicenter.bg/article/Kmetat-na-Momchilgrad-otlichen-za-osobeni-zaslugi/177996/2/0", "text": " Това стана по време на церемония, посветена на 15-годишнината от създаването на организацията, съобщиха от общината.   Сунай Хасан е един от учредителите й и преди да стане кмет беше неин заместник председател.    Наградата беше връчена от Красимира Гeрманова, председател на управителния съвет на асоциацията и от изпълнителният й директор Делян Дамяновски.   \"Поласкан съм от наградата. Когато основахме асоциацията преди 15 години у гражданите имаше неразбиране по отношение на функциите, изпълнявани от общинските съвети по места. Мисля, че през тези години успяхме да променим това и да покажем важността на местните парламенти благодарение на дейността на организацията\", заяви Сунай Хасан.   С награди бяха отличени и двама действащи председатели на общински съвети в областта - Бедрие Газиюмер от община Черноочене и Метин Сали от Крумовград.  ", "date": "2019.03.19", "title": "Кметът на Момчилград отличен за особени заслуги"}
{"url": "http://epicenter.bg/article/VMRO--Pensiite-da-se-izchislyavat-po-starata-formula-do-postigane-na-obshtestven-konsensus/177998/2/0", "text": "Преди да бъде предложен новият начин на формиране на пенсиите не е имало обществено обсъждане, формулата не е обяснена на хората и на законодателния орган, в лицето на НС, и не е направена оценка на въздействието. Три стъпки, които допринесоха за нормотворческия хаос, който само през 2019 г. може да ощети десетки хиляди българи, които предстои да се пенсионират. И това е проблем, който ще се мултиплицира всяка следваща година, предупреждават от ВМРО.   Това са данните от предварителния анализ на Националния осигурителен институт. Причината за по-ниските пенсии на част от възрастните е отпадането на трите най-добри години от 1997 до 1999 г. От тази година в пенсионната формула се взема предвид осигурителният доход на кандидата за пенсия, натрупан след 1 януари 2000 г. без да се включват трите най-добри години от времето преди това. Анализът сочи, че парите ще паднат с до 8% заради изчислен по-нисък индивидуален коефициент.   От ВМРО са категорични, че доброто намерение да се прекратят измамите с осигурителния стаж не може да се реализира, ако има ощетен дори един български гражданин. Припомняме, че именно благодарение на нас от началото на мандата два пъти бяха вдигнати пенсиите, казват от движението.    Благодарение на нас в управленската програма е заложено и намерението минималната пенсия да се доближи до прага на бедност, с което да бъдат гарантирани достойни старини на нашите майки и бащи. Ние настояхме и работихме активно по Националната стратегия за възрастните хора. Имаме и готовност за закон със специален фокус към правата и мястото на тези наши сънародници в обществения живот на страната, заявиха от ВМРО.   Ето защо оценяваме, че приетата нова формула не е редно да бъде прилагана, докато не бъдат направени основните стъпки, които изброихме по-горе – оценка на влиянието, обществено обсъждане и точна и ясна методология, която да не ощетява дори и един човек.  ", "date": "2019.03.19", "title": "ВМРО: Пенсиите да се изчисляват по старата формула до постигане на обществен консенсус"}
{"url": "http://epicenter.bg/article/Gotova-e-obshtestvenata-porachka-za-mashinnoto-glasuvane/177999/2/0", "text": "Готова е обществената поръчка за машинното гласуване и може да бъде обявена в някое от следващите заседания на Централната избирателна комисия (ЦИК). Това съобщи председателят на комисията Ивилина Алексиева, цитирана от БГНЕС и Нова телевизия.  Поръчката обаче ще трябва да бъде обявена от новия състав на комисията, защото мандатът на сегашната изтича на 21 март. На пленарното заседание в сряда се очаква парламентът да гласува кандидатурите на новите председател, заместник-председател и секретар на комисията. Останалите членове ще бъдат назначени с указ на президента. Правната комисия вече изслуша всички кандидати, излъчени от неправителствени организации, парламентарно представени партии и коалиции, както и тези, които имат представители в Европейския парламент.  Според последните промени в Изборния кодекс на предстоящия евровот трябва да гласуваме с машини в 3000 секции, а на местните – в 6 000.  Успешно проведени 5 вида национални избори, 2 национални и 14 местни референдума, както и 119 частични и и нови местни избори, отчете ЦИК в края на мандата си. Тя е взела общо 5 170 решения и е разкрила 61 664 избирателни секции. От изнесените данни стана ясно, че в този период у нас са гласували общо 22 982 916 българи и са отпечатани 78 000 000 бюлетини. В периода 2014-2019 г. за изборите в България са работели общо 333 097 души и са разгледани 2 575 жалби.  „Преди 5 години, на 21 март 2014 г., ние проведохме първото си заседание, изправени пред първото си предизвикателство – да организираме и произведем законосъобразни и честни избори за Европейски парламент. Някои от нас имаха солиден предходен опит, а други – не. Беше време, изпълнено с ентусиазъм, но и с тревога. Ще успеем ли? Ще се справим ли? Сега аз мога да направя тази оценка – справихме се добре“, заяви Алексиева.  Тя очерта осем приоритета, които според нея би трябвало да се следват, за да бъде подобрена работата на комисията. Те са свързани с обучение на избирателните комисии, информирането на избирателите за правата им, контрол върху отпечатването и доставката на бюлетините, точно отчитане на резултатите, използване на информационните технологии, прозрачност и отчетност на ЦИК, както и взаимодействието с други институции и граждански организации.  Членовете на настоящата ЦИК определиха машинното гласуване като най-голямото предизвикателство пред следващите членове на комисията и им пожелаха „силна воля, упоритост и последователност“.  ", "date": "2019.03.19", "title": "Готова е обществената поръчка за машинното гласуване"}
{"url": "http://epicenter.bg/article/Emil-Radev--Rabotim-za-avtomatichno-vzaimno-priznavane-na-diplomite-v-ES/178001/2/0", "text": "Работим за автоматично взаимно признаване на дипломите в ЕС, така че да не минават през сложния административен процес на слагане на апостил и легализация. Това коментира на провелия се в Силистра граждански диалог „Европа в нашия дом” евродепутатът от ГЕРБ/ЕНП Емил Радев.   Във форума, посветен на образованието, взеха участие министърът на образованието и науката Красимир Вълчев, председателят на Комисията по образование в Народното събрание Милена Дамянова и силистренският депутат Алтимир Адамов, областният управител Ивелин Статев, кметът на община Силистра д-р Юлиян Найденов. Това съобщиха от пресцентъра на ПП ГЕРБ.   „ Наскоро влезе в сила регламент, по който активно работих - за премахване на апостилите и нуждата от легализация на редица документи за гражданско състояние. На този етап дипломите и удостоверенията за квалификационните степени не са сред тях, но след две години, когато Европейската комисия ще оцени ефекта от предприетите промени, очаквам приложното поле на регламента да се разшири”, посочи Радев.    По думите му изготвената визия на Европейската комисията за изграждането на европейско пространство за образование до 2025 г. предвижда да няма граници пред образованието и науката в Европа.    „Това включва и предложение за насърчаване на автоматичното взаимно признаване на дипломите за висше образование, за завършен гимназиален етап на средно образование и на резултатите от периоди на учене в чужбина. Такъв амбициозен план обаче не може да бъде въведен изведнъж. Необходим е поетапен подход, основан на стабилна и надеждна гаранция за качеството, на прозрачност и доверие”, отбеляза Радев.   Евродепутатът акцентира и върху предложението за въвеждане на Европейска студентска карта. „Тя ще помогне за опростяване на административните процедури и намаляване на тежестта и разходите за студентите и образователните институции. Едно от предимствата ще е студентите да могат да се идентифицират по надежден начин във всяко висше учебно заведение в ЕС, което дава възможност за сигурен обмен на информация, свързана с обучението. Благодарение на картата студентите ще получават достъп до различни услуги, свързани с библиотеки, транспорт, осигуряване на жилище, още преди да пристигнат в институцията в чужбина”, обясни Емил Радев.    Той допълни, че ЕК си поставя за цел да започне постепенно въвеждане на Европейската студентска карта до 2021 г., включително като проучи възможността за използване на картата и от учащи в рамките на професионалното образование и обучение.   „ Вярвам в потенциала на младите хора в България и се надявам, че чрез подобни граждански диалози ще обединим усилия за развитието на този потенциал. Защото образованието е инвестиция в бъдещето!”, категоричен бе Радев.  ", "date": "2019.03.19", "title": "Емил Радев: Работим за автоматично взаимно признаване на дипломите в ЕС"}
{"url": "http://epicenter.bg/article/Mariya-Gabriel--Mediynata-gramotnost-e-klyuch-za-kritichno-mislene-i-borba-s-dezinformatsiyata/178002/2/0", "text": "Пред повече от 400 участника от цяла Европа – институции, медийни регулатори, експерти, журналисти, граждани, българският еврокомисар за цифровата икономика и общество Мария Габриел даде началото на първата Европейска седмица на медийната грамотност, съобщи Novini.bg.    Основната цел на тази нова инициатива на Европейската комисия, която се реализира по предложение на българският еврокомисар, е да даде на гражданите умения за критично мислене и разграничаване на вярна от невярна информация, за създаване на съдържание.   ,,Медийната грамотност не означава само борба с разпространението на дезинформация. Високото ниво на медийна грамотност е от съществено значение, за да могат гражданите да взимат информирани решения. Това е още по-важно в контекста на предстоящите европейски избори. Както каза президентът на Европейската комисия Жан-Клод Юнкер, в тези избори трябва да покажем, че Европа може да преодолее различията между север и юг, изток и Запад. Добрата медийна грамотност е предпоставка за една жизнена и модерна демокрация, увеличаваща устойчивостта на гражданите на дезинформация и способността им да четат критично в огромния информационен поток'', подчерта Мария Габриел.   Българският еврокомисар открои няколко основни фактора за постигане на резултати в областта на медийната грамотност.   На първо място тя подчерта необходимостта от мобилизиране на местно равнище на всички участници, занимаващи се с медийно образование. За целта Европейската комисия създаде интерактивна карта на събитията, на която до момента има отбелязани над 230 инициативи. Новата Директива за аудиовизуалните медийни услуги също включва разпоредба към държавите членки да повишат нивото на медийна грамотност.   На следващ ред комисарят отбеляза нуждата от нови действия. Такова би могло да бъде общ европейски център за споделяне на ресурси, което би спомогнало за общото разбиране на въпроса от държавите членки. Такъв център може да служи като съвместен корпус от знания за медийна грамотност, които да се включат във всеки етап на обучението в европейските училища.   ,,Понякога на гражданите им е трудно да разграничат вярната от невярната информация. Наша отговорност е да им дадем инструменти, с които да им помогнем да направят своя информиран избор, основан на качествена и разнообразна информация. Вярвам, че заедно можем да защитим медийната грамотност, за да имаме плурализъм на мненията и защита на нашите ценности'', заяви още комисарят по цифровата икономика и общество Мария Габриел.   В рамките на форума тя връчи и първите Европейски награди за медийна грамотност на най-добрите образователни проекти, които бяха избрани сред 130-те участници в надпреварата.  ", "date": "2019.03.19", "title": "Мария Габриел: Медийната грамотност е ключ за критично мислене и борба с дезинформацията"}
{"url": "http://epicenter.bg/article/Prokuraturata-v-Ruse-dava-na-sad-Severin-Krasimirov/177941/3/0", "text": "Окръжната прокуратура в Русе ще внесе в съда обвинителен акт срещу Северин Красимиров за убийството на Виктория Маринова, съобщи Нова телевизия.  Пред съда и пред медиите Северин Красимиров призна, че е виновен. Заяви, че съжалява и че е готов да излежи присъдата си.  \"Не мога да повярвам, че аз съм го направил. Съжалявам! Виновен съм!\", каза обвиняемият за убийството на журналистката Виктория Маринова преди началото на съдебното заседание на 19 октомври, на което се гледа мярката му за неотклонение.  Северин разказа, че на фаталния 6 октомври той и Виктория се сблъскали случайно на алеята край Дунав. Нямал намерение да я напада и да я убива. Ударил я обаче няколко пъти, а след това не помни нищо. Той твърди, че нямал съучастници, нито поръчители. ", "date": "2019.03.19", "title": "Прокуратурата в Русе дава на съд Северин Красимиров"}
{"url": "http://epicenter.bg/article/Mashtabna-kiberataka-udari-norvezhkiya-industrialen-gigant-Norsk-Hydro-/177956/4/0", "text": "Норвежката голяма индустриална компания Norsk Hydro ASA заяви във вторник, че \"преминава към режим на ръчно управление, докато това е възможно, вследствие на \"обширна кибератака\". Кибератаката е засегнала няколко бизнес сегмента, според един от най-големите в света производители на алуминий, предава БНР.  \"Засегнати са информационните системи в повечето бизнес сфери. Norsk Hydro работи за ограничаване и неутрализиране на атаката, но все още не знае пълния обхват на ситуацията\", се добавя в изявлението на компанията. Уебсайтът на норвежкото дружество (www.hydro.com) също е сринат.  Най-голямата мултинационална фирма в Норвегия, оперираща в 50 страни по целия свят, е основен играч и във водноелектрическа енергетика.  Акциите на Norsk Hydro се сринаха в началото на днешната европейска търговия с над 3% преди техния спад да се ограничи до понижение с 1,9% към 35,14 норвежки крони.  И без днешната мащабна кибератака акциите на Norsk Hydro се намират в силно низходящо движение от техния връх около 64,85 норвежки крони, достигнат през ноември 2017 година, като от началото на настоящата година акциите загубиха 8,62% от стойността си, докато общият европейски индекс Stoxx Europe 600 поскъпна по същото време с 13,17%.  ", "date": "2019.03.19", "title": "Мащабна кибератака удари норвежкия индустриален гигант Norsk Hydro "}
{"url": "http://epicenter.bg/article/Zashto-imenno-Elena-/177939/11/0", "text": "  ​   ​   ​              ", "date": "2019.03.19", "title": "Петко Добрев: Защо именно Елена?"}
{"url": "http://epicenter.bg/article/Deteto-chudo-Sara-Chakarova-se-presyaga-kam-Nagradata-za-polet-v-izkustvoto--Stoyan-Kambarev--2019/177977/6/0", "text": "На официална церемония на 17-ти април в балната зала на Централния Военен клуб, за десета поредна година ще бъде връчено отличието, превърнало се в най-чаканото и престижно за млади творци в България -  . По традиция отново са номинирани петима многообещаващи таланти от различни сфери на изкуството. Както всяка година до сега конкуренцията е голяма, защото Фондация носеща името на незабравимия театрален режисьор Стоян Камбарев, подкрепя не само носителя на Голямата награда, но и останалите номинирани, като реализира конкретни техни проекти и така сбъдва мечтите им.     Талантливата ученичка прави впечатление с  изяществото и лекотата в изпълненията си, смелия опит за изграждането на собствен почерк в музикалната фраза, наградите от редица международни конкурси и кариера, включващa концерт в “Карнеги Хол”, участие в клипа към кавър на легендарната песен на Джон Ленън – Imagine, както и много благотворителни изяви.   Ето какво споделя  :   Устремена в бъдещето си,  очарователната Сара е категоричен избор на членовете на Фондацията за младо откритие в областта на музикалното майсторство тази година.    е родена в София в семейство на музиканти. От 2009 г. е ученичка в НМУ „Любомир Пипков“ в класа по ударни инструменти на Мария Палиева. Лауреат е на награди от редица национални и международни конкурси. От 2017 г. e приетакато младши студент в Университет по музика и сценични изкуства в Грац /Австия/ по програма \"Hight gifted students\"/високо надарени студенти/ в класа на Улрике Стадлер.   Участвала е в майсторски класове на Василена Серафимова, Татяна Колева, Свет Стоянов, Дейвид Фрийдман, Емануел Сежурне,  Майкъл Бърит, Жан-Батист Льоклер, Мартин Грюбингер, Гордън Стоут и в Международни Фестивали. От 4 годишна Сара е част от вокална група „Бон- Бон“, с която участва в многобройни концерти, телевизионни предавания, студийни записи и благотворителни инициативи: Българската  Коледа; „Autism Speaks“; “Hope for Haiti” и в най-мащабния благотворителен проект на UNICEF - #imagine, за по-добър живот на децата по света.     Останалите млади творци, номинирани за   2019 художникът и визуален артист   , операторът  , актьорът и театралният режисьор  .Всеки един от тях ще получи специална награда, свързана с осъществяването на негов проект, а носителят на Голямата награда ще триумфира на 17-ти април с красивата бронзова статуетка на художника Кольо Карамфилов и чек на стойност 3000 лв.     По случай юбилея, за първи път се учредява и специална награда, с която Фондацията предизвиква всички млади кино режисьори - нова  ! Международно жури ще селектира трима финалисти, a победителят ще бъде избран от публиката на живо по време на Церемонията на 17-ти април и ще грабне статуетка и 10 000 лв. под формата на парични средства и услуги за следващия му филм от Nova Film, UFO Film and Television Studios и Арс Дижитал Студио .    и е част от Календара на културните събития на Столична община за 2019 г.   се осъществява с официалното партньорство на УниКредит Булбанк и БОН МАРИН, основната подкрепа на АУРУБИС България, VIVACOM, ЕНЕКОД АД, Wilkinson Sword и благодарение на PRODERMA, VON POLL Real Estate Bulgaria, Технополис, винарска изба Катaржина Естейт, Prime Development, Red Devil Catering, Сладкарници “Неделя”, DEVIN, Merci, VolkVision, Rental Media Group и счетоводна къща РАН-Р. Продуцент е NOVA film - компанията на Деси Тенекеджиева.    ", "date": "2019.03.19", "title": "Детето-чудо Сара Чакърова се пресяга към  Наградата за полет в изкуството „Стоян Камбарев“ 2019"}
{"url": "http://epicenter.bg/article/Sazdatelyat-na-totalniya-futbol-e-nay-dobriyat-trenyor-za-vsichki-vremena-/177965/8/0", "text": "Холандецът Ринус Микелс беше определен за най-добър треньор за всички времена в анкета на списание „Франс Футбол“, предаде БНР.  Микелс (1929-2005 г.) се смята за баща на тоталния футбол, който изуми света през 70-те години на ХХ век и беше практикуван от Аякс и националния отбор на „оранжевите“. Той спечели Купата на европейските шампиони с отбора от Амстердам, стигна до финала на световното през 1974 г., а след това през 1988-а донесе европейската титла с националния отбор.  Втори е сър Алекс Фъргюсън, който спечели всичко с Манчестър Юнайтед за 26 години начело на отбора. Тройката се допълва от италианеца Ариго Саки, който създаде големия отбор на Милан през 80-те години.  Сред другите по-интересни имена в класацията са Жозе Моуриньо, който е 13-и, Зинедин Зидан, който е 22-ри, Юрген Клоп е 27-ми, Диего Симеоне е 31-ви, Арсен Венгер е 32-ри, Рафаел Бенитес е 37-ми, а Антонио Конте е 49-и.  Сред 50-те най-добри треньори няма българи, като в класацията място намират само двама представители на балкански страни. Румънецът Мирча Луческу е 41-и, а веднага след него е хърватинът Томислав Ивич.  ", "date": "2019.03.19", "title": "Създателят на тоталния футбол е най-добрият треньор за всички времена "}
{"url": "http://epicenter.bg/article/Antoniya-Petrova-vdigna-vtora-svatba-s-taen-masonski-ritual/177951/10/100", "text": "Една от най-коментираните родни миски Антония Петрова и любимият й Ивайло Батинков са вдигнали втора сватба през уикенда. Влюбените са се врекли пред 300 души, но тайно от медиите.  За предстоящата сватба загатна преди седмица дизайнерката София Борисова, която в свое интервю разкри, че прави рокля за втората сватба на миската. Запознати разкриха, че Петрова е била в чисто бяла рокля тип \"принцеса\". Одеждата на булката е била семпла, но ефектна. Интерес предизвика фактът, че Антония е заложила на стилна рокля, без нито един камък по нея, пише в. \"Телеграф\".  Церемонията се е състояла под формата на масонски ритуал. Това е ритуал, който за пръв път се прави у нас през 2011 г. и е самобитен български. При него всички мъже са облечени в черни костюми, с масонкси атрибути и бели ръкавици. Особено важно при такъв тип ритуал е специфичното ръкопляскане.  Именно заради специфичния ритуал Антония е предпочела този път да скрие от медиите събитието и да празнува само с близки хора. Първата сватба на миската и Ивайло беше през лятото в Гърция. Още тогата тя сподели, че ще има още церемонии.", "date": "2019.03.19", "title": "Антония Петрова вдигна втора сватба с таен масонски ритуал"}
{"url": "http://epicenter.bg/article/kamen-donev/177959/10/99", "text": "Камен Донев представи първия си филм снощи пред свои близки и приятели. По червения килим минаха и    На премиерата дойдоха още Стефка Янорова със съпруга си доктор Петър Трендафилов, Бойка Велкова, Николай Сотиров, Ани Пападопулу.    В лентата, наречена „Уют”, една от главните роли е поверена на Захари Бахаров. Въпреки това самият актьор не успя да присъства на премиерата. Сред звездите не бе и Аня Пенчева, която има малка, но запомняща се роля.   Сценките са преплетени в единен сценарии, дело на Борис Радев и самия Донев.   Филмът носи отличителните белези на трите постановки, в които актьорът е заложил на много народни песни и свирни, любими на публиката. не липсва, разбира се, и типичният му хумор с елементи на лека ирония.    „  Така преразказа част от филма си Донев пред Нова.тв    А целта на прочутият с авторските си спектакли Камен Донев е да забавлява и развеселява ", "date": "2019.03.19", "title": "Румен и Десислава Радеви уважиха премиерата на първия филм на Камен Донев (Снимки)"}
{"url": "http://epicenter.bg/article/Rodzhar-Uotars-s-pismo-boykot-sreshtu--quot-Evroviziya-quot--v-Tel-Aviv/177964/10/99", "text": "Легендата на Pink Floyd Роджър Уотърс изпрати отворено писмо до младия португалски певец Конан Озирис и останалите 41 финалисти от песенния конкурс „Евровизия“, съобщава БГНЕС.   Писмото е написано, след като певецът получи правото да представлява Португалия на финала на конкурса и беше оповестено, че е разтърсен от съмнения дали да пее в Тел Авив или не. След като получава превод на текста на песента, Уотър е впечатлен от дълбочината на разгърнатите теми за живота, смъртта и любовта в нея. \r\n   \r\n Именно по повод колебанията на Озирис дали да се присъедини към широката мрежа от артисти, последвали палестинския призив за бойкотиране на „Евровизия“ в апартейда Тел Авив е и писмото на вокалиста на Pink Floyd. Той засяга теми, като живота – по-важен от смъртта и човешките права над човешките грешки. Уотърс открито предлага на младия португалски певец да застане рамо до рамо с неговите потиснати братя и сестри в Палестина и да покаже солидарност с 189-те невъоръжени протестиращи, убити от израелските снайперисти в Газа през миналата година. Според Уотърс най-удачното действие в случая е отказът за присъединяване към „културното замаскиране“ на това, което доклад на ООН нарича „военно престъпление“ на Израел и „евентуални престъпления срещу човечеството“, както и отказ от използване на изкуството за „отмиване“ на систематичното етническо прочистване на местните палестински общности от Израел за разширяване и запазване на апартейда. \r\n   \r\n В писмото си Роджър Уотърс разяснява, че според него „Евровизия“ може да бъде повратна точка.   Певецът ветеран изразява съжаление, че до този момент няма отговор от Конан Озирис, но във връзка с това споделя получена от сигурни източници информация, че Конан е бил посетен лично и убеждаван да участва на финалите от организация, наречена „Творческа общност за мир“ (CCfP).   „За всеки, който не знае, CCfP беше разкрита като издънка на крайнодясното израелско правителство, подкрепяна от пропагандни организации. Тя няма нищо общо с творчеството, общността или мира. Това е фронт за израелския апартейд и военна окупация”, пише Уотърс.   „Финалът на „Евровизия“ е след два месеца“, продължава изтъкнатият музикант. „Конан, знам колко \"убедителни\" могат да бъдат CCfP и останалата част от израелската лоби машина. Те знаят точно как да вкарат в действие смесицата от тормоз, заплахи и обещания за постигане на целите си. Късмет, братко, не си сам! Има 42 финалисти, сред които ще намерим точния. Този, който има достатъчно любов в сърцето си, за да се изправи и да се пребори. Да заяви: „Вярвам в универсалните човешки и граждански права и законова защита за всичките ми братя и сестри по целия свят, независимо от етническата им принадлежност, националност или религия. Няма да прекося палестинската фронтова линия, за да се представям в апартейда Тел Авив, докато всичките ми братя и сестри от река Йордан до Средиземно море нямат равни права по закон.”   Накрая Роджър Уотърс завършва с лично признание: „Когато бях млад, майка ми винаги ми казваше: „Винаги има правилен начин да направиш нещо, просто го направи! Бъди точно този, Конан. Просто го направи!“ ", "date": "2019.03.19", "title": "Роджър Уотърс с писмо-бойкот срещу \"Евровизия\" в Тел Авив"}
{"url": "http://epicenter.bg/article/Maya-Manolova--Sprete-natiska-varhu-meditsinskite-spetsialisti-/177953/2/0", "text": "Професионалисти по здравни грижи от цялата страна потърсиха помощта на омбудсмана на Република България, за това че над тях се упражнява психологически тормоз, заради участието им в националния протест за по-добро заплащане и по-добри условия на труд. Получих съобщения за отправени заплахи и предприети действия срещу организатори и участници в протестите от гр. София, гр. Варна, гр. Бургас, гр. Пазарджик, гр. Монтана, гр. Казанлък, гр. Габрово, гр. Велинград и др. Това съобщава на сайта на институцията националният омбудсман Мая Манолова.  Предоставени са данни, включително аудиозаписи, за директни заплахи за уволнение, както и за други прояви на натиск.  На следващия ден след участие в протеста, медицинска сестра е била командирована от ръководството на една столична университетска болница в друга болнична структура, без да бъдат предупредени преките ѝ началници за това, без да е инструктирана за новото работно място, а друга сестра в същата болница е заплашена с уволнение, неизвестни на какво законово основание. Има и сигнали, че в някои случаи, представители на местната власт са се опитвали да окажат въздействие на протестиращите медицински работници.  Като омбудсман подкрепям исканията на медицинските специалисти, намирам ги за напълно справедливи и настоявам да бъде намерен механизъм за гарантиране на техните трудови възнаграждения, осигуряването на нормални условия на труд, както и за разглеждане на останалите проблеми и искания. Намирам за абсолютно недопустимо оказването на натиск под каквато и да е форма срещу хора, протестиращи в защита на своите права и професионални интереси.  В този случай е без никакво значение дали административните ръководители споделят или не исканията на протестиращите. Свободата на изразяване и правото на протест са закрепени в чл. 39 и чл. 43 от Конституцията на Република България.  Искам да обърна внимание на всички, които са си позволили да посегнат на тези конституционни права, че такъв тип действия противоречат на Конституцията, поради което някои от тях са обявени за престъпления в Наказателния кодекс. Като омбудсман на Република България, отчитайки особената обществена опасност на подобен тип деяния, които заплашват или обезкуражават гражданите да упражняват конституционните си права, ще поискам от прокуратурата да извърши проверка и да предприеме съответните законни действия.  Призовавам министъра на здравеопазването да излезе с официална позиция, в която ясно и недвусмислено да осъди посегателството върху гражданските права на протестиращите професионалисти по здравни грижи, като по този начин разсее всякакви съмнения, че явно или мълчаливо стои зад тях.  ", "date": "2019.03.19", "title": "Мая Манолова: Спрете натиска върху медицинските специалисти!"}
{"url": "http://epicenter.bg/article/Borisov-privika-sindikatite-i-NOI-zaradi-pensiite/177962/2/0", "text": "Премиерът Бойко Борисов привика на \"Дондуков\" 1 социалния министър Бисер Петков, синдикатите и ръководителя на НОИ Ивайло Иванов заради новата формула, по която от тази година се изчисляват пенсиите. Тя ощетява хиляди, сочат експерти.   Премиерът разпоредил на експертите да няма намалени пенсии, се разбра след разговора на \"Дондуков\" 1. На него присъствал и вицепремиерът Томислав Дончев. По-късно той съобщи пред медиите, че нито един \"нов пенсионер\" няма да бъде ощетен, нещо повече - предвижда се да бъдат отпуснати 53 млн. лв. за великденски надбавки на пенсионерите.   Шефът на НОИ Ивайло Иванов пък обясни пред медиите, че, за да няма ощетени, всяка нова пенсия ще се смята и по старата, и по новата формула и ще се прилага тази, която е по-благоприятна. В измененията на пенсионния режим става дума за т. нар. „индивидуален коефициент”, който участва в пенсионната формула. Според новите правила вече няма да се избират трите най-силни години преди 1997 г., също така няма да се зачита и доходът между 1997 г. и 1999 г. Ще се вземат предвид само осигуровките от 2000 г. насам.  Отпадането на трите най-добри години преди 1997 г. е решение от 2015 г., влязло в сила сега.  Аргументът за отпадането на другите три години е, че тогава не е имало максимален осигурителен доход, регистрите за този период са непълни, а „стимулите” за измама – големи. И се стигало до случаи на нереално високи пенсии.     ", "date": "2019.03.19", "title": "Борисов привика социалния министър, синдикати и НОИ и нареди: Да няма намалени пенсии! (ОБНОВЕНА)"}
{"url": "http://epicenter.bg/article/Biser-Petkov--Volyata-na-premiera-e-da-ne-se-oshteti-nito-edin-nov-pensioner-/177966/2/0", "text": "Волята на премиера Борисов е да не се ощети нито един нов пенсионер! Това заяви социалният министър Бисер Пенков след спешната среща при премиера Бойко Борисов заради новите правила за пенсиониране. Те на практика елеминират осигурителния принос преди 2000 г. и според експерти ще ощетят 31% от хората, които тази година се пенсионират.   След срещата при премиера Петков обясни пред медиите, че при Борисов управителят на НОИ е представил изчисления на ефекта от новата формула. По думите му данните показват, че за около 60% от бъдещите пенсионери ще има положителна промяна, за 11% няма да има промяна, а при близо 30% пенсиите ще бъдат намалени. „Целта на реформата, беше да се обвърже по-тясно измерването на пенсиите и тя да се изчислява на база осигуряване“, посочи Бисер Петков. „Говорим за бъдещи пенсии и за ефекта от една промяна, която е от 2014 г. и влиза в сила тази година“, припомни министър Петков.   Бисер Петков припомни пред медиите, че става дума за консенсусно предприета реформа. Причините и мотивите за тази промяна били свързани с това да се обвърже по-тясно размерът на пенсиите с осигурителния принос и пенсията да се изчислява на база на официални, верифицирани данни, които са постъпили от работодателите в регистъра на осигурените лица. Регистърът вече е на 20 години, води се от 1997 г., изтъкна още социалният министър. Целта била и да се ограничат възможностите за злоупотреби с осигурителни документи, на базата на които се изчислява пенсията и да се ускори процесът на отпускане на пенсиите.  \"На тази среща бяха обсъдени всички възможни ефекти от тази промяна. Общата воля е да не се допусне неблагоприятно отражение на новите правила върху бъдещите пенсионери\", подчерта Бисер Петков. И обърна внимание, че става дума не за вече отпуснати пенсии (които ще продължават да се изплащат в размера, който са отпуснати), а за бъдещи пенсии.  \"Волята на премиера е да не се допуска ощетяване на нито едно лице, така че с експертите ще продължим разговора как да се изпълни това поръчение\", заключи Бисер Петков.   Борисов извика спешно на \"Дондуков\" 1 министър Петков, шефа на НОИ Ивайло Иванов и представители на синдикатите.   Шефът на НОИ Ивайло Иванов обясни пред журналистте, че институтът ще работи по правилното изчисление и ще предложи на правителството правилно решение, което да успокои обществото и да няма спекулации.   Премиерът Бойко Борисов ни възложи да обсъдим още веднъж възможностите, за да бъдат включени и трите години от 1997 до 1999 г. във формулата за изчисление на пенсиите, посочи Ася Гонева, член на Надзорния съвет на НОИ от КНСБ.     Гоне изказа \"огромното си разочарование и съжаление\" за начина, по който са интерпретирани данни, намиращи се на страницата на НОИ. Тя обърна внимание, че става дума за симулация, макар и на базата на конкретни данни.     \"Всяка година средният осигурителен доход в пенсионната система нараства. Именно средният осигурителен доход в системата стои във формулата за определяна на пенсията“, отбеляза Гонева.   „Поради създавалата се обстановка от изключително непрофесионални хора, които подвеждат и медиите, и обществото, беше проведена тази среща, и г-н Борисов възложи на министъра, НОИ, организациите, които сме представени в Надзорния съвет на института, да обсъдим още веднъж възможностите, които бихме предложили на правителството за някаква корекция в Закона, която да накара служителите, които се занимават с пенсионно производство, да ги задължим да правят изчисления на базата на сега действащия текст, като вземат предвид и трите години от 1997 до 1999 г., но само на данни от персоналния регистър. Това, което е доказано, че е приносът на съответния осигурен работещ. Ако се появи разлика, каквато и да е тя, то да бъде отпуснат по-благоприятният размер“, посочи Ася Гонева, цитирана от \"Фокус\".   \"Загуба на размера на пенсията не може да се получи. Това ще стане ясно, когато пуснем подробните изчисления\", заявиха от КНСБ.   Президентът на КТ \"Подкрепа\" Димитър Манолов също каза, че е изненадан от това, което се случва и защо се говорят и пускат в медиите подобни спекулации. \"Няма никакви проблеми с формулата и никой няма да бъде ощетен. С премиера стигнахме до извода, че ще бъдат предприети мерки, така че да няма ощетени хора. Разликата се получава от това, че се преди заплатите са били в хиляди, а сега след валутния борд работим с други суми. Затова интерпретациите са напълно неправилни\", категоричен бе Манолов. Според него напрежението в обществото е напълно изкуствено създадено и дори нарече спекулациите малоумни.   \"Казвам го директно - това са малоумни спекулации и съм готов с калкулатор или лист и молив да седна с всеки и да го докажа. Не знам откъде излизат тези разлики от 9 милиона, но ще кажа, че бюджетът на осигурителния институт е 10 млрд. лв., така че всеки може да съпостави числата и да разбере разликата\", добави Манолов.   Вицепремиерът Томислав Дончев също взе отношение, като заяви, че всички интерпретации и спекулации, че ще има намаляване на пенсиите не само не са точни, но са и неверни.   \"Греши този, който мисли, че сред нас има идиот, който ще прави икономия от 9 млн. лв. при бюджет на НОИ от над 10 млрд. лв.\", изтъкна вицепремиерът. И обеща: \"Нито един българин няма да бъде ощетен с нито един лев. Напротив - ние имаме намерение да осигурим над 50 млн. лв. за великденски надбавки на пенсиите!\"     ", "date": "2019.03.19", "title": "Бисер Петков: Волята на премиера е да не се ощети нито един нов пенсионер!"}
{"url": "http://epicenter.bg/article/Fandakova-otkaza-da-prieme-remonta-na-gradinkata--quot-Sv--Kliment-Ohridski-quot-/177967/2/0", "text": " Това каза кметът на София Йорданка Фандъкова пред журналисти по време на проверката на ремонта на градинката „Св. Климент Охридски“, предаде агенция „Фокус“.   „ В момента не говорим дали съм доволна или не съм доволна. Очевидно е, че не съм доволна от това, което виждам и няма кой да е доволен.  “,  “, допълни столичният кмет.    Фандъкова обясни, че  . „   , обясни тя.   Нито общината, нито кметът редят павета, но ще защитя по всякакъв начин европейските средства, които с толкова труд успяхме да осигурим за тези проекти“, каза още кметът.   , заяви кметът на София.    „ Ще задействаме един от членовете на договора - чл. 12, който казва, че при констатиране на некачествено изпълнение възложителят може да спре изпълнението на договора до отстраняването на тези забележки, като за това не влияе върху срока за изпълнение на проекта т.е. след това те не могат да се оправдаят с тези дни“, заяви Фандъкова.    „ Да направят всичко възможно, да се мобилизират и в рамките на колкото дни те преценят да отстранят всички бележки, които са има направени“, добави тя.    Фандъкова обясни, че задействането на чл. 12 е предпоследната фаза при спирането на проекта и с това  .    , коментира кметът.   . Това каза главният архитект на Столична община Здравко Здравков по време на проверка на ремонта в градинката.    Направихме бележка   които трябваше да бъдат подменени.   Би трябвало да се използва материал, който е за външна употреба.   Контактната зона със съществуващите бордюри в момента отново е  , не знам какъв е материалът.  .    Арх. Здравков уточни, че    Според него е необходима една  . „ , защото в този случай аз като главен архитект съм от страната на възложителя и ще държим да бъдат спазени всички тези забележки“, обясни арх. Здравков.   , каза още той.    „ Последният документ в целия строителен процес се нарича акт 16 – това е държавната приемателна комисия. Ние като възложител сме доста далече от убеждението, че акт 15 ще бъде подписан, докато не се отстранят забележките“, каза още арх. Здравков.    Той изрази надежда да има мобилизация в градинката, за да може да се отстранят всички забележки. Арх. „След като има всички тези забележки, които констатираме, включително вие всеки ден когато минавате и поглеждате през оградите, ги виждате. Убеден съм, че няма да подпишем въпросните актове, докато не се отстранят всичките бележки“, заяви още арх. Здравков.    . Може би следващите една две-седмици ще видите значително подобряване на строителство. Всичко е свързано с една мобилизация на самите компании, които да доведат до достатъчен брой работници, които да се справят“, каза още главният архитект.    Изпълнители на ремонта са \"ПСТ груп\". Това е една от двете фирма, чиито договори с общината за поддръжка на 5 района в София бяха прекратени през 2017 година по искане на кмета Йорданка Фандъкова. Причината беше некачествено изпълнение. \"Дано са си взели поука\", каза Фандъкова при началото на ремонтните дейности, когато обяви още, че глобите в договора за забавяне и лошо изпълнение са \"най-тежките в държавата\".", "date": "2019.03.19", "title": "Фандъкова отказа да приеме ремонта на градинката \"Св. Климент Охридски\""}
{"url": "http://epicenter.bg/article/Obyaviha-svobodnite-mesta-v-yaslite-i-detskite-gradini-v-stolitsata-/177969/2/0", "text": "От Столична община обявиха свободните места за прием на деца в детските ясли, детските градини и подготвителните групи в училищата през новата учебна 2019/2020 година в София. Те са публикувани на сайта на информационната система за обслужване на детските заведения и подготвителните групи в училищата и всеки родител може да се информира подробно по два критерия – детски заведения по район и детски заведения по тип, предава Канал 3.  Кандидатстването и приемът на децата ще се провеждат по електронен път чрез системата на столична община. Кампанията вече е в ход. Миналата седмица стана ясно, че има и нови критерии за кандидатстване.  По данни на общината приемът в яслените групи се увеличава с 2400 места в сравнение с миналата година. Местата за децата до 3-годишна възраст са близо 6000, но вероятно те няма да са достатъчно за всички желаещи да запишат децата си. За колко точно деца няма да има места ще стане ясно едва след обработването на предварителните заявки.  За децата, родени през 2016 г. предвидените места са 4300, което е с 900 повече в сравнение с миналата година. В забавачките ще бъдат приети нови 11 400 деца, а в подготвителните групи в училищата приблизително 2300.  Децата, чакащи за първо класиране с прием от м. септември, се разпределят на чакащи по социални критерии и чакащи по общи критерии. С предимство по социални критерии на първо класиране ще бъдат класирани около 30% деца от общия брой обявени свободни место по общия ред.  Всеки родител може да актуализира информацията за своето дете в създадените профили, като подреди желанията си в срок до 9 май в 18:00 часа.  Първото класиране ще бъде направено на 10 май 2019 г., а резултатите ще бъдат обявени на 11 май 2019 г.  Броят на свободните места се различава от броя на наличните места, защото през м. септември ще се прехвърлят деца в същите възрастови групи, които вече са записани и посещават детското заведение. Децата, родени през 2016 г. в яслените групи в детските градини се прехвърлят автоматично към 1-ва градинска група от м. септември. Има и деца, които са били приети в групите с текущ прием. Те също остават с набора си от м. септември.  Допълнителни свободни места при разширяване на детските заведения или строеж на нови ще бъдат обявявани след приключване на довършителните работи. При строеж на нови градини, ясли или разширения към съществуващи, родителите на всички деца, кандидатстващи в същия административен район ще бъдат уведомявани своевременно.  Имате на разположение около два месеца до датата на първото класиране за новата учебна 2019/2020 г., през които може свободно да добавяте, премахвате или пренареждате кандидатурите си. Датата и часа на заявяване на кандидатурите не носи предимство (факторът „време“ не влияе на шансовете за прием), поясняват още от Столична община.  ", "date": "2019.03.19", "title": "Обявиха свободните места в яслите и детските градини в столицата "}
{"url": "http://epicenter.bg/article/Tomislav-Donchev--Nyama-da-ima-namalyavane-na-pensiyata-na-nito-edin-pensioner-/177975/2/0", "text": "Няма да има намаляване на пенсията на нито един български пенсионер, искаме да осигурим 50- 53 млн. лв. за Великденски надбавки.   Това каза вицепремиерът Томислав Дончев, цитиран от \"Фокус\", след среща при премиера Бойко Борисов във връзка с новата формула за изчисление на пенсиите.   Според него много от пенсионерите разчитат само на тази държавна подкрепа и по думите му е напълно нормално след като излезе информация за нейното намаляване, те да реагират.   „Искам ясно да кажа, че всички интерпретации, спекулации, че ще има намаляване на пенсиите са неверни. Те не са неточни, те са неверни. Никой няма право да намалява пенсиите не на 30%, не на 1%, на един български пенсионер“ заяви той. „Ние имаме амбицията да осигурим над 50 - 53 млн. за Великденски надбавки. Това се надявам да бъде взето като решение още тази седмица“, отбеляза Дончев. „Най-важното е да успокоим хората, за които пенсията е единственият доход. Позволете ми да го кажа за трети път - няма да има намаляване на пенсиите на нито един български пенсионер“, изтъкна на пресконференцията след разговора при Борисов вицепремиерът.   ", "date": "2019.03.19", "title": "Томислав Дончев: Няма да има намаляване на пенсията на нито един пенсионер!"}
{"url": "http://epicenter.bg/article/Kaloyan-Pargov--Vreme-e-Fandakova-da-spre-da-razdava-otsenki-na-BSP-i-da-se-pogrizhi-za-shofyorite-/177978/2/48", "text": "Крайно време е кметът Йорданка Фандъкова и ГЕРБ да обърнат внимание на проблемите на шофьорите и да започнат да ги решават, вместо всеки ден да дават оценки на БСП и предизборно да ни обвиняват в популизъм и във всичките грехове на света. Това каза председателят на БСП - София и на групата на социалистите в Столичен общински съвет Калоян Паргов по повод изказвания на столичния кмет в последните дни, съобщиха от пресцентъра на БСП - София.  \"Нещо не разбирам. Ако нашата подкрепа за работещите в градския транспорт беше популизъм, защо кметът лично по спешност увеличи заплатите на шофьорите с извънреден доклад на миналата сесия\", попита Калоян Паргов.  \"Ако кметът и ГЕРБ си вършеха работата, хората нямаше да протестират и да търсят БСП за помощ. Какъв популизъм може да бъде това\", посочи той.  Калоян Паргов добави, че с колегите му от групата на БСП в Столичен общински съвет и в градската организация ще продължат да помагат на гражданите, въпреки опитите на ГЕРБ да манипулират и изкривяват фактите.  \"Това очевидно е единственият начин да принудим управляващите да си вършат работата, която им е задължение\", коментира той.  \"След като 10 години работиха за собствения си имидж, убеждавайки хората, че работят за тях, резултатите наистина станаха видими в последните година-две. Да докарат ватманите и шофьорите в градския транспорт до ситуация на нетърпимост, да умират по време на работа, да допуснат дружествата да останат без водачи и да се оправдават сега, че това е проблем на цяла Европа, това ако не е пълно безхаберие...\", добави Паргов.  Председателят на столичните социалисти подчерта, че за разлика от ГЕРБ, представителите на БСП винаги са били на разположение на гражданите и са полагали усилия да помагат за решаването на проблемите им, дори в ролята си на опозиция.  \"А после гледам как Цветан Цветанов и Йорданка Фандъкова се хвалят колко работели за гражданите и как останалите партии си били приписвали техните заслуги\", коментира Калоян Паргов.  \"Бих им препоръчал да се постараят да си свършат работата и да оставят хората сами да преценят чия е заслугата. С вота си през есента\", каза още той.  ", "date": "2019.03.19", "title": "Калоян Паргов: Време е Фандъкова да спре да раздава оценки на БСП и да се погрижи за шофьорите "}
{"url": "http://epicenter.bg/article/Ozhiven-debat-sabra-eksperti-po-povod-godishninata-ot-vlizaneto-na-Balgariya-v-NATO-/177979/2/0", "text": "Мащабна дискусия по повод петнайсетата годишнина от присъединяването на България към НАТО се проведе днес в новата зала „Джеймс Баучер“. В дискусията участваха експерти по сигурността и отбраната, а организатори бяха Институт „Иван Хаджийски“ заедно с „Галъп интернешънъл“. Дискусията съвпадна и със седемдесетата годишнина от създаването на НАТО,    Дискусията започна Елена Поптодорова, която даде по-скоро отрицателен отговор на въпроса „Готова ли е България за новите предизвикателства пред сигурността?“. Тя подчерта, че това е една от малкото подобни дискусии.  Проф. Стефан Хаджитодоров от Центъра за изследвания по национална сигурност и отбрана запозна публиката с европейските политики по сигурност и отбрана. Йордан Божилов от Софийския форум за сигурност се спря подробно на проблемите пред публичното възприятия за НАТО у нас.  Доц. Николай Стоянов и проф. Янцислав Янакиев от Института по отбрана „Проф. Цветан Лазаров“ разказаха подробно за българския принос в научните изследвания в сферата на сигурността. Този принос е малко познат в България, но е високо оценен от партньорите.  Едно от най-ярките изказвания бе на доц. Андрей Райчев, който провокира дискусия в залата.  Изпълнителният директор на \"Галъп интернешънъл\" Първан Симеонов представи социологически данни по темата. По думите на Симеонов, след индикациите за проблеми в доверието към НАТО през 2016 г., в последните две-три години доверието в НАТО у нас укрепна заедно с доверието в Запада въобще.  Като цяло обаче, на Европейския съюз се гледа с много по-добро око, отколкото на НАТО. Стойностите на доверие в Алианса при последното замерване са 38% доверие, срещу 41% недоверие. Това са близки стойности и на фона на доверието в българските институции всъщност са добри. Доказателство за последното е и фактът, че на експериментален въпрос да напусне ли България НАТО, 45% отговарят отрицателно, а 26% - положително.      Постепенно укрепна и доверието в българската армия. При последното замерване 47% имат доверие, срещу 35%, които не се доверяват. Останалите се колебаят. Сред младите хора нагласите са синхронни. Една трета от младежите (на възраст между 14 и 29 г.) в България имат доверие в НАТО. Сходно е отношението и към армията.  Данните са от   по поръчка на фондация „Фридрих Еберт“, проведено от „Галъп интернешънъл“ и анализирано от Института по социология „Иван Хаджийски“.  ", "date": "2019.03.19", "title": "„Галъп интернешънъл“: 26% от българите искат страната ни да напусне НАТО"}
{"url": "http://epicenter.bg/article/Vezhdi-Rashidov--Balgariya-i-Turtsiya-zaedno-tryabva-da-izsledvat-arhivite-i-arheologiyata/177981/2/0", "text": "България и Турция имат голям потенциал да изследват заедно архивите и археологията и това ще бъде още един стимул за развитието на отношенията между двете страни. Това каза днес председателят на парламентарната Комисия по културата и медиите Вежди Рашидов по време на официалнара си среща с ректора на Истанбулския държавен университет проф. Махмут Ак.    Г- н Рашидов е убеден, че отличните специалисти, с които двете държави разполагат, могат съвместно да проучат в детайли например ценния ислямски архив, с който разполага Народната библиотека в София, а резултатите от научния им труд да бъдат представени в специална експозиция. Големи възможности дават и съвместните усилия в опазването и реставрирането на културното наследство - тема, която г-н Рашидов обсъди неотдавна и при посещението си във Великото Национално събрание на Турция.   По време на срещата Вежди Рашидов връчи почетния плакет на Народното събрание на Махмут Ак.   Вежди Рашидов е в Истанбул като почетен гост на уникалната изложба “С поглед към България”, организирана от българското генерално консулство със съдействието на Истанбулския университет. В състава на водената от него делегация е и Диана Саватева, заместник-председател на парламентарната Комисия по културата и медиите.   В най-представителната зала на Ректората в Истанбул са показани 51 картини и 13 скулптури на известни български творци, всички възпитаници на Националната художествена академия в София - Мария Калъчлъоглу Бараз, Зиятин Нуриев, Дили Бозаджиева, Павлина Копано, Лили Димкова, Неджми Мурад, Анастасия Чирпанова. Вежди Рашидов се представя с пет скулптури. На събитието присъства като специален гост и ректорът на Софийския университет “Св. Климент Охридски” проф. Атанас Герджиков.    Специална телеграма за откриването на изложбата изпрати експредседателят на турския Меджлис Бинали Йълдъръм, който в момента е кандидат за кмет на Истанбул. “Тази изложба е още един знак за задълбочаването на двустанните ни отношения, тя доказва, че културата е най-добрия път между два приятелски народа, “пише г-н Йълдъръм.   Вежди Рашидов поздрави генералния ни консул в Истанбул Ангел Ангелов за реализирането на изложбата и пожела творбите на художниците, които са получили образованието си в България и сега работят в Турция, да бъдат показани и в София.", "date": "2019.03.19", "title": "Вежди Рашидов: България и Турция заедно трябва да изследват архивите и археологията"}
{"url": "http://epicenter.bg/article/Vizhte-preskonferentsiyata-na-BSP---NA-ZhIVO-/177982/2/0", "text": "Днес премиерът Борисов наредил да няма ощетени от новия режим на пенсиониране, само че досега той на два пъти ги ощети, заяви на пресконференция лидерът на БСП Корнелия Нинова.  „Има огромен проблем с хората, които ще се пенсионират след 1 януари 2019 г. Това не е спекулация както обявиха след брифинга в Министерския съвет“, обясни Нинова. По думите ѝ   от 68 000 души, които трябва да се пенсионират тази година, или 31% ще бъдат ощетени и ще получат по-ниски пенсии.   , припомни тя.   Ето как - през 2015 г. беше приета реформа пенсионна „Калфин“. Ето ви го текстът на закона. Тази мъка и този хаос започна от 2015 г. Реформата „Калфин“ при управлението на „Борисов 2\" с АБВ. Това беше първата стъпка.   Втората стъпка беше предприета през 2018 г. от кабинета „Борисов 3“ . Стенограмите показват, че това решение е прието с гласовете на ГЕРБ и Обединени патриоти\", каза Нинова. \"Само отварям скоба - щяха да се борят за 300 лв. минимална пенсия, а приеха тази реформа, с която утежниха закона от 2015 г.“, каза в началото на пресконференцията Нинова. Ние сме последователни.   подчерта Нинова на пресконференция.   Нинова цитира стенограмите от заседанията на парламента, от кото се вижда, че депутатите от БСП са били против промените и през 2015, и през 2018 г. \"Тъй като днес чуваме, че това е било консенсусно решение, извадих стенограмите от 2015 г. и от 2018 г. 2015 г. на 32 страници стенограма   Не сме участвали в този консенсус. Това решение е прието, извадила съм и гласуването с гласовете на ГЕРБ и АБВ.  . Т.е. ние сме последователни, че правителството на Борисов с различни партньори – АБВ и „Обединени патриоти“, провеждат такава целенасочена и последователна политика, с която ощетяват българските пенсионери и бъдещите такива“, подчерта лидерът на БСП.   БСП е последователно срещу тази реформа, внесохме алтернативна, изтъкна лидерът на БСП.    , попита риторично Нинова.   \"Ако искат нещо да правят – то това не зависи от волята на премиера, а от промени в законите, които това мнозинство с този премиер приемат два пъти. Налагат се промени в Кодекса за социално осигуряване, за които предупреждаваме от 2015 г., че ще настъпи този хаос\", още веднъж заяви Нинова. Лидерът на БСП подчерта, че управляващите противопоставят една група българи на друга.    подчерта тя. Нинова припомни скандалите с неработещия търговски регистър през лятото, с винетките.   \"От претенцията на управляващите за правителство на стабилността остана управление на хаоса във всички системи в държавата\", бяха точните думи на Нинова. „В момента цари пълен хаос. Тепърва щели да изчисляват какъв ще е ефектът, колко хора ще бъдат засегнати, колко пари ще трябват“, продължи Нинова, коментирайки темата с режима за пенсиониране.   Депутатът Драгомир Стойнев ще влезе на заседанието на парламента, за да предложи Силва Дюкенджиева за зам.-председател на ЦИК, каза Нинова в отговор на журналистически въпрос.  ", "date": "2019.03.19", "title": "Нинова: Борисов на два пъти ощети пенсионерите! (ВИДЕО)"}
{"url": "http://epicenter.bg/article/Samolet--Spartan--na-Voennovazdushnite-sili-izpalni-donorska-zadacha-/177983/2/0", "text": "Самолет „Спартан“ от 16-та транспортна авиогрупа Враждебна на Военновъздушните сили изпълни днес, 19 март, донорска задача. Това съобщиха от пресцентъра на министерството на отбраната.  В 6,30 часа сутринта самолетът излетя от летище София за летище Горна Оряховица с медицински екип от ВМА – София на борда за органна трансплантация от МБАЛ – Велико Търново.  Осигуряването на въздушен транспорт за медицинския екип беше по искане на Министерството на здравеопазването и заповед на началника на отбраната.  Самолетът кацна обратно на летище София в 11,17 ч. днес след успешно изпълнена задача.  Екипажът на самолета беше в състав: командир майор Пламен Дончев, помощник-командир старши лейтенант Стилян Стоянов и борден инженер капитан Пламен Пехливанов.  ", "date": "2019.03.19", "title": "Самолет „Спартан“ на Военновъздушните сили изпълни донорска задача "}
{"url": "http://epicenter.bg/article/Dragomir-Stoynev--Bez-sdelkata-mezhdu-GERB-i--Volya--kabinetat--Borisov--propada-/177986/2/0", "text": "Това каза заместник-председателят на ПГ на „БСП за България“ Драгомир Стойнев по време на пресконфереция в централата на партията, предаде репортер на Агенция „Фокус“.   „Може би утре в храма на българската демокрация – българският парламент, най-високата институция в една парламентарна република, ще има сделка. Тя ще бъде между г-н Цветанов и г-н Марешки. Затова искаме да разберем какъв е предметът на тази сделка.  Той поясни, че трябва медиите да присъстват на разговорите на ГЕРБ и „Воля“. С  както досега.   Зам.-председателят на ПГ на „БСП за България“ уточни, че разговорите вероятно ще се проведат утре в 9.00 часа, защото групата на „Воля“ трябва да се регистрира в пленарната зала.", "date": "2019.03.19", "title": "Драгомир Стойнев: Без сделка между ГЕРБ и „Воля“ кабинетът пропада! Трябва да знаем каква е цената!"}
{"url": "http://epicenter.bg/article/Arestuvaha-treti-zapodozryan-sled-strelbata-v-tramvay-v-Utreht/177929/7/0", "text": "Трети заподозрян е бил арестуван след стрелбата в трамвай в холандския град Утрехт вчера, при която бяха убити трима и ранени петима души, предаде ДПА, като се позова на в. \"Телеграф\".  Холандският ежедневник цитира полицията. Повече подробности не бяха дадени. Вчера бе арестуван предполагаемият стрелец - роденият в Турция Гьокмен Танъш, на 37 години. Задържан бе и втори заподозрян, но и за него не бяха дадени подробности. ", "date": "2019.03.19", "title": "Арестуваха трети заподозрян след стрелбата в трамвай в Утрехт"}
{"url": "http://epicenter.bg/article/Islyamska-darzhava-se-zakani-da-otmasti-za-atakata-v-Kraystcharch/177930/7/0", "text": "Групировката \"Ислямска държава\" се закани да отмъсти за атаката срещу две джамии в Нова Зеландия в петък, при която бяха убити 50 души, предаде БТА, цитирайки ДПА.  Нападението в новозеландския град Крайстчърч бе извършено от австралийския десен екстремист Брентън Тарант. \"Сцените на убийствата в двете джамии в Нова Зеландия ще събудят изпадналите в летаргия джихадисти и ще мотивират почитателите на халифата да отмъстят\", казва говорителят на \"Ислямска държава\" Аби ал Хасан ал Мухаджер на 44-минутен аудиозапис, качен на медийната платформа Нашир нюз. ", "date": "2019.03.19", "title": "Ислямска държава се закани да отмъсти за атаката в Крайстчърч"}
{"url": "http://epicenter.bg/article/Neyasnotite-okolo-Brekzit-narastvat-/177932/7/0", "text": "Неяснотите около излизането на Великобритания от Европейския съюз нарастват с всеки изминал ден, съобщава БТВ.  До крайния срок – 29 март, остават броени дни, а тази седмица предстои Европейски съвет.  Ново предложение за сделка с Брюксел няма да бъде гласувано в британския парламент, ако не съдържа съществени промени. Това заяви председателят на парламента Джон Бъркоу, който е от консервативната партия на премиера Тереза Мей.  На срещата на върха тя най-вероятно ще поиска отлагане на Брекзит, но каква ще е позицията на останалите 27 страни, още не се знае.", "date": "2019.03.19", "title": "Неяснотите около Брекзит нарастват!"}
{"url": "http://epicenter.bg/article/Samoubi-se-Alan-Krugar---savetnik-na-amerikanskite-prezidenti-Bil-Klintan-i-Barak-Obama-/177936/7/0", "text": "Самоуби се Алън Крюгер - съветник на американските президенти Бил Клинтън и Барак Обама и виден преподавател в Принстънския университет, предаде Ройтерс. Крюгер беше на 58 години. За случилото се през почивните дни съобщи семейството му чрез изявление от понеделник. То не изяснява обстоятелствата около смъртта на Крюгер.   Алън Крюгер беше основен икономист на американското министерство на труда по време на управлението на Бил Клинтън, както и председател на Събранието на икономическите съветници на Белия дом при Барак Обама. Крюгер преподаваше икономика в Принстън от 1987 година. През юни се очаква да излезе книгата му за икономическите аспекти на музикалната индустрия.   Алън Крюгер беше голям почитател на музиката и вплиташе в лекциите си звезди на музикалната сцена като Дейвид Боуи и Брус Спрингстийн. Носител е на редица награди. Той оставя съпругата си и двете им деца.", "date": "2019.03.19", "title": "Самоуби се Алън Крюгер - съветник на американските президенти Бил Клинтън и Барак Обама "}
{"url": "http://epicenter.bg/article/Gaf-na-frenskata-politsiya-vdigna-na-krak-sluzhbite-ni--Ne-e-zadarzhan-dzhihadist--planiral-atentat-u-nas/177937/7/0", "text": "Френската полиция не е задържала издирван джихадист, който планирал атаки в района на Париж и в България, както бе съобщено вчера, а друго лице. При по-подробна проверка на самоличността на арестувания се оказало, че името му се различава с една буква от това на издирвания терорист. Външният му вид също не съответства на описанието на джихадиста. По-рано в. „Паризиен“ съобщи, че френската полиция е задържала през нощта в неделя в Париж обявен за издирване с европейска заповед радикален ислямист, който планирал атентати във френската столица и в България.  Мъжът, който е французин, е арестуван на „Шанз Елизе“ след проверка на автомобила „Ситроен“, в който се возел. Проверката била провокирана от нетрезвото състояние на шофьора, който е задържан заради употреба на алкохол. Първоначално служителите на органите на реда сметнали, че спътникът му е издирван и особено опасен джихадист, за когото има издадени три издадени заповеди за арест, включително европейска, но подозренията им в крайна сметка не се оправдали.  Издирваният е обект на заповед за задържане заради престъпен сговор с цел подготовка на терористични актове в района на Париж и в България, съобщи запознат източник, цитиран от БНР. ", "date": "2019.03.19", "title": "Гаф на френската полиция вдигна на крак службите ни: Не е задържан джихадист, планирал атентат у нас"}
{"url": "http://epicenter.bg/article/Novozelandskata-premierka-se-zareche-da-ne-spomenava-imeto-na-napadatelya--koyto-ubi-50-dushi/177938/7/0", "text": "  Австралийският десен екстремист Брентън Тарант реши да се защитава сам в съда. Новозеландската министър-председателка обеща да направи всичко по силите си, за да не позволи на Тарант да дава израз на своите идеи. \"Мога да ви уверя в едно нещо - че няма да ме чуете да произнасям името му\", каза тя пред репортери. Ардърн отбеляза, че нападателят \"очевидно е имал редица причини да извърши тази ужасяваща терористична атака. Една от тях е била да спечели популярност\", посочи тя и изрази увереност, че това може да не бъде допуснато.   Стремежът на Тарант да придобие известност личи ясно от това, че той разпрати преди атаката манифест и показа на живо нападението в социални мрежи, отбелязва АП.   На извънредно заседание на новозеландския парламент днес, свикано след най-смъртоносното нападение в историята на страната, министър-председателката обеща масовият убиец да \"понесе цялата строгост на закона\", предаде БТА, цитирайки АФП.   Ардърн откри заседанието с арабския поздрав \"Салам алейкум\" (Мир Вам).   Новозеландската премиерка призова жителите на страната да окажат подкрепа на опечалената мюсюлманска общност в страната, предаде Ройтерс.   В Нова Зеландия днес се подготвят първите погребения на убити при атаката. Новозеландските власти са издали 65 визи на роднини на жертви.   Още 50 човека бяха ранени. 30 от тях остават в болницата в Крайстчърч. Девет от ранените са в критично състояние. Четиригодишно дете е било транспортирано в болница в Окланд в критично състояние. Редица новозеландски компании премахнаха днес рекламите си от социалните мрежи, предаде ДПА. Те взеха това решение, след като нападателят от Крайстчърч показа на живо атаката във Фейсбук и постна в Туитър линкове към манифеста, в който изложи своите идеи.", "date": "2019.03.19", "title": "Новозеландската премиерка се зарече да не споменава името на нападателя, който уби 50 души"}
{"url": "http://epicenter.bg/article/Streletsat-ot-Utreht--e-psihopat--a-ne-terorist-/177944/7/0", "text": "Мъжът, който откри огън и уби трима в трамвай в холандския град Утрехт, не е терорист, а “психопат”, твърди бивша негова партньорка пред холандската обществена телевизия NOS ,  предаде БГНЕС.   Само преди 2 седмици Гьокман Танъш още е бил зад решетките.   47-годишната Анжелик го обвинява в изнасилване, а след няколко кражби той нарушил условията на гаранцията си и го задържали.   Наскоро бил освободен, което накарало обвинителката да се страхува, че може да я потърси.   Анжелик разказва, че с Гьокман Танъш редовно са употребявали наркотици.   “ Той е откачен. Наркоман, луд – изберете си. Не е терорист, а психопат”, казва Анжелик.   Обвинението в изнасилване далеч не е първият проблем на Гьокман Танъш със закона. Обществената телевизия изброява поне 9 други нарушения или престъпления, извършени от него.   В понеделник Гьокман Танъш откри огън в трамвай в центъра на Утрехт. Той уби трима души и рани петима, като трима от пострадалите са в тежко състояние.   Полицията определи действията му като “терористичен акт” и повиши степента на опасност в Холандия до максималната.По-късно, обаче, прокуратурата обяви, че все още не е ясно дали става дума за терористичен акт.   Няколко часа полицията издирва родения в Турция 37-годишен мъж. Бяха направени и няколко рейда на апартаменти в Утрехт. Гьокман Танъш беше арестуван в сграда на около 3 километра от престъплението. Задържани са и още двама души, като се уточнява дали имат връзка с убийствата. ", "date": "2019.03.19", "title": "Стрелецът от Утрехт “е психопат, а не терорист”"}
{"url": "http://epicenter.bg/article/Feysbuk-zasilva-borbata-s-falshivite-novini-predi-Evroizborite/177945/7/0", "text": "Фейсбук засилва борбата с дезинформацията преди изборите за Европейски парламент, съобщи Евронюз, предаде БГНЕС.   Социалната мрежа ще си партнира с германската информационна агенция ДПА, за да проверява по-ефективно кои новини са истински.   Фейсбук се намира под значителен натиск да ограничи разпространяваните чрез популярното приложение фалшиви новини, което беше масова практика по време на предизборната борба за президент в САЩ през 2016 г.   През февруари Европейският съюз обвини интернет гигантите Гугъл, Фейсбук и Туитър, че не изпълняват обещанията си да се преборят с фалшивите новини преди Евроизборите в края на месец май.   В понеделник Фейсбук обяви, че започва работа оперативен център, в който ще има персонал 24 часа в денонощието.   Инженери, анализатори на данни и експерти в политиката ще координират работата на Фейсбук с външни организации.   Освен с ДПА, Фейсбук ще продължи да сътрудничи и със сдружението на разследващи журналисти Correctiv, което алармира Фейсбук за фалшиви новини в тяхната система от 2017 г.   В медийна грамотност ще бъдат обучени и 100 хиляди студенти в Германия, които да опитат да предотвратят платените реклами да се използват с политическа цел.   Германия е сред най-активните държави в борбата с речта на омразата в интернет, като миналата година прие закон, според който компании, които не премахват подобни постове, могат да бъдат глобявани до 50 милиона евро.   Злоупотребата с постове в интернет се превърна в основен въпрос, след като американските разузнавателни служби обявиха, че Русия се е опитала да повлияе на изхода от изборите за президент в САЩ през 2016 г. чрез кампании в социалните мрежи.   Москва отрича да са прилагали подобна стратегия.", "date": "2019.03.19", "title": "Фейсбук засилва борбата с фалшивите новини преди Евроизборите"}
{"url": "http://epicenter.bg/article/Na-93-godishna-vazrast-pochina-ruskiyat-kinorezhisyor-Marlen-Hutsiev/177947/7/0", "text": "На 93-годишна възраст почина руският кинорежисьор и актьор Марлен Хуциев, предаде ТАСС, позовавайки се на Съюза на кинематографистите на Русия.  Той е режисьор на филмите \"Пролет на улица \"Заречная\" (заедно с Феликс Миронер), \"Заставата на Илич\", \"Юлски дъжд\", \"Послесловие\" и други.  През 2019 г. се очаква да излезе филмът му \"Невечерняя\" - диалог на двама писатели Антон Чехов и Лев Толстой за всички главни руски въпроси, съобщава Lenta.ru, цитирана от Нова.тв", "date": "2019.03.19", "title": "На 93-годишна възраст почина руският кинорежисьор Марлен Хуциев"}
{"url": "http://epicenter.bg/article/Moskva-pokaza-izpitaniya-na-podvodniya-raketonosets-tip--Borey---VIDEO--/177955/7/0", "text": "В деня на моряка-подводничар от Военноморския флот (ВМФ), който в Русия се отбелязва на 19 март, ВМФ на Русия представи кадри, на които е запечатан новият ракетоносец от тип „Борей“, съобщава руският телевизионен канал „Звезда“, цитиран от Агенция \"Фокус\".  Поздравявайки моряците с професионалния им празник, главнокомандващият ВМФ адмирал Владимир Корольов отбеляза, че подводните сили се намират във фаза на активно развитие. В своята реч той засегна и проекта „Борей“.  „Започнато е серийно строителство на неатомни подводници проекти 636.3 и 677, както и атомни подводници от проекти „Борей“ и „Ясень“. Тези лодки ще бъдат основата на подводните сили и отговарят на най-съвременните изисквания за качества, като незабележимост, маневреност и въоръжение“, заяви адмиралът.  В съобщението на пресслужбата на ВМФ на Русия се посочва, че за безусловното изпълнение на задачите за стратегическо сдържане, във ВМФ се провежда планова работа по поддържането на групировките на морските стратегически ядрени сили за сметка на строителството на нови атомни ракетни крайцери от тип „Борей“ с ракетни системи „Булава“, както и осигуряване на техническа готовност на ракетните подводници със стратегическо назначение РПЛСН от трето поколение с ракетни системи „Синева“.   Главното командване на ВМФ продължава плановото развитие на подводници с високоточни ракети с морско базиране.  На 19 март 2019 година се отбелязва 113-ата годишнина от деня на създаването в Русия на Подводни сили на ВМФ. За този период те са преминали няколко етапа на активно развитие, а освен това имат сериозен принос за развитието на военноморското изкуство.  На този ден, в Северния, Тихоокеанския, Черноморския, Балтийския флот, в съставните части на Руската федерация се провеждат тържествени събития, срещи с ветерани от подводници в военноморски учебни заведения.  Показани бяха и кадри с масиран учебен удар едновременно с четири ракети \"Булава\" от ядрения подводен крайцер \"Юрий Долгорукий\" по цели на полигона Кура в Камчатка.  Подводниците са основната ударна сила на флота. Те имат висока мобилност, секретност и възможност за участие в решаването на оперативно-стратегически и стратегически задачи.  До края на годината към флота ще бъдат добавени 5 нови подводници - три ядрени крайцера \"Княз Владимир\", \"Казан\" и \"Новосибирск\", една дизел-електрическа подводница - \"Петропавловск Камчатски\" и специална подводница - \"Белгород\".  ", "date": "2019.03.19", "title": "Москва показа изпитания на подводния ракетоносец тип „Борей“ (ВИДЕО) "}
{"url": "http://epicenter.bg/article/Tsvetanov--Na-31-mart-GERB-shte-predstavi-ofitsialno-listata-si-s-kandidati-za-evrodeputati/177987/2/0", "text": "На 31 март ГЕРБ ще представи официално листата си с кандидати за евродепутати. Това съобщи председателят на Националния предизборен щаб на ГЕРБ Цветан Цветанов по време на среща с областните координатори на партията в страната, съобщиха от пресцентъра на ПП ГЕРБ.   „ В началото на април предстои да обявим и какъв ще бъде слоганът на ПП ГЕРБ за предстоящата кампания за европейския вот. На следващ етап ще представим и платформата на партията за европейските избори, чрез която ще информираме обществото за нашите приоритети и идеи както за развитието на страната, така и за бъдещето на Европейския съюз“, информира Цветанов.    По думите му предизборната програма на ГЕРБ ще акцентира върху сходството, което има между възгледите и амбициите на ГЕРБ и ЕНП, докато при други партии на преден план се подчертават противоречията им с тяхното политическо семейство.   По време на разговора беше обсъдена готовността за предстоящите избори на структурите на ГЕРБ по места, календара с партийни мероприятия преди и по време на предизборната кампания и организационни въпроси. Разгледана беше актуалната политическа обстановка в България, както и хода на гражданските диалози под надслов „Европа в нашия дом“ по темите образование и регионално развитие.    Цветан Цветанов отчете пред всички присъстващи, че от началото на година ГЕРБ може да се похвали с почти 1000 новоприети членове. Като пример той отличи община Куклен, където към партията са се присъединили 35 нови членове, а само към младежката структура са се присъединили нови 20 души.   В тази връзка председателят на Цветанов отбеляза, че на предстоящите европейски избори всеки глас ще бъде важен и призова областните координатори и ръководените от тях структури в страната да продължат да водят активна комуникация лице в лице с хората.    „ Веднага след края на европейския вот стартира щателен анализ на резултатите. Той ще има за цел да покаже от една страна каква е била активността по време на кампанията на потенциалните ни кандидати за кметове и общински съветници, а от друга да разкрие с каква подкрепа се ползват те сред жителите на съответните населените места“, обясни председателят на ПГ на ГЕРБ.   „ Фалшивите новини ще бъдат най-големият ни проблем. Вече ясно се вижда, че БСП няма да се поколебаят да ги използват, за да осъществят целите си.   Получихме обвинения, че сме фалшифицирали и предстои да фалшифицираме изборите, а какво се оказа в крайна сметка – хора от БСП твърдят, че е имало подмяна на гласовете при вътрешните избори за водач на листата“, отбеляза Цветан Цветанов.    Той бе категоричен, че липсата на резултати от работата на БСП ги принуждава дори да си приписват заслуги за разрешени проблеми на граждани – в основата на които стои именно ГЕРБ.", "date": "2019.03.19", "title": "Цветанов: На 31 март ГЕРБ ще представи официално листата си с кандидати за евродепутати"}
{"url": "http://epicenter.bg/article/Pochina-bivshiyat-ministar-na-obrazovanieto-dots--Igor-Damyanov/177991/2/0", "text": "Академичното ръководство на Университета за национално и световно стопанство (УНСС) съобщава с дълбоко прискърбие, че почина доц. д-р Игор Дамянов - министър на образованието в правителството на НДСВ от 2003 до 2005 г.  Поклонението ще бъде на 23 март, събота, от 12.00 часа в Ритуалната зала на Централните софийски гробища.  Игор Дамянов е роден в Лом на 1 август 1953 години. Средното си образование е завършил в София. Дипломирал се е като историк в СУ \"Климент Охридски\", а от 1985 г. е доктор по история. От ноември 1978 г. е преподавател в катедра \"Международни отношения\" в Университета за национално и световно стопанство (УНСС), а от 1991 г. - редовен доцент по \"Нова и най-нова обща история\" към същата катедра \"Международни отношения\".  От 1996 до 1999 г. е зам.-декан на факултет \"Международна икономика и политика\". През този период ръководи и дирекция \"Бакалавърска степен на обучение\".  През ноември 1999 г. е избран за първи зам.-ректор на УНСС, отговарящ за учебната работа. От март 2001 г. става директор на Центъра по публична администрация към Института за следдипломна квалификация при УНСС.  ", "date": "2019.03.19", "title": "Почина бившият министър на образованието доц. Игор Дамянов"}
{"url": "http://epicenter.bg/article/Gen--Kircho-Kirov--Ne-e-sigurno--che-atentatorat-ot-Nova-Zelandiya-e-edinak-/177992/2/0", "text": "„Все още не разполагаме с достатъчно достоверна информация дали този човек, който на първо четене прилича на вълк единак, е точно такъв, или е имал и помощници. Това тепърва предстои да го изясни съдебното следствие“. Това каза за БНР о.р. ген. Кирчо Киров, началник на Националната разузнавателна служба в периода 2002-2012 година, в коментар за атентатите в Нова Зеландия, които окачестви като „терористичен акт“.  „Когато говорим за вълци единаци, трудно можем да си представим, че те абсолютно сами и самостоятелно във всяко едно отношение действат, защото, за да извършат терористичен акт, трябва да премиват съответна подготовка. В този етап на замисъл и подготовка в нередки случаи се явяват и други лица, които, знаейки или не знаейки, осъществяват известна помощ на прекия извършител,“ поясни той.  Разкриването на действия от така наречените „вълци единаци“ е най-трудно, каза Киров в предаването „12+3“ по „Хоризонт“. Според него е трудно и да се направи извод, че друга държава или терористична организация стоят зад атентата в Нова Зеландия. Той обаче подчерта, че извършителят не изповядва ислямска религия.  „Пресилено е да съотнасяме нещата към прословутия сблъсък на цивилизациите, но очевидно е, че всички, които се занимават с тази тематика, с тази проблематика и основно специалните служби по всички краища на света трябва да се замислят за религиозния екстремизъм въобще, а не само да хвърляме нещата по посока на оцветения в ислямистка окраска тероризъм,“ обясни бившият шеф на разузнаването.  Логично е да се стигне и до извод, че може да се появят последователи на Брентън Тарант, „защото многобройните терористични актове, извършвани от персони, изповядващи ислямско изповедание, е логично да предизвикат обратната реакция“, предупреди Кирчо Киров. Той припомни как навремето в близка Югославия е имало сблъсък на религиозна основа с участието на националистически паравоенни формации. Киров не е категоричен дали Тарант е писал и манифеста си.  „Има твърде изгладен и концептуален вид, за да излезе от ръката на един човек, който сам се представя като не особено ученолюбив. Но ако възприемем такава хипотеза, следствието трябва да тръгне и по тази посока - да разследва дали е възможно в чисто идеологически план този манифест да бъде изготвен от друг човек и да бъде вдъхновен от друго място, и да бъде използван от това лице, което да е привлечено към някаква форма на сътрудничество,“ заяви още ген. Кирчо Киров.  ", "date": "2019.03.19", "title": "Ген. Кирчо Киров: Не е сигурно, че атентаторът от Нова Зеландия е единак "}
{"url": "http://epicenter.bg/article/Prof--Aleksandar-Maronov-/177976/2/0", "text": "“Станишев няма с какво добро да бъде запомнен като ръководител на БСП и като министър-председател. Прекалено много загуби инкасира БСП под негово ръководство, заяви снощи в предаването \"Не се страхувай\" по ТВ Евроком политологът проф. Александър Маринов. - Друг е въпросът защо ПЕС си го харесаха за председател. Все едно един треньор в една държава го бият, бият – отборът му доникъде не стига – накрая го вземат да тренира национален отбор на друга държава. Няма логика.“  Проф. Маринов даде първото си интервю като член на Стратегически съвет при Президента Радев за предаването на Васил Василев “Не се страхувай“. “Ясно е, че около Станишев се обединиха всички опоненти на Корнелия Нинова. Сигурно в БСП има хора, които смятат, че една загуба в евроизборите би им била полезна. Но \"сапунката Станишев\" не е приключила“, предупреди той.  Според него изборната ни система е “система на манипулации и фалшификации. Ако изборите бяха честни, няма как да ги спечелят ГЕРБ. Те са такава формация, че при първия реален удар ще се разпаднат. ГЕРБ черпи силата си от властта. В момента, в който се отлепи от нея, ще стане като пластелин, добави гостът на предаването. Сега всички се възползват от положението на ГЕРБ и ги изнудват и смучат. След като и Марешки започна да ги изнудва – представете си докъде са стигнали нещата. Моето убеждение е, че ГЕРБ и хората около Борисов искат да се отърват от властта, но не им позволяват, най-вече отвън. Трябва да свършат някои неща“.  Как си обяснявате липсата на достойнство сред политиците, запита Василев. “Ами вземете персоналния състав на българския политически “елит“. Вижте колко малко са образованите, възпитаните, културните хора. Недостойното поведение се превърна в рецепта за успех в българската политика. Хората, които се държат недостойно в политиката, са много вредни, те увреждат общественото отношение към нея. Политиката се възприема като мръсна работа, безопасен, високодоходен бизнес, в който е позволено всичко“, отговори гостът.  Първият парадокс на евроизборите в България е, че почти не са свързани с това, което става в Европа. Това е драма с вътрешнополитически сюжет, каза проф. Маринов.   Васил Василев запита допустимо ли е, морално ли е България да изпраща в Европарламента лица с двойно гражданство. “Смятам, че не е редно, защото ако човек е гражданин на друга държава, би трябвало да има и такава идентичност. А какво означава раздвоена идентичност в политиката? Но има много случай, когато български политици и длъжностни лица действат дори не като граждани, а като служители на други държави. Съвършено умишлено защитават други интереси. На кого служат тези политици\" , запита проф. Маринов.  Джендърщината продължава да настъпва, въпреки че е противоконституционна, т.е. противозаконна, отбеляза Василев. След третополовите анкети в училищата, след опитите за разпространение на брошури с хомосексуална пропаганда сред децата, опасността се показа оттам, откъдето не сме очаквали. Най-голямата българска банка – Уникредит Булбанк дава на клиентите си формуляри, в които има три графи за полова принадлежност: мъж, жена и друго. Джендърщината - отритната, нежелана, незаконна, противна - напира да влезе в дома ни, да се разположи между нас, да отрови и унищожи децата, да го превърне от хора в парцали, които не знаят защо живеят. Държавата има механизми за борба с противозаконните елементи, трябва само да започне да ги прилага, подчерта той.  През последните 30-ина години културата, особено литературата и киното се бяха вторачили в негативните страни от живота на нашия народ, посочи водещият. Все крадци, проститутки, наркомани, отчаяни хора - карикатури на нашата душевност. Изкуството като че имаше за цел да смаже последните останки родолюбие, да ни изкара изостанал, недозрял за свободата си народ. И на този безрадостен фон грейна едно слънце - постановката на балета \"Легенда за езерото\", с който Софийската опера отбеляза 120-годишнината от рождението на гениалния наш композитор Панчо Владигеров. Спектакълът беше изцяло български. Въздействието на вълшебната музика се усилваше от вплетените в хореографията елементи от нашите народни танци, от декора и костюмите. Класическите балетни стъпки и движение се редуваха с елементи от хора и ръченици. Този спектакъл с хореограф, либретист и постановчик Донвена Пандурски, може да бъде поставен и в Метрополитън, и в Ла Скала, в Большой, в Марийнския, в Ковънт гардън и навсякъде ще възбуди същите овации, които огласяха Софийската опера след премиерата, каза Василев.  ", "date": "2019.03.19", "title": "Проф. Александър Маринов: Борисов иска да се отърве от властта, но отвън не му дават!"}
{"url": "http://epicenter.bg/article/Maya-Manolova--Dayte-pravo-na-grazhdanite-da-izbirat-formulata-za-pensioniraneto-si/177995/2/0", "text": "Омбудсманът Мая Манолова предлага решение на възникналия проблем с новите пенсии - да се предостави възможност за гражданите да имат право на избор по коя формула да бъде определен размерът на пенсиите им. Общественият защитник излезе с позиция във връзка с новия режим за отпускане на пенсии. \"В случай, че не бъдат предприети законодателни промени за разрешаването на проблема, в качеството си на омбудсман ще сезирам Конституционния съд за установяване на противоречието на нормата с Конституцията на Република България\", посочва Манолова.", "date": "2019.03.19", "title": "Мая Манолова: Дайте право на гражданите да избират формулата за пенсионирането си"}
{"url": "http://epicenter.bg/article/I-prezidentat-na-Warner-Bros-izgorya--obeshtaval-roli-sreshtu-seks/177968/10/100", "text": "Изпълнителният директор на Warner Bros („Уорнър Брос“) и главен изпълнителен директор на едно от най-мощните и престижни студия в Холивуд Кевин Цуджихара обяви оттеглянето си.   По-рано този месец „Уорнър Медия“ започна разследване след статия на „Холивуд Рипортър“, в която бяха публикувани подробни текстови съобщения между Цуджихара и британската актриса Шарлот Кърк от 2013-та година. Съобщенията доказват наличие на сексуални отношения между кандидатстващата за студиото актриса и шефа му. В тях той обещава, че ще я представи на влиятелни мениджъри и ще бъде взета под внимание за роли в киното и телевизията.   Цуджихара, който оглавява студиото в Бърбанк, Калифорния, от 2013 г. се извини за действията си в обръщение към служителите. \"Дълбоко съжалявам, че съм направил грешки в личния си живот, причинили болка и срам на хората, които обичам най-много,\" каза Цуджахара. \"Също така дълбоко съжалявам, че тези лични действия са довели до неудобства за компанията и на всички вас.\"   „Уорнър Медия“, компанията-майка на студиото, заяви в понеделник, че разследването продължава.    А Кърк наистина получава роли. Първо в \"Как да бъдем сами\" през 2016 г., а след това и в друга хитова лента - \"Бандата на Оушън\" през 2018 г. Тя обаче отрича да дължи ролите на секс-контактите си с шефа.   „Господин Цуджихара никога не ми беше обещавал нищо“, коментира актрисата.   Скандалът се разгръща точно когато „Уорнър Брос“ се занимава с преструктурирането на AT&T, придобита от „Уорнър медия“, по-рано известна като „Тайм Уорнър“. Цуджахара пък бе получил по-големи правомощия.    Източник: Канал 3", "date": "2019.03.19", "title": "И президентът на Warner Bros изгоря, обещавал роли срещу секс"}
{"url": "http://epicenter.bg/article/Bratat-na-lyubovnitsata-na-Bezos-razprostranil-intimni-saobshteniya-na-dvoykata-sreshtu-200-000-dolara/177985/10/100", "text": "След месеци на спекулации стана ясно как \"Нешънъл Инкуайърър\" се е сдобил с интимната кореспонденция между милиардера Джеф Безос и любовницата му Лорън Санчез. Оказа се, че съобщенията били продадени на таблоида от брата на Лорън - Михаел Санчез, срещу 200 000 долара, пише Wall Street Journal. Най-богатият човек в света - основателят на \"Амазон\" Джеф Безос, обвини през февруари \"Нешънъл Инкуаийърър\", че се е опитвал да го изнудва с негови голи снимки. Таблоидът поискал пари, за да не пуска пикантните фотоси.   Преди това изданието, чийто собственик е близък на президента Тръмп, публикува интимни SMS-и, писани от Безос. Впоследствие от \"Нешънъл Инкуайърър\" поискали милиардерът да направи публично изявление в тяхна полза, в което да каже, че „Амазон” няма никакви данни или основание са подозира, че отразяването от American Media е било „политически мотивирано или повлияно от политически сили\". Безос обаче решил да не се поддава на рекета и сам публикува имейлите, в които са описани моменти от връзката му с Лорън Санчез.   Източник: Нова.тв", "date": "2019.03.19", "title": "Братът на любовницата на Безос разпространил интимни съобщения на двойката срещу 200 000 долара"}
{"url": "http://epicenter.bg/article/Elizabet-Vtora-i-Keyt-Midaltan-s-parvi-samostoyatelen-angazhiment--posetiha-eliten-kolezh/178015/10/99", "text": "Кралицата и херцогинята на Кембридж Катрин отидоха на първия си съвместен анагжимент, на който присъстват само двете без други членове на кралското семейство, в престижния Кингс Колидж в Лондон. \r\n \r\n 37-годишната Кейт и 92-годишната кралица дори споделиха едно одеало на задната седалка на колата, с която се придвижиха до учебното заведение.   Херцогинята бе елегантна в сиво палто Catherine Walker, за което се смята, че е ново попълнение в кардероба на Кейт. Тя бе съчетала горната дреха с черни обувки на висок ток Gianvito Rossi и клъч Mulberry. За събитието Катрин бе сложила и шапка, което знак за уважние към монарха.   Междувременно кралицата бе с розово палто Stewart Parvin и шапка Rachel Trevor-Morgan с красив флорален детайл.   Въпреки че кралицата и херцогинята на Кембридж са участвали заедно на десетки събития, това е първият им съвместен ангажимен без други членове на кралското семейство.   През 2012 г. двете посетика Лечестър като част от тура по случай Диамантения юбилей, но тогава с тях бе и херцогът на Единбург - принц Филип. Въпреки това те направиха серия от самостоятелни прояви без него, включително и студентско модно шоу.   Източник: Дир.бг", "date": "2019.03.19", "title": "Елизабет Втора и Кейт Мидълтън с първи самостоятелен ангажимент, посетиха елитен колеж"}
{"url": "http://epicenter.bg/article/Rekordni-navodneniya-v-amerikanskiya-Sreden-zapad-/177949/7/96", "text": "Топенето на снега и проливни дъждове предизвикаха рекордни наводнения в няколко американски щата в Средния запад, предизвиквайки евакуация на хиляди жители, предаде Би Би Си, цитирана от БНР.  Поне три са жертвите, включително мъж, който се опитал да спаси непознати от ледените води на потопа.  Наводненията в поне пет щата принудиха властите да обявят извънредно положение, а няколко района са изцяло отрязани от външния свят.  Ситуацията се влоши след мощната зимна буря, която удари САЩ миналата седмица. Подобният на ураган феномен, който учените наричат „бомбен циклон“, удари западната част на Скалистите планини, покривайки със сняг домовете на милиони американци в Айова, Небраска, Уисконсин, Минесота и Южна Дакота.  Националната метеорологична служба съобщи, че потопът ще продължи в части от страната през останалата част от седмицата.  Президентът Доналд Тръмп описа наводненията като „опустошителни“ и обяви, че Белият дом е в постоянен контакт с местните власти.  Губернаторът на Уисконсин Тони Евърс заяви, че топлото време и дъждът през последните няколко дни са накарали снежната покривка и ледът да се разтопят, изкарвайки реки и потоци от коритата им.  Река Мисури пък достигна рекордно високи нива на няколко места, включително Айова и Небраска, които са сред най-тежко засегнатите от наводненията.  ", "date": "2019.03.19", "title": "Опустошителни наводнения в американския Среден запад "}
{"url": "http://epicenter.bg/article/Dzhordzh-Bush-mladshi--Migratsiyata-e-blagosloviya-i-sila-/177958/7/96", "text": "Бившият президент на САЩ Джордж Буш-младши се появи на церемония по натурализация в понеделник, на които приветства мигрантската история и призова законодателите да приемат всеобхватна имиграционна реформа, съобщиха Си Ен Ен и БНР.  Конгресът „има задължението да регулира кой идва и кога“, каза Буш в Далас, където десетки души положиха клетва, с която станаха граждани на САЩ.  „С поемането на тази отговорност ще помним мигрантската история на Америка, която ни направи тези, които сме в момента. На фона на всички политически усложнения, нека никога да не забравяме, че имиграцията е благословия и сила“, каза бившият държавен глава.  Думите и позицията му са в контраст с голяма част от настоящата Републиканска партия и президента Доналд Тръмп, който иска твърди миграционни политики, а миналата година заплаши да промени конституционната концепция за получаване на гражданство, когато човек е роден в САЩ.  ", "date": "2019.03.19", "title": "Джордж Буш-младши: Миграцията е благословия и сила "}
{"url": "http://epicenter.bg/article/Voislav-Sheshel--Shte-podkrepya-Vuchich-za-voenen-sayuz-s-Rusiya/177960/7/0", "text": "Сърбия трябва да потърси военен съюз с Русия!   Това заяви председателят на Сръбската радикална партия Воислав Шешел в предаването „Свободна зона“ по телевизия Европа. Според него протестите в Сърбия са подклаждани от западните държави, които искат да отдалечат Сърбия от Русия.  „Западните сили започнаха акция за свалянето на Александър Вучич, която може да стигне и до опит за убийство. Вучич не изпълни очакванията на Запада и продължава твърдо да се бори за сръбските интереси и Косово, както и да поддържа приятелски отношения с Русия. Той изобщо не допусна да се помисли Сърбия да се присъедини към санкциите срещу Русия. Аз лично не подкрепям президента Вучич. Подкрепям конституционния ред в държавата и това, че не може да има смяна на властта без избори. Ако Вучив опита да укрепи връзките на Сърбия с Русия и влезе във военен съюз с Русия ще го подкрепям с всички сили“, каза още Воислав Шешел.  ", "date": "2019.03.19", "title": "Воислав Шешел: Ще подкрепя Вучич за военен съюз с Русия"}
{"url": "http://epicenter.bg/article/Erdogan-kam-Zapada--Nyama-da-napravite-Istanbul-Konstantinopol--/177971/7/0", "text": "В серия от „националистически тиради“ през последните дни, турският президент Реджеп Тайип Ердоган обвини Запада в заговор срещу неговата страна и се постара да представи смъртоносните атаки срещу две джамии в Нова Зеландия през миналата седмица за по-широка международна конспирация срещу мюсюлманите и Турция, пише електронното издание на вестник Kathimerini, цитирано от Агенция \"Фокус\".  Той също така заяви, че Западът и Гърция се опитват да лишат Турция от правата ѝ върху енергийните ресурси в Източното Средиземноморие и Кипър и да я изключат от Егейско море.  Що се отнася до атаките в Нова Зеландия, турският лидер каза: „Те ни изпробват от 16 500 километра, от Нова Зеландия, с посланията, които изпращат от там“.  „Това не е индивидуален акт, това е организирано“, заяви Ердоган на един от многото митинги, на които присъства през почивните дни, преди местните избори в Турция на 31 март.  „Всички мюсюлмани, нашата страна, нашия народ и аз лично сме мишени“, заяви той пред привържениците си. Решението на Ердоган да излъчи кадри от нападението, качени от самия извършител във „Фейсбук“ – на големи екрани по време на речите предизвика критики от външния министър на Нова Зеландия Уинстън Питърс.  Изданието припомня, че в манифеста си извършителя на нападенията, 28-годишният австралиец Брентън Тарант, казва: „Идваме в Константинопол (Истанбул) и ще разрушим всяка джамия и минаре в града“.  Мюсюлманите, казва той, трябва да бъдат изхвърлени от Европа на изток от Босфора и добави, че бившата православна църква „Света София“, която в момента е музей, „няма да има минарета и Константинопол ще бъде християнски отново“. Също така той описва Ердоган като лидер на най-голямата ислямистка организация в Европа.  В изявление в понеделник по повод 114-ата годишнина от Битката при Галиполи през 1915 година, когато османските турци разгромяват нашествениците от Великобритания, Австралия и Нова Зеландия, Ердоган предупреди западните страни, че „вашите дядовци дойдоха тук и си тръгнаха в ковчези. Не се съмнявайте, че ще имате същата съдба като дядовците си“.  Освен това той предупреди Запада, че „няма да направите Истанбул Константинопол“, каквото е името на града преди той да бъде превзет от Османската империя през 1453 година. Турският лидер каза още, че Тарант е посетил Турция два пъти през 2016 г.  ", "date": "2019.03.19", "title": "Ердоган към Запада: Няма да направите Истанбул Константинопол! "}
{"url": "http://epicenter.bg/article/Ortak-na-mazha-na-Nataliya-Gurkova-ubit-v-YuAR-/177972/7/0", "text": "За показно убийство на сръбски гражданин в икономическата столица на Южноафриканската република (ЮАР) Йоханесбург съобщиха белградски медии.  Маскирани и въоръжени лица разстреляха 51-годишния мъж, чиято самоличност бе посочена като Югослав С., в събота посред бял ден, докато той караше мотоциклет по улиците на града. Полицията в Йоханесбург обяви за започнато издирване на четирима души.  Издание от балканската държава свърза разстрела от 16 март с убийството на Джорже Михалевич. Бизнесменът от сръбски произход и съпруг на Наталия Гуркова бе разстрелян в ЮАР на 25 септември. \"Мондо\" написа, че двамата са имали общ бизнес с диаманти и злато.   Източник: Новини.бг", "date": "2019.03.19", "title": "Ортак на мъжа на Наталия Гуркова убит в ЮАР?"}
{"url": "http://epicenter.bg/article/Peskov--Kremal-bi-iskal-politicheski-madar-darzhaven-glava-na-Ukrayna-/177974/7/97", "text": "В Кремъл биха искали постът президент на Украйна да бъде зает от трезво преценяващ реалността и политически мъдър човек. Това заяви днес говорителят на руския президент Дмитрий Песков, цитиран от РИА Новости и БНР.  Според него Москва ще бъде доволна да види начело на Украйна лидер, „който да не е президент на войната, а президент на мира“, тъй като за Русия е важно да изгради двустранни отношения с всички съседни държави.  При действащия президент Петро Порошенко отношенията между Москва и Киев бяха лишени от всякакви перспективи, каза Песков.  По-малко от две седмици преди изборите за държавен глава в Украйна на 31 март в анкетите продължава да води антисистемният кандидат Владимир Зеленский. 41-годишният актьор играе президента на страната в сериала „Слуга на народа“ и е издигнат от партия със същото име, която бе регистрирана преди година.  Скорошен сондаж отрежда второто място на бившата премиерка Юлия Тимошенко, следвана с минимална разлика от настоящия президент Петро Порошенко.  Ако никой от тях не успее да спечели на първи тур, втори ще има на 21 април.  ", "date": "2019.03.19", "title": "Песков: Кремъл би искал политически мъдър държавен глава на Украйна "}
{"url": "http://epicenter.bg/article/Kalachdaroglu-se-okichi-s-martenitsa-za-kasmet-na-izborite/177984/7/0", "text": "Турският политик и лидер на опозиционната Републиканска народна партия Кемал Кълъчдароглу се окичи с традиционна българска мартеница, което не убягна от погледите на журналистите.   Миналата седмица Кълъчдароглу посети град Къркларели, където съпругата на кандидата за общински кмет от неговата партия Туна Сойкан – Семра Сойкан му подари традиционна българска мартеница. Оттогава турският лидер не сваля мартеничката от китката си.   Турските медии отбелязват, че мартеницата е стар български обичай и е пренесен в Турция от българските изселници, която се слага с настъпването на месец март и се вярва, че носи здраве и сила и се сваля чак когато притежателят й види първите щъркели.   „ Дай Боже, желанието ми да се сбъдне!“   В телевизионното си участие по турската NTV Кемал Кълъчдароглу, който претърпя поражения на девет поредни избори отговори и на въпроса защо е сложил българската мартеница. От отговора става ясно, че последната надежда за победа на местните избори (31 март) на турският политик е мартеницата.   „ Отидох в Къркларели. Според традицията, когато се връзва мартеница се пожелава нещо. Когато видиш щъркел мартеницата се сваля. Все още не съм видял щъркели. Отидох в Измир, за да видя щъркели, но не видях. Бях в Айдън, но и там не видях. В Хатай също не видях. Може би, когато отида в Анталия, ще видя и ще сваля мартеницата. Дай Боже, желанието ми да се сбъдне!”, заяви Кълъчдароглу.    ", "date": "2019.03.19", "title": "Кълъчдароглу се окичи с мартеница за късмет на изборите"}
{"url": "http://epicenter.bg/article/Evakuiraha-rayon-v-Bryuksel-do-evropeyskite-institutsii-zaradi-bombena-zaplaha/177989/7/0", "text": "Около 40 души бяха евакуирани от сграда в квартала на европейските институции в Брюксел, след като в компания, свързана с ЕС, постъпи бомбена заплаха.  Полицейска говорителка заяви, че тази сутрин в консултантски офис, работеща за Европейската комисия, е постъпила \"по телефона заплаха за бомба\".  Тя добави, че заплахата е приета сериозно. Част от района е отцепен, на мястото са изпратени следови кучета.    ", "date": "2019.03.19", "title": "Евакуираха район в Брюксел до европейските институции заради бомбена заплаха"}
{"url": "http://epicenter.bg/article/Publikuvaha-video-ot-vzriva-na-meteorita-nad-Beringovo-more-/177990/7/0", "text": "В социалните мрежи се появи видео от полета на метеорита, който през декември се е взривил над Берингово море край бреговете на Камчатка, предават РИА Новости и Агенция \"Фокус\".  На записа може да се види димна следа от небесно тяло, а на увеличените кадри е запечатан и самият момент на взрива.  Инцидентът е регистриран от американски военни спътници на височина 25,6 км от повърхността на Земята.  Мощността на взрива е десет пъти по-голяма от атомната бомба, хвърлена от американските ВВС над Хирошима през 1945 година.  По данни на служителя на НАСА Линдли Джонсън, метеоритът се е взривил недалеч от линията на маршрута, който ползват гражданските самолети.  ", "date": "2019.03.19", "title": "Публикуваха видео от взрива на метеорита над Берингово море "}
{"url": "http://epicenter.bg/article/Merkel--Shte-se-borya-dokray-za-Brexit-sas-sdelka/177994/7/0", "text": "Германският канцлер Ангела Меркел заяви днес, че ще се бори до последния възможен момент за постигане на Brexit със сделка, заявявайки, че са заложени интересите на Германия, Великобритания и ЕС.  \"Ще се боря до последния час от крайния срок на 29 март за организиран изход (на Великобритания от Европейския съюз)\", заяви тя на конференция в Берлин. И подчерта, че не остава много време за действие.    ", "date": "2019.03.19", "title": "Меркел: Ще се боря докрай за Brexit със сделка"}
{"url": "http://epicenter.bg/article/Feysbuk--200-dushi-sa-gledali-na-zhivo-strelbata-v-Kraystcharch--ne-sa-ya-dokladvali-/177997/7/0", "text": "200 души са проследили на живо стрелбата в Крайстчърч, Нова Зеландия, при която в две джамии бяха убити 50 души, сочат данни на социалната мрежа Фейсбук. Нито един от тези потребители не е докладвал лайвстрийма, в който Брентън Тарант разстрелва жертвите си, предава бТВ.  Първият сигнал за излъчваното на живо видео идва 12 минути, след като лайвстриймът е приключил.  Според официалните данни на социалната мрежа около 4000 души общо са гледали оригиналното видео, преди то да бъде премахнато. По-големият проблем за Фейсбук е как да се справи с появяващите се копия.  Социалната мрежа въвели данни в алгоритъма си за разпознаване на видеоклипове онлайн, който да блокира всяко видео, което визуално изглежда подобно или същото като това на Брентън Тарант.  “През първите 24 часа премахнахме около 1,5 млн. видеа-копия на атаката, споделяни по цял свят. Повече от 1,2 млн. от тези клипове бяха блокирани още при качване в мрежата и не бяха видени от други потребители”, пише в официалното съобщение на социалната мрежа.  От компанията поясняват още, че работят тясно с Глобалния интернет форум за контратероризъм, като с тях са споделили повече от 800 видеоклипа, свързани по някакъв начин с оригиналното видео. Те са предоставили на форума също лични данни, линкове, постове във Фейсбук и др., които биха спомогнали за разследването.  “Оставаме шокирани от ужасяващия терористечен акт в Крайстчърч. Готови сме и вече помагаме на разследването на това престъпление. В технологичната индустрия ще продължим да работим срещу езика на омразата и заплахата от тероризъм”, пишат още от Фейсбук.  ", "date": "2019.03.19", "title": "Фейсбук: 200 души са гледали на живо стрелбата в Крайстчърч, не са я докладвали "}
{"url": "http://epicenter.bg/article/Nursultan-Nazarbaev-podade-ostavka-kato-prezident-na-Kazahstan-/178000/7/0", "text": "Президентът на Казахстан Нурсултан Назарбаев обяви оставката си, предава ТАСС. Той е подписал указ за предаване на пълномощията си, считано от 20 март 2019 г.  \"Взех решение да прекратя пълномощията си като президент. През тази година се навършват 30 г. от моето премиваване на поста най-висш ръководител на нашата страна. Бях удостоен с огромната чест от моя велик народ да стана първия президент на независим Казахстан\", заяви Назарбаев в обръщение към народа, излъчвано в ефира на републиканските тв канали.  Отиващият си президент заяви, че остава председател на Съвета за сигурност на страната, председател на управляващата партия \"Нур Отан\" (\"Светлина на Отечеството\") и член Конституционния съвет.  Причините за оставката засега не се съобщават, обяви РИА Новости. Временно изпълняващ дръжността президент до изборите ще изпълнява председателят на Сената Касим-Жомар Токаев. Той ще положи клетва в сряда сутринта.  Назарбаев заемаше поста президент почти 29 г – от 24 април 1990 г, когато бе избран начело на Казахската ССР. През декември 1991 г той оглави вече независимата държава Казахстан. През 2015 г бе избран за пети мандат.  ", "date": "2019.03.19", "title": "Нурсултан Назарбаев подаде оставка като президент на Казахстан "}
{"url": "http://epicenter.bg/article/Operata--quot-La-Skala-quot--shte-varne-3-mln--evro-na-Sauditska-Arabiya-zaradi-sluchaya-Hashogi/178008/7/0", "text": "Сумата от 3 млн. евро ще върне миланската опера \"Ла Скала\" на Саудитска Арабия, предаде Би Би Си, цитирана от Новини.бг Управата на културната институция реши да прекрати договор за сътрудничество с Рияд заради убийството на Джамал Хашоги. Опонентът на властите на консервативната близкоизточна монархия намери смъртта през есента в консулството на родината си в Истанбул.  \"Ла Скала\" бе подложена на критика заради споразумението и реши да прекрати договора. \"Ние ще върнем трите милиона евро, които получихме от Саудитска Арабия\", каза директорът на световноизвестната опера и кмет на италианския град Джузепе Сала.  Операта трябваше да получи общо 15 млн. евро, допълни британската медия.", "date": "2019.03.19", "title": "Операта \"Ла Скала\" ще върне 3 млн. евро на Саудитска Арабия заради случая Хашоги"}
{"url": "http://epicenter.bg/article/Ruskiyat-poslanik-predade-na-Zaev-notata-za-priznavane-na-novoto-ime-/178011/7/0", "text": "Министър-председателят на Република Северна Македония Зоран Заев прие руския посланик Сергей Баздникин, който му връчи копие от нотата на руското министерство на външните работи, с която се признава новото име на страната. Това съобщава скопският „Канал 5“, цитиран от Агенция \"Фокус\".  На срещата в кабинета на министър-председателя двамата събеседници потвърдиха ангажимента на двете страни да поддържат традиционно приятелските отношения чрез активен диалог.  „Разбира се, оценките са, че трябва да имат още един приятел на Балканите, тъй като Москва иска да разпространи пацифистката политика“, коментира бившият посланик на Скопие в НАТО Нано Ружин за „Канал 5“.  За противопоставянето на Русия на споразумението от Преспа Ружин каза, че проблемът е, че сделката отвори пространството на страната за членство в НАТО.  „Знаете, че когато губите, не трябва да губите докрай, това, което направи Кремъл, е много рационално“, каза Ружин.  Според Ружин в национален интерес е страната да има добри отношения с големите сили като Русия и Китай.  ", "date": "2019.03.19", "title": "Руският посланик предаде на Заев нотата за признаване на новото име (ВИДЕО)"}
{"url": "http://epicenter.bg/article/ES-prie-izvanredni-merki-za-varianta-Brekzit-bez-sporazumenie/178012/7/0", "text": "Държавите - членки на ЕС, финализираха днес серия от извънредни мерки, за да минимизират проблемите, които биха възникнали при Брекзит без сделка в области като транспорта, риболова, социалните плащания и програмата за образователен обмен \"Еразъм\", предаде ДПА, съобщи БТА.   Новите мерки освен това имат за цел да гарантират социалните права на гражданите от ЕС във Великобритания, както и на гражданите на Великобритания в ЕС. Такива са например правата на реципрочно здравно обслужване и изплащането на пенсии.   Те ще гарантират и \"базова авиотранспортна свързаност\" и ще позволят основните превози на стоки и пътници с шосеен транспорт да продължат, както заявява ЕС.   Мерките ще направят по-лесно за плавателните съдове от съюза да продължат на реципрочна основа да ловят риба в британски води, дори и в случай че няма споразумение. Предвиждат се и компенсации за засегнатите рибари.   Според новите извънредни правила студенти от ЕС и Великобритания, които в момента посещават чужд университет по програмата за образователен обмен \"Еразъм\", ще могат да довършат обучението си след Брекзит, заявяват държавите членки.   Мерките влизат в сила в деня, след като Великобритания напусне ЕС при вариант Брекзит без сделка.   Но мерките \"по никакъв начин нямат за цел да дублират цялостните ползи от членството в ЕС или условията на какъвто и да било преходен период\", отбеляза съюзът и добавя, че някои от мерките зависят от демонстрирането на реципрочност от страна на Великобритания.   Обединеното кралство би трябвало да напусне ЕС след десет дни. Но се очаква Лондон да поиска отсрочка. Тъй като засега няма яснота за каква цел може да послужи евентуалната отсрочка, много хора се опасяват, че Великобритания може да излезе без споразумение на 29 март.", "date": "2019.03.19", "title": "ЕС прие извънредни мерки за варианта Брекзит без споразумение"}
{"url": "http://epicenter.bg/article/Koy-e-noviyat-prezident-na-Kazahstan-Kasim-Zhomart-Tukaev--/178013/7/0", "text": "Касим-Жомарт Токаев е на 65 г. Роден е на 17 май 1953 г, казах по националност. Завършил е Московския държавен институт по международни отношения (МГИМО), Пекинския лингвистичен институт в Китай, Дипломатическата академия към МВнР на Руската федерация. В различни години е заемал постовете министър-председател на Казахстан, държавен секретар, министърна външните работи на републиката.  Токаев е бил два пъти председател на Сената (горната камара) на парламента на Казахстан . Заемал е длъжностите заместник-генерален секретар сна ООН, ръководител на отделението на ООН в Женева, Генерален секретар на конференцията по въоръженията.  Токаев е доктор на политическите науки, почетен доктор и професор на Дипломатическата академия на МВнР на РФ, почетен доктор на Женевския институп по дипломация и международни отношения, действителен член на Световната Академия по естествени и хуманитарни науки. Дипломатическият му ранг е извънреден и пълномощен посланик.  Президентът Нурсултан Назарбаев, обявявайки решението си да предаде пълномощията си на Токаев отбеляза, че той \"изминал дълъг път на ръководни длъжности в републиката\".  \"Познава страната, найната икономика и политика. Работил е като заместник генерален секретар на ООТ. Това беше голямо признание за неговите заслуги като дипломат и знак за доверие към Казахстан\", отбеляза 78-годишният Назарбаев.  Президентът отбеляза, че Токаев работи с него от първите дни на независимостта на Казахстан.  \"Познавам го добре. Той е честен, отговорен и винаги готов да окаже съдействие. Подкрепя изцяло провежданата вътрешна и външна политика на страната. Всички програми са разработвани и приемани с неговото участие. Вярвам, че Токаев е именно този човек, на когото можем да доверим управлението на Казахстан\", каза Назарбаев.  Експертът от Центъра за изучаване на съвременен Афганистан и специалист по Централна Азия Дмитрий Верхотуров определи Токаев като един от най-добрите дипломати в постсъветското пространство.  \"Токаев е много добър човек. Той е начетен, добър дипломат, един от най-добрите в цялото бивше постсъветско пространство\", заяви за РИА Новости Верхотуров.  Бившият заместник на генералния секретар на ООН Сергей Орджоникидзе определя Токаев като \"удивително широко образован и начетен човек\".  \"Той работеше в нашето посолство - на Съветския съюз - в Китай. Отлично знае и английски, и китайски. Завършил е МГИМО, всъщност. Той най-добре от всички знаеше китайски. Той блестящо превеждаше на посланика. Той е добър и като дипломат, като държавен деятел. Неслучайно заема поста председател на Сената, той наистина е крупен, блестящ държавен деятел. Така че ако той бъде президент, на Казахстан ще му привърви много\", коментира Орджоникидзе.    ", "date": "2019.03.19", "title": "Кой е новият президент на Казахстан Касим-Жомарт Тукаев? "}
{"url": "http://epicenter.bg/article/Oratorat-Makron-schupi-sobstveniya-si-rekord-v-maratonski-debat-s-intelektualtsi/178016/7/0", "text": "Макар и свикнал с ораторски състезания, френският президент Еманюел Макрон снощи счупи собствения си рекорд с над 8-часови дебати за бъдещето на Франция с 64-ма видни интелектуалци, предаде Франс прес, цитиран от Дир.бг   Дискусията с прекъсвания, състояла се в тържествената зала на Елисейския дворец, бе завършек на продължилите два месеца \"големи национални дебати\", подети от Макрон с надежда да се канализира гнева, излял се в протестите на \"жълтите жилетки\", и да се очертаят евентуални решения.   От 15 януари държавният глава кръстосва страната, за да участва в множество дебати, организирани в кметства, спортни зали и салони за тържества - от големите градове до селата.   Разпределянето на данъците, демокрацията с широко участие на населението, организацията на държавните служби - бившият инвестиционен банкер, който през 2017 г. стана най-младият президент в историята на Франция, предприе кампания в защита на политиката си, обявена за несправедлива от протестиращите.   \"Упражнението\", сметнато за безполезно от най-гневните участници в протестното движение, приключи на 15 март, но президентът поиска да завърши безпрецедентните дебати с най-известните френски интелектуалци, предавани пряко по общественото радио \"Франс кюлтюр\".   В отговор на писателя Паскал Брюкнер, който настоя за възстановяване на обществения ред, Макрон отбеляза, че насилието и вандализма в събота на \"Шанз-Елизе\", в сърцето на Париж, са били дело на рушители, а не на демонстранти.   Пред психолога Борис Сирюлник, икономиста Даниел Коен и социолога Люк Болтански президентът засегна и темите за задълбочаването на неравенството, реформата в закона от 1905 г. за разделянето на Църквата и държавата, както и за екологичния преход.   Според Макрон \"жълтите жилетки\" са \"пренасяне в реалността на това, което се случва в социалните мрежи\" - \"невъздържан език и крайно насилие, прикрити зад анонимността\".   Дискусиите продължиха до 2,30 ч. тази сутрин. Някои интелектуалци от левицата отклониха поканата.   Срещата отбеляза 11-ия дебат на държавния глава, който се срещна с кметове, граждани и младежи в десетина района.   Тези многократни прояви на президент, обещал в началото на мандата си рядко да взема думата, бяха разкритикувани миналата седмица от \"гарантите\", които трябваше да следят за независимостта на дебатите. Въпреки критиките обаче, тези два месеца на дебати изглежда помогнаха на френския президент да повиши малко популярността си, след като през декември миналата година тя спадна до най-ниската си стойност.   Според допитване на института \"Елаб\" доверието към Макрон в началото на март е достигнало 31 процента, с 8 процентни пункта повече, отколкото през декември.  ", "date": "2019.03.19", "title": "Ораторът Макрон счупи собствения си рекорд в маратонски дебат с интелектуалци"}
{"url": "http://epicenter.bg/article/Putin-razgovarya-s-ottegliliya-se-Nazarbaev/178018/7/0", "text": "Нашият президент Владимир Путин проведе телефонен разговор с оттеглилия се от поста казахстански колега Нурсултан Назарбаев, заяви прессекретарят на Кремъл Дмитрий Песков, предаде ТАСС.  Говорителят на руския държавен глава заяви, че не разполага информация каква е била темата на разговора между двамата политици. \"Има някои неща, които не трябва да излизат светкавично в медийното пространство. Ние не коментираме решението на господин Назабраев\", посочи още той.  По-рано председателят на Съвета на Федерацията (горната камара на парламента в Москва) Валентина Матвиенко определи оставката на казахстанския лидер като изненадваща.  ", "date": "2019.03.19", "title": "Путин разговаря с оттеглилия се Назарбаев"}
{"url": "http://epicenter.bg/article/Izliza--Smartonosno-byalo----novoto-razsledvane-ot-hitovata-poreditsa-s-detektiv-Kormoran-Strayk/177980/6/0", "text": "На 22 март излиза „Смъртоносно бяло”, новото разследване от хитовата поредица с детектив Корморан Страйк, подписана от Робърт Галбрейт!   (превод: Надя Баева; стр. 688, цена: 24 лв.) е четвъртият роман от завладяващата серия за детектив Страйк и неговата находчива асистентка Робин. Този път съдружниците в детективската агенция са изправени пред сложен случай, който ги ангажира едновременно професионално и морално. От една страна ги е наел министър от правителството, жертва на изнудване. В услуга на своя престижен клиент те прилагат целия си арсенал от умения, включително приемане на различни самоличности. В същото време към Страйк се обръща душевно неуравновесен младеж, който твърди, че преди години е станал свидетел на убийството на дете в имението на въпросния министър. Разрешаването на тази загадка няма да им донесе пари и слава, но те са ѝ също толкова отдадени, тласкани от чувство за морална отговорност. В личния живот и на двамата детективи се случват драматични събития, които променят съдбата и вътрешната им нагласа, но не ги отклоняват от тяхната всеотдайност към професията.   е псевдоним на Дж. К. Роулинг, авторка на легендарната поредица за Хари Потър и на романа за възрастни „Вакантен пост“, разбунил духовете още с публикуването си. През февруари 2014 г. в България излезе първата книга от криминалната серия със Страйк и Робин – бестселърът „Зовът на кукувицата“. Наситени с    „Смъртоносно бяло“ се отличава със сложно заплетена фабула и галерия от брилянтни психологически образи, представители на всички слоеве на съвременното британско общество.     *** “   ПРОЛОГ   „Щастието, драга Ребека, е най-вече и преди всичко ведро и радостно чувство на невинност.“ - Хенрик Ибсен, „Росмерсхолм“   Само да можеха лебедите да заплуват редом по тъмнозеленото езеро, снимката можеше да се окаже коронното постижение в кариерата му на сватбен фотограф. За нищо на света не искаше да променя позицията на новобрачните, защото меката светлина изпод балдахина от короните на дърветата превръщаше младоженката с нейните свободно спуснати златисточервени къдрици в истински прерафаелитски ангел и подчертаваше издяланите скули на съпруга ѝ. Не си спомняше кога за последно му се бе случвало да снима тъй красива двойка. При господин и госпожа Матю Кънлиф не се налагаха тактични трикове, нито специален ъгъл, който да скрие тлъстинки по гърба (тя беше дори с една идея по-слаба, отколкото трябва, но на снимка щеше да излезе идеална), нямаше нужда да се подканя младоженецът: „Хайде сега да опитаме една със затворена уста“, защото зъбите на господин Кънлиф бяха правилни и бели. Единственото, което трябваше да бъде скрито, и това щеше да стане с ретуш на финала, беше грозният белег над лакътя на булката: морав и отчетлив, с още видими следи от шевовете. Бе носила гумена шина, когато фотографът отиде в дома на родителите ѝ сутринта. Доста го постресна при свалянето ѝ за снимките. Почуди се дори дали не е правила неуспешен опит за самоубийство преди сватбата, защото какво ли не бе видял през двайсетте си години стаж. – Бях нападната – обясни госпожа Кънлиф или Робин Елакот, както се бе казвала допреди два часа. Фотографът бе силно впечатлителен човек и му се наложи да пропъди представата за стомана, врязваща се в тази мека бледа плът. За щастие, грозният белег сега бе скрит в сянката, хвърляна от букета с кремави рози на госпожа Кънлиф. Лебедите, проклетите лебеди. Ако и двата можеха да се махнат от фона, не би имало значение, но единият непрестанно се гмуркаше и рунтавото му пирамидално задниче току щръкваше по средата на езерото като перест айсберг, пращащ вълнички по повърхността, тъй че дигиталното му отстраняване щеше да бъде далеч по-сложно, отколкото си представяше младият господин Кънлиф, който го предложи като изход от ситуацията. Спътникът на лебеда междувременно продължаваше да се носи край брега – грациозен, спокоен и определено извън кадър. – Готово ли е? – попита младоженката с нескрито нетърпение в гласа. – Изглеждаш прелестна, цветенце – обади се Джефри, бащата на младоженеца, зад гърба на фотографа. Вече май беше подпийнал. Родителите на двамата, кумът и шаферките наблюдаваха, застанали под сянката на близките дървета. Най-малката шаферка, наскоро проходила, едва бе удържана да не мята камъчета в езерото и сега мрънкаше, а майка ѝ я успокояваше с немлъкващ дразнещ шепот. – Приключихте ли? – отново поиска да узнае Робин, без да обръща внимание на свекъра си. – Почти – излъга фотографът. – Ако обичате, обърнете се още малко към него, Робин. Точно така. Хубави широки усмивки. Сега! В двойката се долавяше напрежение, което не можеше да бъде изцяло приписано на трудността от композирането на снимката. Фотографа това не го интересуваше. Не беше брачен консултант. Срещал бе младоженци, които започваха да си крещят още докато си отчиташе светломера. Една булка с гръм и трясък бе напуснала сватбения прием. Още пазеше размазана снимка от 1998 година, за да забавлява приятели с нея, на която младоженецът блъсваше с глава кума. Колкото и привлекателни да бяха семейство Кънлиф, той не им даваше големи шансове. Този дълъг белег на ръката на булката го бе стреснал от самото начало, приемаше го като злокобно предзнаменование. – Хайде стига толкова – изрече внезапно младоженецът и пусна Робин. – Вече имаме достатъчно снимки, нали? – Чакайте, чакайте, ето че и другият се приближава! – рече сприхаво фотографът. В мига, щом Матю пусна Робин, лебедът край далечния бряг пое през тъмнозелената вода към другаря си. – Човек ще рече, че проклетниците го правят напук, а, Линда? – засмя се гръмогласно Джефри към майката на булката. – Няма значение  – отсече Робин и привдигна дългата си пола над обувките с твърде нисък ток. – Сигурна съм, че все нещо е излязло. Излезе изпод дърветата на яркото слънце и пое през моравата към замъка от седемнайсети век, където вече се бяха скупчили повечето от гостите, пийваха шампанско и се възхищаваха на гледката около хотела. – Мисля, че ръката я боли – каза майката на булката на бащата на младоженеца. „Друг път – рече си фотографът с известно хладно злорадство. – Скарали са се в колата.“ Двойката бе изглеждала щастлива под дъжда от конфети на излизане от църквата, но щом пристигнаха пред извънградския хотел, вече бяха с каменните изражения на хора, едва сдържащи гнева си. – Ще мине. Трябва ѝ едно питие – каза утешително Джефри. – Иди ѝ прави компания, Мат. Мат вече бе тръгнал подир младоженката и я настигаше без усилие, докато тя пристъпваше през тревата на високите си токове. Други гости ги следваха, тревнозелените шифонени рокли на шаферките се издуваха от топлия ветрец. – Робин, трябва да говорим. – Ами говори тогава. – Изчакай за минута. – Ако спра, цялото семейство ще ни връхлети отзад. Матю погледна зад себе си. Тя беше права. – Робин... – Не ми пипай ръката! Раната ѝ пулсираше в горещината. Робин искаше да намери сака със солидната гумена предпазна шина, но тоѝ бе извън достъп в младоженския апартамент, където и да се намираше това чудо. Множеството от гости, застанало в сянката на хотела, вече се различаваше по-ясно. Жените се открояваха с шапките си. Сю, лелята на Матю, бе с електриковосиня с форма на колело от каруца. Върху главата на Джени, зълвата на Робин, се мъдреше смайващо творение от жълти пера. Мъжете се сливаха в еднотипните си тъмни костюми. От това разстояние бе невъзможно да се види дали Корморан Страйк беше сред тях. – Поспри все пак, ако обичаш. Робин остана на място. – Просто бях шокиран да го видя, това е – подхвана предпазливо Матю. – Да не си мислиш, че аз очаквах да го зърна как нахълтва посред службата и събаря цветята? – парира го Робин. Матю би понесъл този отговор, ако не бе усмивката, която тя се мъчеше да потисне. Не бе забравил радостта, изписана по лицето ѝ, когато бившият ѝ шеф нахлу посред венчалната им церемония. Питаше се щеше ли да ѝ прости някога, че отговори с „Да“ на въпроса на свещеника, вперила поглед в онзи едър грозник Корморан Страйк вместо в мъжа си. Сигурно всички присъстващи бяха забелязали как засия при появата му. Близките им отново ги настигаха. Матю нежно улови Робин над лакътя с пръсти на сантиметри от порезната рана и я поведе напред. Тя тръгна с готовност, но той подозираше, че това е от нетърпението ѝ да се приближи до Корморан Страйк. – В колата ти казах, че ако искаш да се върнеш да работиш при него... – ...значи съм кръгла идиотка – довърши Робин. Мъжете, застанали по групички на терасата, вече бяха по-различими, но Робин никъде не зърваше Страйк. Висок мъж беше, би трябвало да изпъква дори сред братята и чичовците ѝ, които до един бяха над метър и осемдесет. Вероятно си бе тръгнал веднага след службата, вместо да се качи на микробус до хотела. Кратката му поява бе просто знак на добра воля, нищо повече. Не беше дошъл да я вземе обратно на работа, просто да я поздрави с новия ѝ живот. – Слушай... – с повече топлота заговори Матю. Тя знаеше, че и той също е огледал гостите, установил е отсъствието на Страйк и е стигнал до същия извод. – В колата се опитах само да кажа, че ти си решаваш как да постъпиш, Робин. Ако той те искаше... ако те иска обратно... това просто ме кара да се тревожа, за бога. Работата при него никак не беше безопасна, нали? – Да – отвърна Робин с остри болки в раната от нож. – Не беше безопасна. Тя се обърна към родителите си и останалите от семейната група и ги зачака да я настигнат. Сладостният мирис на гореща трева изпълваше ноздрите ѝ, а слънцето напичаше непокритите ѝ рамене. – Искаш ли да идеш при леля Робин?  – каза сестрата на Матю. Малката Грейс послушно се вкопчи в пострадалата ръка на Робин и се овеси на нея, така че я принуди да изписка от болка. – О, толкова съжалявам, Робин... Грейси, пусни... – Шампанско! – провикна се Джефри. Обгърна раменете на Робин и я побутна към очакващото множество.   Мъжката тоалетна бе безукорно чиста и без всякаква миризма, както и бе очаквал Страйк от този луксозен извънградски хотел. Щеше му се да си бе донесъл халба бира в хладната и тиха кабинка, но това би подсилило впечатлението, че е безнадежден алкохолик, пуснат под гаранция от ареста, за да присъства на сватбата. И без това персоналът бе посрещнал уверението му, че е гост на приема на Кънлиф-Елакот, с едва прикрит скептицизъм. Дори в читаво състояние Страйк имаше плашещо въздействие поради това, че бе едър, мургав, по природа смръщен и с боксьорски профил. Днес изглеждаше като току-що слязъл от ринга. Носът му беше счупен, морав и подут до степен, че бе удвоил размера си, двете му очи бяха насинени и подпухнали, а едното му ухо беше възпалено и с пресни черни шевове. Поне раната от нож на дланта му беше скрита под превръзка, но най-хубавият му костюм беше смачкан и с петно от вино след последното обличане. Най-доброто, което можеше да се каже за вида му, бе, че поне беше нацелил подхождащи обувки преди тръгването за Йоркшър. Той се прозя, затвори болящите го очи и за миг опря глава в хладната разделителна стена. Толкова беше уморен, че като нищо можеше да заспи тук, седнал на тоалетната чиния. Трябваше да намери Робин обаче и да я помоли  – на колене, ако трябваше – да му прости, задето я бе уволнил, и да се върне на работа. Стори му се, че видя възторг по лицето ѝ, когато очите им се срещнаха в църквата. Със сигурност му отправи сияеща усмивка, докато вървеше по пътеката към изхода, хванала под ръка Матю, така че той бе забързал обратно през гробището да помоли приятеля си Пищяла, който сега спеше на паркинга в мерцедеса, взет назаем за пътуването, да последва микробусите до мястото за приема. Страйк не бе имал желание да остане за обяда и речите; не беше отговорил утвърдително на поканата, която получи, преди да уволни Робин. Беше искал само да поговори с нея за няколко минути, но до този момент това се бе оказало невъзможно. Забравил беше какво е по сватби. Докато издирваше Робин на пълната с хора тераса, с неудобство усети, че е привлякъл вниманието на сто чифта любопитни очи. Изгълта шампанското, което не обичаше, и се оттегли в бара да си намери бира. Тъмнокос младеж, който напомняше Робин в устата и челото, го бе последвал, съпроводен от група негови връстници, всичките с изражение на едва потискано вълнение. – Вие сте Страйк, нали? – попита младежът. Детективът потвърди. – Мартин Елакот  – представи се другият.  – Брат съм на Робин. – Приятно ми е – каза Страйк и повдигна превързаната си ръка, за да покаже, че не може да се здрависа, без да изпита болка.  – Къде е тя, знаете ли? – Правят им снимки – отвърна Мартин. После посочи айфона си, който стискаше в другата си ръка.  – Съобщиха ви по новините. Заловили сте Шакълуелския изкормвач. – О – каза Страйк. – Да. Въпреки пресните рани от нож на дланта и ухото си имаше чувството, че бурните събития отпреди дванайсет часа се бяха случили много отдавна. Контрастът между мръсното скривалище, където бе приклещил убиеца, и този четиризвезден хотел бе толкова голям, сякаш се намираха в различни реалности. Сега на бара дойде жена, чиято тюркоазена шапка потреперваше в бялорусата ѝ коса. Тя също държеше телефон и очите ѝ се стрелкаха между него и живия Страйк, като явно го сравняваше със снимката на екрана си. – Прощавай, трябва да се изпикая – каза Страйк на Мартин и побърза да се измъкне, преди да го е заговорил някой друг. Обясни на изпълнения с подозрения хотелски персонал защо е тук и потърси убежище в тоалетната. Отново се прозя и погледна часовника си. Робин вероятно беше приключила вече със снимките. С мъчителна гримаса, защото обезболяващите, които му бяха дали в болницата, отдавна бяха изгубили ефекта си, Страйк се изправи, отключи вратата и отново се гмурна сред зяпащите го непознати.   В края на празния салон за хранене бе разположен струнен квартет. Започнаха да свирят, докато сватбената група се организира в редица за посрещане, за което Робин заключи, че трябва да бе дала съгласието си по време на приготовленията. От толкова много отговорности се бе измъкнала, че през целия ден я спохождаха дребни изненади от рода на тази. Забравила беше например, че се бяха договорили снимките да бъдат направени при хотела, а не пред църквата. Ако не се бяха метнали в даймлера веднага след службата, може би щеше да има шанс да поговори със Страйк и да го помоли – на колене, ако трябваше – да я вземе обратно. Но той си бе тръгнал, без да приказва с нея, и я остави да се чуди има ли куража или смиреността да му се обади след всичко и да моли за работата си.", "date": "2019.03.19", "title": "Излиза „Смъртоносно бяло” - новото разследване от хитовата поредица с детектив Корморан Страйк"}
{"url": "http://epicenter.bg/article/V-Sofiya-otbelyazaha-praznika-NEVRUZ-s-kontsert-na-Istanbulskiya-ansambal-za-fleyta/178025/6/0", "text": "Истанбулският ансамбъл за флейта изнесе празничен концерт в зала „България“. Събитието бе проведено с подкрепата на Посолството на Република Турция в България по случай Невруз – Байрам – древният и наситен с богати и интересни народни поверия празник, предвестник на пролетта.   В програмата бяха включени произведения от турски автори, народни и автентични песни, адаптирани за флейта. Концерта се зарадва на изключителен интерес от любителите на музикалното изкуство и бе уважен с присъствие от страна на българските институции и дипломатическите представителства.   Посланикът на Република Турция у нас Н. Пр. д-р Хасан Улусой изгледа концерта заедно със своята съпруга. Той изрази радостта си от огромния успех на изявата и подчерта изключителната важност на такъв вид мероприятия, извеждащи на преден план културата и изкуството, тъй като водят до задълбочаване на културната близост и съвместното съществуване на две съседни, съюзнически и приятелски страни.  ", "date": "2019.03.19", "title": "В София отбелязаха празника НЕВРУЗ с концерт на Истанбулския ансамбъл за флейта"}
{"url": "http://epicenter.bg/article/Prof--Nako-Stefanov--Kitay-pokaza--che-mozhe-da-se-spravya-s-ikonomicheskite-trudnosti-/177961/11/34", "text": "    - Смятам, че тази целта може да бъде постигната ако се продължи с изпълнението на стратегията за „новата нормалност\", т.е. да се разширява все повече вътрешното потребление и икономиката да се ориентира към иновационен тип за развитие. Започналата вече търговска война между САЩ и Китай, независимо как ще свършат преговорите, очевидно ще продължи в други форми, към нея се и добавя политиката на ЕС в подкрепа на търговски ограничения и конфликти с Пекин. Така че китайците нямат много избори освен да разчитат на собствените си сили, вътрешното потребление и ориентация към иновационен тип развитие.    - Това е дългосрочна политика в рамките в социализма с китайска специфика. Не бива обаче да се забравя, че стратегическите области в икономика са в ръцете на националния капитал, както и че когато става дума за частен сектор тук се има предвид както собствено частно, така също колективни, кооперативни форми на труд и смесени форми на собственост, допълващи картината. Днешната глобална ситуация е турбулентна, очаква се нова криза с огромни размери и е необходимо да се залага на всички форми на собственост и икономически направления, които да подпомагат основната цел, а именно – ако настъпи голяма глобална криза, тя да не окаже много сериозно въздействие, което да спре развитието на Китай. Смятам, че по-голямата роля на частния сектор в рамките на социализма с китайска специфика, която виждаме в момента, може да бъде оправдана от тази гледна точка. Имайте предвид обаче, че паралелно с подкрепата за частния сектор, китайската държава продължава да има много силна социална роля, както става ясно от усилията ѝ за изкореняване на бедността.    - Подкрепата за малките предприятия и индивидуалните стопанства цели да ги направи по-устойчиви на турбулентната обстановка. Китай няма да избегне глобалните трудности, които нарастват, и в този смисъл данъчното облекчаване за дребния бизнес и частния сектор е много важна и социална, и икономическа мярка. Тук не бива да забравяме, че ключовата съставна на една икономика, е именно социалният фактор.    - Според мен, това е свързано с мерките на китайското правителство в защита на интелектуалната собственост и интелектуалните права, които смятам, че са много правилни и създават добри условия за нови и стартъп компании. А що се отнася до въпрос как социалистическа страна се оказва на едно от първите места в света по благоприятни условия за правене на бизнес, мисля, че не бива да се изпада догматизъм, като се смята, че социализмът е само и единствено монопол на държавата собственост. Социализмът означава възможност в най-широка степен хората да увеличават благосъстоянието си и повишават качеството си на живот. Политика, която дава възможност за разгръщане на цивилизационната съставляваща на китайската икономика е крачка във вярна посока. Това дали някой ще успее да осъществи собствените си идеи за бизнес и развитие, работи за цялото общество, защото така трябва да се разбира социализма – като възможност за творческото развитие на личността.    - Анализаторите по целия свят говорят за задаваща се глобална криза, която според някои ще бъде дори по-страшна от Голямата депресия през 1929-1933 г. и която ще продължи от 10 до 20 години. В подобна обстановка, от ключово значение е привличането на капитали, които да помогнат развитието. САЩ, например, прилагат т.нар. стратегия на хаоса, според която създаването на хаос сред другите, ще им позволи да станат онова пристанище, които със спокойствието си да привлече глобалния капитал. Така че новият закон за чуждите инвестиции трябва да се разглежда като една от мерките в цялостна стратегия за създаването на устойчивост на китайската икономика в задаващите се сложни времена.    - Инициативата на Китай среща все повече спънки от страна на Запада и това го виждаме по различен начин и в различни формати. България като член на НАТО и ЕС доброволно е предала част от суверенитета си в определени области на тези структури, които, под влияние на САЩ разглеждат Китай като конкурент във важни области, и това несъмнено влияе и върху политиката на България, която е длъжна в някаква степен да проявява „солидарност\". Що се отнася до формата 16+1, от страна на западната част на ЕС определено има ревност и това са онези моменти, които пречат за едно по-сериозно развитие на взаимоотношенията с нашата страна. Въпреки това, бих призовал китайската страна да работи по-активно не толкова на равнище държава, колкото на организации, тъй като мисля че България има какво да предложи в редица области като съвместни стартъпи и проекти във високотехнологични области. Страната ни не е загубила своя потенциал, като използване на нанотехнологии в областта на хранително-вкусовата промишленост, парфюмерийно-козметичната промишленост, софтуера и т.н. Има области, където може и трябва да се работи, въпреки възможните спънки от други страни, и се надявам на една по-активна позиция на Китай и неговия бизнес.    - Днешното правителство са по-големи католици от Папата, т.е. опитват се да са изключително верни на западната линия, за да не ги обвинят в една или друга посока. Според мен обаче, тази политика не среща подкрепата на голямата част на нашето общество и затова казвам, че тук трябва да се работи не толкова на високо, държавно равнище, колкото да се установяват и развиват преки връзки като създаване на съвместни предприятия с българския бизнес. По мое мнение българският бизнес е готов и иска да работи с китайския.    - За мен ключовото предизвикателство е не толкова търговският конфликт със САЩ, колкото започналата хибридна война с Китай, в която виждаме елементи дори на „студена война\". Атакуват се не отделни търговски позиции, а се отрича целия модел, по който се развива Китайската народна република. В изказванията си видни американски представители посочват, че този модел – на социализма с китайска специфика, е неприемлив за тях. Това говори, че не става дума за частични области на конфликти, а за цялостен сблъсък. И е много важно каква стратегия ще изработи китайското ръководство в този геополитически и геоикономически сблъсък. От друга страна, е също толкова важно доколко ще бъде мобилизирано китайското общество – психологически, ако щете и социокултурно, да има това вътрешно единство за справяне с предизвикателствата на бъдещето. И трето, започващата глобална криза ще бъде също много сериозно предизвикателство. Мисля обаче, че Пекин ще успее да се справи успешно с тях, съдейки от пътя който извървя досега, включително позициите и стратегиите, които използва за справяне с кризата от 2008 г. Китайската народна република е в най-голяма степен подготвена сред своите глобални конкуренти да се справя с подобни трудности.  ", "date": "2019.03.19", "title": "Проф. Нако Стефанов: Китай показа, че може да се справя с икономическите трудности "}
{"url": "http://epicenter.bg/article/Krimskiyat-bastion--Vazrodenite-voennomorski-sili-na-Rusiya-v-Cherno-more-/177973/11/33", "text": "Преди пет години Севастопол и Крим се върнаха в Русия. До този момент при всяка власт в Киев Черноморският флот бавно умираше. Русия не можеше да заменя остарелите кораби и да обновява самолетите от морската авиация, а системите на бреговата охрана на Севастопол и противовъздушната отбрана (ПВО) на флота просто не съществуваха като такива. Тези задачи трябваше да бъдат решавани от въоръжените сили на Украйна, но през 2014 година съществуваха практически само на хартия. След влизането на Крим в състава на Русия Черноморският флот получи нов живот, пише руският вестник „Известия“ в материал, представен от Агенция \"Фокус\" без редакторска намеса.  По-рано Черноморският флот носеше прозвището „музей на морските кораби“. Например, стражевият кораб „Сметливий“ през тази година ще отбележи 50 години служба. Няколко десантни кораба са още по-стари. А спасителният съд-носител на подводни апарати „Комуна“ е построен още по времената на Руската империя.  Но в момента, пет години по-късно, такова прозвище за Севастопол вече не е актуално. През 2016-2018 година там пристигнаха три фрегати проект 11356: „Адмирал Григорович“, „Адмирал Есен“ и „Адмирал Макаров“. Тези кораби вече извършиха редица походи в Средиземно море. На тяхна сметка са и ракетни стрелби с „Калибри“ по позиции на терористичната организация „Ислямска държава“ и успешни случаи на откриване на чуждестранни подводници.  Освен тях в състава на 30-а дивизия от надводни кораби влизат стражевите кораби „Питливий“, „Ладний“ и вече споменатия „Сметливий“. Флагман на флота е ракетният крайцер „Москва“ – скоро той отново ще бъде пуснат на вода, но вече в новото си качество. Освен това не е изключено още една от строящите се в момента фрегати проект 22350 тип „Адмирал Горшков“ да бъде изпратена в Черноморския флот.  Значително събитие стана и възраждането на знаменития черноморски док за подводници. През 2014 година в състава на флота има само една такава – „Алрос“. Но през 2019 година те вече са седем – добавени са кораби проект 6363. Въпреки че юридически мястото на базиране на четвърта подводна бригада е Новоросийск, фактически плавателните съдове са на своето историческо място в Южната бухта на град Севастопол. Две подводници – „Великий Новгород“ и „Колпино“ – служат в сирийското пристанище Тартус. Между другото, черноморските страни - България, Румъния и Украйна - са загубили своите подводни сили.  В състава на Черноморския флот има четири малки ракетни кораба: от проект 1239 „Бора и „Самум“ с ракети „Москит“, както и два кораба проект 12341 „Штиль“ и „Мираж“ с ракети „Малахит“. Напълно е възможно последните в най-скоро време да бъдат оборудвани с ракетни системи „Уран“. През 2018 година в състава на ЧФ влизат два малки ракетни кораба проект 21631 „Орехово-Зуево“ и „Вишний Волочек“ с ракети „Калибър“. През 2019 година трябва да се присъединят и „Ингушетия“ и „Грайоворон“. От 2019 година флотът ще започне да получава малки ракетни кораби проект 22800, също въоръжени с „Калибър“. Първи ще е „Циклон“, а в момента в Керч и Феодосия се строят още пет.  Освен тях във флота влизат пет ракетни катера, шест малки кораби за борба с подводници и девет миночистача (тралчика).  Сред всички руски флотове, Черноморският разполага с най-голям брой десантни кораби – има седем от тях. Военноморският флот планира да продължи със строителството на десантни кораби, защото в голяма степен благодарение на тях се осигурява функционирането на „сирийския експрес“. От всички руски територии, Крим се намира най-близо до Сирия, затова от полуострова се води снабдяването на руската групировка в близкоизточната страна. Бойната авиация се прехвърля в Сирия, за да участва в операциите на Военнокосмическите сили (ВКС) именно от кримските летища. Подразделения на ЧФ участват в охраната на точките на базиране на руската армия в Сирия и в съпровождането на конвоите с хуманитарна помощ.  През 2018 година в състава на ЧФ влиза патрулният кораб проект 22160 „Василий Биков“. Изпитанията на втория представител на тази серия – „Дмитрий Рогачев“ – все още продълбават. Преди броени дни в Керч бе спуснат на вода третият многофункционален боен кораб от ново поколение „Павел Державин“, а до 2022 година в състава на флота ще влязат още три такива. Новопостроените кораби бяха част от новото подразделение на 184 бригада за охрана на акваторията на Новоросийск.  През лятото в Севастопол ще пристигне нов тралчик проект 12700 „Иван Антонов”. Той ще бъде последван от „Владимир Емелянов“ и „Георгий Курбатов” – от края на Втората световна война изминаха 74 години, но в крайбрежните води на Крим и до момента има морски мини.Освен това, в последно време решаването на задачите по патрулирането на Средиземно море все по-често се прехвърля на Черноморския флот.  Освен бойните кораби, в състава на ЧФ влязоха и нови спасителни влекачи – на борда си те имат разнообразни подводни апарати. Скоро флотът ще бъде попълнен с нови танкери и многофункционални плавателни съдове. Възможностите за разузнаване са увеличени от новия разузнавателен кораб „Иван Хрус“.   Задачите за мониторинг на морската среда се решават от 77-а зона за наблюдение. Радарните постове в тази област контролират цялата дейност в Черно и Азовско море. През 2019 г. областта ще получи радарите „МР-232 Буссоль-С“, информацията от които ще бъде изпращана в автоматизираната система за технически контрол „Рубеж“.  Общо от 2015 година ЧФ е получил повече от 50 нови кораба, подводници, катери и помощни съдове.  В годините на Великата Отечествена война морските пехотинци защитават Одеса, Севастопол и Новоросийск и участват в десанти. Днес 810-а бригада на морската пехота е гордостта на Черноморския флот. През 2016 година това съединение е наградено с орден „Жуков“ за участието си в бойните действия в Сирия, а в началото на 2018-а получава звание гвардейска. Струва си да се отбележи, че бригадата вече замени съветските БТР-80 с най-съвременните БТР-82АМ.  ЧФ винаги е бил силен и със своите подразделения от специални части. През 2016 година в състава на флота се появява „крайбрежен спецназ“ – специален отряд за борба с диверсанти, който разполага с противодиверсионни катери „Грачонок“ и бойни катери „Раптор“.  Под управлението на 22 армейски корпус е 126-а бригада на бреговата охрана, която има в състава си танкови, мотострелкови и планински подразделения. По своята боева мощ тази бригада не отстъпва почти нищо на мотострелкова дивизия. В корпуса влиза също и 127-а бригада на разузнаването, снабдена с разнообразно радиоелектронно оборудване и безпилотни летателни апарати.  Задачите по артилерийската поддръжка решава 8-и полк. В допълнение към РСЗО (Ракетна система за залпов огън) „Торнадо“ той е получил системи РСЗО „Ураган“ и „Ураган-1М“. Освен това в неговия състав има дивизиони, въоръжени с най-съвременните противотанкови системи „Хризантема“.  В случай на необходимост от запасняци и резервисти може да бъде разгърната 47-а дивизия за териториална отбрана.  През 2014 година е възстановена системата за брегова охрана на главната база на ЧФ, а и на целия Крим. Основа на бреговата охрана става 15-а ракетна бригада. В момента в състава й влизат по два дивизиона с брегови ракетни системи „Бастион“ и „Бал“, както и възстановената подземна ракетна система „Утес“. Тази „супербригада“ е способна гарантирано да унищожи всеки влязъл в Черно море чуждестранен военен кораб.  Радиоефирът над Крим се контролира от 475-и център за радиоелектронна борба. На въоръжение в центъра, конкретно има най-съвременните, произведени след 2012 година, системи за заглушаване на връзката на КВ „Мурманск-БН“.  В Джанкое се базира десантно-щурмови батальон на Въздушно-десантните войски (ВДВ), който е разположен най-близо до руско-украинската граница. През 2019 година в града ще бъде формиран 97-и десантно-щурмови полк към 7-а гвардейска Новоросийска десантно-щурмова (планинска) дивизия.  Крим отдавна е смятан за „непотопяемият самолетоносач“ на Русия. През 2014 година на полуострова са били разположени четири авиационни полка. Един от тях е 43-и морски щурмови полк. През 2016 година той се прости с бомбардировачите Су-24 и в момента на служба в негови състав са щурмовиците Су-30СМ и Су-24М.  Други авиополкове са части на 27-а смесена дивизия от 4-а Въздушна армия на ВКС.  Полковете са разположени на летищата Гвардейский, Джанкое и Белбек. На летището Гвардейский е базиран 38-и смесен авиополк с бомбардировачи Су-24М, разузнавателни самолети Су-24МР и щурмовици Су-25СМ. 37-и изтребителен авиополк е базиран на летището Белбек. Той има на въоръжение изтребители Су-27М, Су-27 и Су-30М2. През 2019 година е завършена реконструкцията на летището и сега то може да приема всички видове бойни самолети, включително стратегически бомбардировачи. В Джанкое е разположен 39-и вертолетен авиополк с най-съвременните Ми-28Н, Ка-52, Ми-35 и Ми-8АМТШ.  Прикритието на Крим от въздушни нападения осъществява 31-а дивизия на противовъздушната отбрана (ПВО). През 2017-2018 въздушното пространство на Крим е защитавано от четири дивизиона системи С-400, разположени в Джанкое, Евпатория, Севастопол и Феодосия. Те са поддържани от няколко дивизиона С-300ПМ, както и бойни машини „Панцирь-С“. През зимата на 2018-а година около Керч, за прикритието на Кримския мост, е разположен допълнителен дивизион „Панцирь-С“ и сега небето над полуострова е изцяло покрито.  За въздушното пространство следят радари 55Ж6М „Небо-М“. Те са разположени в Крим в началото на 2018 година и отговарят за цялото въздушно пространство над Черно море до проливите Босфор и Дарданели.  В 22-и армейски корпус влиза 1096-и зенитен полк. Засега той е въоръжен със ЗРК „Оса“, но тя постепенно се заменя от системи „Бук-М2“ и по-съвременните „Бук-М3“.  Управлението на авиационните сили, средствата за ПВО, бойните хеликоптери и дроновете се осъществява с помощта на нова автоматизирана система за управление с елементи на изкуствен интелект.  Туристите, пътуващи по Черно море, при влизането си в Севастопол могат да обърнат внимание на две големи сиви сгради. Това е радар от системата за предупреждение за ракетно нападение „Днепър“. От това място се наблюдава южното и западното направление. Известно е, че през 2019 година в Севастопол ще започне строителството на нов радар „Воронеж-СМ“.  За пет години около Крим и Севастопол е създаден мощен защитен „бастион“, който гарантира защитата на жителите на полуострова от всяко нападение отвън.  ", "date": "2019.03.19", "title": "Кримският бастион: Възродените военноморски сили на Русия в Черно море "}
{"url": "http://epicenter.bg/article/Akad--Georgi-Markov-v-novata-si-kniga--quot-Dusheslovie-na-Istoriyata-quot--Predatelite-predavat-nay-veche-sebe-/178021/11/0", "text": "  \"Задочното опознаване на добродетелите, нравите и преживяванията на нашите предшественици ще ни позволи да разберем и себе си, дори когато съзрем ръка протегната внезапно от миналото, трябва веднага да я поемем, за да схванем какви са били тези, които са имали щастието или нещастието да живеят преди нас\", казва авторът.  Акад. Георги Марков ни внушава, че както познаването на философията на историята, трябва да проникнем и в психологията й. Човеците правят Историята всеки със своята душевност и особен характер, а решенията често се вземат под напора на страстите.    Верността е трудна добродетел с оглед изричното изискване да не изневеряваш на кауза, идея или човек. Тя се явява като вът­решна потребност в човешките взаимоотношения и при отстояването на собствената идентичност. Всеки трябва да носи отговорност за дадената дума и да не забравя мига, когато е целунал любима жена, православен кръст и бойно знаме. Тази добродетел се среща сравнително рядко във всекидневния живот, тъй като го усложнява за мнозина: „Честността и верността са скъп подарък, който не бива да очакваме от евтини хора“ (Б. Шоу).  Ето защо на управниците се налага да плащат за предаността на своите подчинени, положили клетва да служат на държавата „до сетен дъх“ или до последен паричен знак.  Човекът може да даде обет за вярност към Бога и Отечеството, да бъде верноподаник на монарха или лоялен държавен служител на републиката, макар Антон Чехов (1860 – 1904) още в края на ХІХ век да се съмнява в неговата искреност: „Верността е качество, което хората са изгубили, но са го съхранили кучетата“. Всъщност кучето може да не изневерява на стопанина си, но да прави това на другите кучета. Друг негов съвременник и майстор на перото, Ги дьо Мопасан (1850 – 1893) пренася верността във взаимоотношенията между мъжа и жената: „Не можеш да обичаш безкрайно, но може само да бъдеш верен“.  Аз ще се постарая да не засягам щекотливата тема за страданията при изневярата, понеже тя е безкрайна и ще раздели и противопостави читателите.  Древните римляни са стигнали до следната формула: „Златото се изпитва с огън, а верността с нещастие“. Наистина в добрите времена речи в духа „вярност за вярност“ лесно се произнасят, но връхлетят ли бурите на Историята, тогава се разбира колко струват уверенията във „вечен съюз“. Преминаването от другата страна на фронта обикновено се обяснява със „свещения егоизъм“ на държавата, което съвсем не оправ­дава измяната. Римляните измислят нарицателното „пуническа вярност“, сиреч изтънчено коварство, което да оправдае разрушаването на Картаген. Историкът Тит Ливий въвежда задължителна взаимност: „Оказаното доверие обичайно изисква в отговор вярност“. Поетът Тит Плавт сътворява взетото от живота правило: „Бъди верен на този, който е верен и на теб“.  С появата на рицарството през Средновековието верността се издига в култ от абсолютните монарси, макар и самите те невинаги да спазват дадените обещания. Висшата добродетел се превръща в непременно условие за влияние в обществото, така че се появява по родовите гербове и изпъква напред „за щяло и нещяло“. Тази характеристика се пренася и в Новото време, но с друго обяснение: „Верността, проявявана от повечето хора, е само измислица на самолюбието за спечелване на доверие, средство да се издигнем над другите и да бъдем посветени в най-висшите дела“ (Ларошфуко). Своеобразната размяна на доверие никога не е равностойна и една от страните се чувства потайно ощетена.  За юристите предателството се осъжда като морално нарушение на верността към кауза, организация или личност. В наказателното право предателството е форма на държавна измяна, например поставяне в услуга на чужда държава или подстрекаване към бунтове в армията. В човешките взаимоотношение то е толкова болезнено, че не е възможно да се прости и да се стигне до единно определение. Хораций предупреждава да не вярваме на изстраданото предателство: „Под предателската пепел се таи огън!“. Плутарх обаче се опитва да разбере отсрещната страна: „Предателите предават най-вече себе си“.  Предателят не изпълнява поетите задължения или по-точно заблуждава, а го прави с обратен знак. Той коварно се прикрива с лъжовната маска на двуличник: „Под маската на приличие – само двуличие“. Изменникът е във вътрешен конфликт със себе си, поставяйки личните интереси над всичко и всички. Безскрупулното загърбване на всякакви идеали и принципи предполага да се спечелят облаги за сметка на другите.  Най-отвратителното е, че най-подлите предатели са бившите приятели, на които си доверил и най-съкровените тайни: „Мислех, че е за твое добро!“. Дори да заздравеят, раните от предателството оставят трайни и понякога пожизнени белези, а дълбоко засегнатите губят всякаква вяра в себеподобните: „Слабият не може да прости. Опрощението е качество на силния“ (М. Ганди).  На политическо равнище предателствата са в името на властта, славата и парите, а в основата им е девизът на йезуитите: „Целта оправдава средствата!“. Кардинал Ришельо вижда във всеки служител потенциален изменник и нарежда да се извършва постоянно и внимателно следене: „Предателството е преди всичко въпрос на време“. Преминал през съдбоносни премеждия, Борис ІІІ е още по-кратък: „Волско търпение и доверие никому!“. Общественото мнение обикновено е винаги настроено „да прикове предателя на позорния стълб“, обаче не е достатъчно осведомено относно замъглените потайности и понякога посветените му подхвърлят някой вече изхабен и ненужен нещастник, когото разкъсват, преди да изслушат.  През Средновековието всяка втора крепост е предавана отвътре, което налага степенуване на отговорностите при защитата на стените: „В обсаден град всеки пазач е потенциален предател!“ (Гр. Грийн). Връзката с ключовете за портите трябва денонощно и зорко да се пази поне от 10 доверени лица, сред които все ще се намерят няколко изкушени изменници. Забележително е, че възползвали се от услугите на предателя, победителите обикновено плащат жълтиците и веднага го убиват, както става след падането на Търново (1393), поради опасността да не предаде и тях за повече злато: „Така е устроено, че никой не обича предателите, даже тези, които ги използват“ (Ас. Линдгрен). Обяснението го дава президентът Доналд Тръмп с натрупан опит от бизнеса в полза на политиката: „Животът ми подари един важен урок. Този, който веднъж те е предал, в труден час ще го направи отново“.  Психологията на предателството е непредвидима при часа на избора да се пресече „червената линия“, защото това трудно решение се взема след продължително натрупване на завист, обиди и недоверие. Изключително трудно е да се състави психологическия профил на изменника с маска. Самурайската чест на японците неведнъж е наранявана от потайни подлеци: „Понякога най-голямото предателство прилича на преданост“.  След падането на Берлинската стена (9 ноември 1989 г.) хиляди членове на БКП, които довчера поради кариеристични подбуди крещят „Винаги верни на Партията!“, захвърлят с омерзение ненужните им вече червени книжки и се пребоядисват в синьо: „БКП е мафия! Долу БКП!“.  Пострадалите от предателства се чудят как „да не се хванат отново на въдицата“ и поставят пред себе си щита на недоверието: „От предателството не могат да те спасят нито клетви, нито печати, нито пергаменти“ (Сенкевич). На никого на челото не пише „предател“, а „надзъртането в очите“ ни отпраща при разтегливите предположения дали някой ни „гледа лошо“. Подлеците са в състояние да убиват в гръб или дори понякога в лице със злорада усмивка. Познавачите на човешкото поведение не са оптимисти: „Предателството – това е удар, който не очакваш!“ (П. Куелю).  Едно предателство е толкова по-осъдително, колкото са по-големи възможностите за неговото извършване. Националното предателство може да се сравни по позор единствено с отстъпването от вярата. Обикновено то се извършва от овластените управници, които умишлено или неволно хвърлят народа си в страшни беди. Конфуций предупреждава да не се започва една война по лична воля, ако не е подготвена за успешно завършване: „Да изпращаш хората на война без обучение, означава да ги предаваш!“. Историята е пълна с потресаващи примери, когато силните на деня, вместо да излязат пред строя в честен рицарски двубой, хвърлят хиляди войници в касапницата в името на засегнатата си „височайша чест“.  В политическите и военните съюзи „братството по оръжие“ изисква непоклатима вярност, която, за съжаление, се изразява по различен начин. „Големият брат“ е крайно ревнив към верността на по-малките съюзници, обаче отстоява правото си да преговаря с Великите сили на противниковата коалиция, като жертва техните интереси за изгодна размяна на геополитическо влияние в някоя друга точка на света. Ако все пак ощетените изразят възмущение от неочакваното предателство, водачите на коалицията възразяват: „Това не е предателство, а наложителен стратегически ход!“. През Втората световна война Чърчил и Рузвелт предават поляците в геополитическата сделка със Сталин, защото „общата победа си има своята висока цена“, която другите трябва да платят.  Историята е изпълнена с унизителни постъпки на политически слагачи, за които важи циничната и остроумна забележка на Борис ІІІ от есента на 1938 г. към един незащитил в Берлин националните интереси министър: „Не стига, че сам си смъкна гащите и им се надупи, ами и си носи вазелина, за да не те боли!“. По онова време вместо латинската дума „педераст“ се употребява по-сполучливата родна „дупедавец“, разбираемо защо неизписана върху визитните картички на мнозина политици, които „си знаят цената“, но и продават народните интереси. Макар и да се поддават на ласкателства, понякога и на сюзерените им става неудобно от публичните прекалености, другите се смеят, но увлечени в играта си, васалите не спират да се кланят угоднически.  В морално отношение предателството може да има две страни, но не и две оценки.  Например, ако властта обяви парична награда за залавянето на политически враг, то след неговото извършване тя изтъква „образцовата вярност към законното правителство“. Същевременно народът ще проклетиса „изрода издайник“, който подло погубва негов закрилник. Следователно преценката трябва да бъде съобразена с историческото време и същността на събитието, понеже всякакво политическо нагласяване е подвеждащо. Каменната грамада на проклятията няма как да бъде превърната в достоен за поколенията паметник.  Бившият царски пълномощен министър в Стокхолм Николай Николаев получава през пролетта на 1945 г. телеграма от правителството на Отечествения фронт: „Осъдени сте на смърт. Елате да ви разстреляме. Държавата Ви поема пътните разноски на еднопосочен билет“. Естествено, застрашеният жигосан „фашистки“ дипломат веднага се озовава с впечатляващия документ в шведското Министерство на правосъдието и подава молба за политическо убежище, която бързо е удовлетворена. Другарите в София обявяват д-р Николаев за „изменник“, който не намерил сили „да си поеме тежката отговорност за дългогодишната вярна служба на откритата монархофашистка диктатура“. Да се смееш ли – да плачеш ли?  Широко разпространена е застраховащата теза, че „нашите предатели не са толкова гадни колкото вашите“, чиито погрешни изводи са в изопаченото тълкуване на фактите. „Малките предателства“ също подлежат на жигосване, защото, ако се пренебрегнат, то ще се стигне до поощрението да се извършват безнаказано и „големите предателства“. Предателството подобно на лъжата заплашва да се превърне във вреден навик и е необходимо да бъде изобличено още първото му проявление. Неприемливо е също така да се възхваляват чуждите „добри за нас предатели“, а да се бичуват „вредните наши предатели“, защото първите служат на „добрата кауза“. Показателен е случаят, когато нашите шпиони ги наричаме „доблестни разузнавачи“, докато вражеските разузнавачи са „долни шпиони“!  Има едно прокълнато име, което от 2000 години е символ на предателството – Юда Искариотски, и назоваването с него е кръвна обида. Той е един от любимите ученици на Исус, който му поверява длъжността ковчежник на събраните дарения. Според 4-те канонични евангелия на Йоан, Марко, Лука и Матей от Новия завет причините за предателството са алчността и крадливостта на Юда. Поводът е намерен на празненството след възкресяването на Лазар, когато Исус е помазан с един литър миро. Ковчежникът гласно се възмущава от прахосничеството: „Защо не се продаде това миро за 300 динария, за да се раздадат на сиромасите?“. Исус обаче одобрява обилното помазване и Юда стаява обидата, която според каноничните евангелисти се дължи на неговата порочна сметка да присвоява от всеки приход. Той не се грижи за сиромасите, а единствено за себе си.  Исус знае за нечистите помисли на Юда, обаче пак му се доверява, за да го предизвика към признателност и вярност. Той разбира, че ковчежникът злоупотребява с неговото доверие, но иска да му даде избор да се покае. Вместо да се възползва от възможността да се отклони от Злото, Юда приема от фарисеите и първосвещениците 30 сребърника, за да им предаде Учителя. Не е ясно обаче за задоволяването на какви пороци той харчи трупаното имане, понеже живее в аскетичната общност на апостолите.  На Тайната вечеря Божият син измива нозете на всичките 12 апостоли със забележката: „Не всички сте чисти!“. Той отправя намек към Юда: „Който яде хляба ми, той дигна своята пета против мене!“. Закоравялото сърце на Юда не допуска намека и Исус обявява направо: „Истина, истина ви казвам, че един от вас ще ме предаде!“. Апостолите се споглеждат разтревожени и питат един през друг: „Да не съм аз, Господи?“. Исус им отговаря многозначително: „Който потопи ръката си заедно с мене в блюдото, той ще ме предаде“. И когато Юда натопява ръката си със залъка в блюдото, Спасителят също я потапя. Това е знак, че той знае кой ще го предаде, а Юда седи от неговата лява страна, обаче не се осъзнава, нито се смирява. Тогава Исус споделя, че си отива от земния живот, но предупреждава предателя до себе си: „Добре щеше да бъде за този човек, ако не бе се родил!“.  Заподозреният Юда се държи така учудено, сякаш тези силни думи изобщо не го засягат: „Да не съм аз, Учителю?“. Исус е пределно кратък: „Ти рече!“. Той вижда, че няма никакво покаяние: „Каквото вършиш, върши го по-скоро!“. Юда със залъка в ръка излиза и се връща с римските войници в Гетсиманската градина, за да им посочи Исус с целувката на смъртта по бузата. Това е нагледен урок, че само най-близките могат да те предадат със знака за обич. Исус цени Юда и Петър „най-много сред апостолите“, а те не му отвръщат със същото. Единият го предава, а другият три пъти се отрича от него, което не му пречи да стане първият папа в Рим като „камъка, върху който се съгради Църквата“.  Първосвещениците познават и следят „опасния бунтар“ Исус още от шумното прогонване на търговците от храма, но им е необходим предател да поеме отговорността за погубването. След осъждането на Спасителя нароченият Юда е пронизан от чувството за вина, дълбоко се разкайва за стореното и връща 30-те сребърника на първосвещениците: „Съгреших, че предадох невинна кръв!“. Той е подложен на присмех и презрение, напуска храма и се обесва на една смокиня, което е още един непростим грях. Поради предсмъртните конвулсии на тялото въжето се скъсва: „Той падна стремглаво, пукна се през средата и всичките му черва изтекоха!“. Предателят умира в мъки още преди разпъването на Исус, който смирено му прощава.  Предателят трябва да е с лице и име, които да бъдат покрити с вечен позор. За да има мъченик, е нужен и предател. Когато се появи Исус ще се намери и Юда.  За „черната неблагодарност“ на отцеругателите всеки говори с отвращение, а тя няма предел. Митрополит Климент Търновски или писателят Васил Друмев (1838 – 1901) става жертва на подлото предателство на своя храненик Ганьо Чолаков. В ранната златиста есен на 1878 г. заслужилият възрожденец посещава Къпиновския манастир в пазвите на Еленския Балкан, пред чиито порти съзира да проси с протегната ръка едно дрипаво момче. Чувството за състрадание подтиква митрополита да отведе окаяното босоного същество в Духовната семинария на Петропавловския манастир, където нарежда да го облекат, нахранят и подслонят, за да се изучи и „да стане човек“.  Човещината подхранва надеждата на възрастния човек, лишен от свое семейство, че от полаганите грижи ще израсте достоен питомец и ще се гордее с неговите прояви в обществото.  Владиката не разполага със свободно време за възпитанието на Гани, защото е зает с духовни и политически дела. Той поръчителства през ноември 1884 г. храненикът да стане учител и надзирател в Семинарията, но следват разправии, побоища и ученически бунтове. След две години учебното заведение е закрито по решение на Народното събрание поради следните причини: „Деморализация на учениците, непрестанни скандали, разхлабване на дисциплината и упадък на учителството въобще“. Ганчо се примолва на митрополита да го изпрати да следва право в чужбина, след което да направи кариера в съдебната система.  Щедрият благодетел урежда чрез своите отдавнашни връзки Ганчо в Юридическия факултет на Новорусийския университет в Одеса. На 30 май 1887 г. хитрият питомец дарява портрета си на владиката „в знак на признателност и любов“. Надписът нагаждачески е на руски език, понеже Климент е известен заклет русофил. След детронирането на княз Александър І той приема да оглави правителство с девиза: „Без Русия няма България!“. Разгневеният Стамболов го „поздравява“ от родния Търново с язвителната телеграма: „Увенча си политическата кариера и с нов венец. Да ти е честито! Народът няма да забрави, че ти си, който заби нож в сърцето му. Да живееш!“. Стамболов също е злопаметен.  Възшествието на княз Фердинанд І на българския престол не се признава от Русия. Митрополит Климент също не одобрява „узурпатора“ за законен владетел. През 1892 г. Фердинанд е сватосан за пармската принцеса Мария Луиза, но папата и семейството поставят предварителното условие децата от брака да принадлежат към католицизма. Министър-председателят държи да се укрепи държавата чрез продължаването на династията и приема предложението на княза да бъде изменен чл. 38 на Търновската конституция, според който престолонас­ледникът трябва изрично да е православен. Той преодолява съпротивата в ІV Велико народно събрание и прокарва исканата промяна в името на суверенитета.  Митрополит Климент отхвърля „удара срещу православието“, което е в основата на държавата и предопределя народния дух.  На 30 януари 1893 г. Фердинанд се сгодява с Мария Луиза и кметът на Търново моли владиката да отслужи тържествен молебен по повод на „този честит случай“. Негово Преосвещенство решително отказва и длъжностното лице вбесено напуска красивата сграда на Митрополията.  На 14 февруари е рожденият ден на княза, който съвпада с Неделята на православието и събира в Съборната църква първенците на старопрестолния град. Вместо първо да почете Негово Височество с молебен за здраве и дълголетие, Климент произнася похвално слово за православието – „Великата сила Божия“. Той прави исторически обзор на външните и вътрешните посегателства върху Българската православна църква, които се отразяват гибелно върху народното единение.  Без да споменава за княза и правителството, владиката отправя ясно предупреждение: „Всеки, който посяга у нас на православието, той посяга на самото съществуване на народа!“. Огнените думи прерастват в закана: „Който и да е, макар и с най-високо положение, макар и да се казва, та и да го считат хората за най-голям патриотин, но посяга ли на народната вяра, православието, подритва ли и не зачита ли това свещено достояние, оставено нам от деди и прадеди като безценен залог, като незиблема основа на честито и трайно народно съществувание, той не е и не може да бъде приятел на народа, защото с посегателството си на вярата той подкопава единствената най-яка и незиблема основа на съществуванието и преуспяването му“. Завършекът ще влезе в сборника на мъдрите мисли: „Да не забравяме никога: има православие у нас – има и български народ, няма православие – няма български народ!“.  Разтърсващата реч се появява на първите страници на всички вестници с различно тълкувание и противоположни оценки. Опозиционните вестникари възхваляват достойнството и смелостта на Търновския митрополит, а правителствените го обругават като „предател“ и „черна душа“. Стамболов веднага се разпорежда да бъде даден на съд „развратният бунтовник“ като подстрекател към размирици и поради „държавна измяна“. Още на следващия ден тълпа стамболовисти измъкват насила Климент от Митрополията и го натикват във файтон, за да го затворят под стража в Петропавловския манастир. Подложен на унижения и издевателства, нароченият за назидание висш духовник запазва присъствие на духа.  Министър-председателят замисля унищожаването на политическото влияние на Климент чрез показен и шумен съдебен процес, за да бъде сурово наказан „размирникът и народният предател“. Окръжните съдии в Търново обаче не намират основателни причини за подвеждането на владиката под съдебна отговорност. Прокурорът Васил Рашеев също си прави отвод и не желае да участва в съдебната саморазправа. Припряното разместване на съдии трябва да доведе до „подходящ състав“ на съда. Най-трудно се намира държавен обвинител, което забавя началото на процеса.  Докато Стамболов се чуди кому да повери обвинението, внезапно се появява и коленопреклонно предлага своите услуги „наш Гани“, за да се разплати с благодетеля си за всички сторени добрини. Отцеругателят не се трогва от негодуванието на общественото мнение и се залавя ревностно да търси свидетелства за „престъпни намерения“. Едва сега митрополит Климент проумява какво змийче е отхранил в пазвата си. След болката от измамата на храненика той се взема в ръце и възстановява чувството си за хумор.  На 25 април 1893 г. нахаканият прокурор разпитва владиката, сякаш за пръв път го вижда. Климент пише на племенника си Димитър Друмев: „Нашият Гани начена своята кариера. Вчера дохожда той със следователя да снеме от мене „показания“ по обвинението ми в „държавна измяна“, изказана в словото ми на 14 февруари того в търновската Съборна църква. Доколкото забелязах, „нашият Гани“ иска му се да се отличи, да оправдае доверието, което му са оказали, и да служи на Отечеството и на когото трябва. И аз вярвам, че той ще сполучи, което от душа му молитствувам!“.  Следствието се проточва, защото не се намират лесно хора, които да свидетелстват срещу Климент, че „призовавал народа на бунт“. На 8 юни му връчват препис от обвинителния акт, според който „подбужда народа към бунт“, както и „клевети и оскърбява коронованата особа на Негово Царско Височество Княза“. Предвижда се смъртно наказание, но митрополитът не е изненадан от безочието на Ганьо: „Та по-добро нещо ний не чакахме от тях. Неправдата си е неправда и тя не може с други средства да си служи освен с калпазански. Бог да им е на помощ!“.  Делото започва на 8 юли 1893 г. и обвинителната реч на Ганьо е изпълнена с наглост: „Пред вас има престъпник със знание кои дела са престъпни. Той отказва преднамерено да отслужи молебен във връзка с годежа на княза, внушава на слушателите в църквата да извършват престъпления, строго наказуеми!“. Липсата на юридическа аргументация прави впечатление на присъстващите в съдебната зала, а исканото „сурово наказание“ е крайно преднамерено. Защитниците на Климент изтъкват неговите големи заслуги през Възраждането, както и значението му като „стълб и защитник на православието“. Прокурорът избухва и издава тайното си желание: „Нима ако Дядо владика умре, православието ще пропадне?“.  Народният пастир е осъден на вечно заточение в Гложенския манастир. Гражданството се стича пред Окръжния съд, плаче и целува ръка на митрополита, но е разпръснато от полицията с „една толумба вода“.  След година Стамболов пада от власт и Фердинанд кани Климент в двореца, който не целува подадената за прошка ръка: „Санът не ми позволява да правя това!“. Князът възлага надежда да получи признание от Николай ІІ при съдействието на Климент и „в името на Отечеството“ го кани да оглави делегацията за помирение с Петербург. На 5 юли 1895 г. императорът целува ръка на Климент, знаейки за преживените от него страдания. Успехът е постигнат чрез кръщаването на княз Борис в православната вяра и възстановяването на скъсаните преди 10 години дипломатически отношения. По-късно Търновският митрополит ще съжалява, че е ловко „употребен“ от монарха за постигане на международното му признаване.  На 10 юли 1901 г. Климент склопва навеки очи, оплакан от признателните търновци. Преди да умре, той напомня с болка за срамния процес и още омерзен от случилото се, споменава за храненика си Ганьо Чолаков: „Искам да го простя, но не мога. Дано Господ да го прости!“. Невъзможността за опрощение е напълно разбираема с оглед посегателството срещу непреходните морални ценности. „Наш Гани“ е нещо повече от „черен неблагодарник“. Той е подъл предател и безнравстен отцеругател!  Другото, още по-известно предателство на Павлик Морозов (1918 – 1932) в продължение на десетилетия е давано от съветската пропаганда като пример за следване от подрас­тващото поколение. Бащата Трофим Морозов пиянства и бие жена си Татяна с нейните четири малки деца.  През 1928 г. той зарязва семейството си и се жени за местната хубавица Антонина Амосова. Десетгодишният Павлик, като най-голям, трябва да помага на майка си да преживеят в беднотията. Той е прилежен в училище, но често му се налага да отсъства в търсене на някаква временна работа в обора или на полето. Омразата срещу негодника баща нараства с всеки изтекъл ден, защото е държан отговорен за всички беди.  През 1930 г. Трофим Морозов е избран за председател на селсъвета на с. Герасимовка, Тоболска губерния, като веднага „бърка в кацата с меда“. Той издава фалшиви документи за плащане на данъци срещу подкупи и присвоява част от конфискуваното имущество на „разкулачени“ богати селяни. Органите на ОГПУ го арестуват заедно с още 6 заподозрени председатели и започват разследване.  На 25 ноември 1931 г. Павлик подписва заявление, че баща му е свързан с местните „кулаци“ и подправя документи в тяхна полза. Той свидетелства, че е видял лично как изоставилият го родител получава исканите от него подкупи. Съществува версията, че всъщност неграмотната му майка диктува показанията, а той само ги подписва вместо непризнаваното от властта отбелязване с „кръстче“.  Съдебният процес е политически устроен и широко разгласен „при открити врати“ и в присъствието на множество вестникари. Сталин решава да го използва, за да преодолее силната съпротива на „кулаците“ и да ускори насилствената колективизация. Изоставената съпруга охулва омразния бивш съпруг, а малолетният свидетел Павлик, ако се вярва на стенограмата, произнася гневно политическо обвинение: „Баща ми извършва явна контрареволюция. Аз, като пионер, съм длъжен да кажа, че моят баща не е защитник на интересите на Октомври, а всячески помага на кулаците! И аз не като син, а като пионер моля да привлечете към сурова отговорност моят баща!“. Трофим е осъден на каторга за 10 години в Сибир, а Павлик е похвален от съветската власт за поставянето на нейните интереси над традиционния морал и семейните ценности.  „Винаги готов“, поощреният пионер продължава да помага „на идеите на Октомври“, като издава съседа за съхраняването на непозволено количество хляб в избата на къщата си. Той не се поколебава да съобщи и за дядо си Сергей, че укрива чували със зърно на неговия кръстник „кулак“ Арсений Кулуканов. Роднините обвиняват „доносника“ в „позорно предателство“ и се заканват да му отмъстят.  На 2 септември 1932 г. Павлик и по-малкото братче Фьодор отиват в гората за ягоди и не се завръщат у дома. На 6 септември милицията открива телата им с множество прободни рани от нож. Майката обвинява семейството на бившия си мъж, с което е в лоши отношения. Намерени са ножът, окървавените дрехи и други улики за извършеното жестоко престъпление. Дядото Сергей и братовчедът Данила са обвинени в двойното убийство, платено с 30 рубли от кръстника Арсений.  Числото напомня удивително за 30-те сребърника на Юда.  Следва още едно шумно разгласено политическо дело, което превръща „Пионер № 1“ в „герой мъченик на идеите“ и на борбата срещу „вражеското кулачество“. Арсений и Данила са разстреляни, а дядо Сергей и „укривателката“ баба Ксения умират в затвора. Майката Татяна обикаля огромната страна и разказва на захласнатите пионери за храбрия си син с червената връзка, който не се поколебава да изобличи „враговете на народа“.  До затънтеното селце Герасимовка е прокаран първокласен път, по който хиляди поклонници пътуват към къщата музей и гроба на мъченика. На негово име се кръщават училища и улици, издигат се паметници в градинките, за него се пеят песни, пишат се книги и се заснемат филми. Строени и с вдигнати пред главите си ръце, пионерите дават „обещания“ и полагат колективната клетва: „Да следваме героя Павлик!“. С други думи: „Ако трябва – предай и баща си в името на Великия октомври!“. Съветските народи вече имат своя „бащица“ Сталин, който се издига над биологичните бащи. Съветската държава е по-важна от семейството!  Павлик извършва лично отмъщение срещу омразния баща, което е обвито в идейна пропаганда, обслужваща злободневното „разкулачване“. В самото село Герасимовка мнозинството от селяните не иска колхоз, но след „подвига на Павлик“ властта го налага. Така става навсякъде в Съветския съюз, а стотици хиляди кулаци поемат към Сибир и Средна Азия. Меродавният в. „Правда“ тръби, че те си заслужават наказанието, както „онзи дядо, който уби внука си“, но пропуска да спомене за „сина, предал баща си“. „Разораната целина“ иска своите жертви независимо от неясната историческа перспектива: „Руският мужик няма чувство за собственост върху земята“ (В. Ленин).  По време на Перестройката обаче започва пропаганда с обратен знак. „Героят“ е заклеймен като „подъл Юда“ и вече е даван на младежта за „отрицателен пример“. Агенти на тайните служби убиват Павлик и братчето му, за да припишат зверството на „кулаците“ и да ги заклеймят непоправимо в обществото. Психоаналитиците се позовават на Фройд и се стремят да докажат, че Павлик „страда от Едипов комплекс“ с „ревностно влечение“ към майка си и „неодобрително отношение“ към бащата. Паметниците на „героя пионер“ се събарят, а Фондацията „Отворено общество“ на Джордж Сорос през 2003 г. превръща родната къща на Павлик в Музей на колективизацията с изобличаване на нейните „нечовечни изстъпления“.  Нещастният Павлик е издигнат от съветската пропаганда като идеологическа икона. Пионерите се възпитават да доносничат срещу собствените си родители, без да се боят, че ще ги загубят, защото „Партията майка“ се грижи за всички съветски деца. Павлик е подтикнат от лични причини да мъсти на лошия си баща, но неговият случай е вплетен в един политически устроен процес. Под влияние на майка си той привежда „утежняващото вината обстоятелство“, че Трофим не само е „битово разложен“, но е и „помагач на кулаците“. „Моралът на болшевика“ не признава предимството на семейните ценности.  През 1949 г. съпругата на Вячеслав Молотов е изпратена от Сталин като „ционистка“ на „лагер при строг режим“, а външният министър е отстранен от поста си, но смирено премълчава, за да не изгуби мястото си в Политбюро: „Аз оставам винаги верен на Партията, която никога не греши!“.  Честта и достойнството на военачалниците не им позволяват предаването в плен, защото това означава и позорна капитулация на поверените им войски. На 23 ноември 1942 г. преминалата в мощно контранастъпление Червена армия „завързва Сталинградския чувал“ с попадналите в обкръжението 235 300 германски и съюзнически войници, всички в летни униформи. Командващият 6-а армия генерал Фридрих Паулус моли настоятелно Хитлер да пробие обръча, за да спаси хората от насилствена или гладна смърт. Фюрерът обаче заповядва „позициите да се удържат на всяка цена – до пос­ледния човек“! Опитът за деблокиране отвън не сполучва, а снабдяването по въздуха е провалено. Хлебната дажба е намалена на 250 грама за офицерите и 150 грама за войниците. „Бялата смърт“ вилнее със снежните виелици и сибирският студ е минус 35 градуса. Снарядите и патроните се пестят като „последния залък“ и пак не стигат.  На 8 януари 1943 г. командващият на Донския фронт генерал Константин Рокосовски отправя ултиматум до генерал Паулус да разбере „безнадеждното положение“ на 6-а армия и да прекрати „по-нататъшната безсмислена съпротива“. На пленените се гарантират „животът и сигурността“, а след края на войната – завръщането в Родината. Командващият 6-а армия отново отправя молба към фюрера да му предостави „свобода на действие“, но твърдият отказ се повтаря със заповедта за „борба до последния куршум“. Подновеното съветско настъпление стеснява обръча и боевете се пренасят в самия Сталинград. На 24 януари генерал Паулус направо призовава Хитлер да разреши капитулацията, защото „по-нататъшната съпротива е безсмислена и поражението е неизбежно“ и най-важното: „За да бъдат спасени все още живите“! На 30 януари фюрерът повишава Паулус в генерал-фелдмаршал с явния намек да се застреля, защото във вековната история на Германия пълководец от такъв най-висок ранг никога не се е предавал в плен: „Дума не може да става за капитулация. Войските трябва да се държат докрай!“.  Сутринта на 31 януари войските от южната част на „чувала“ прекратяват безнадеждната съпротива начело с фелдмаршал Паулус и неговия щаб. Северната групировка слага оръжието на 2 февруари без никакви патрони, така че заповедта на фюрера „до последния куршум“ е точно изпълнена. На бойното поле в блокадата при Сталинград загиват или умират от рани, болести и глад 80 500 германски и съюзнически офицери и войници. Едва 34 000 пробиват огнения обръч. Сталин не се нуждае от газови камери, а просто на общо 107 800 пленници е устроен „Дългият марш на смъртта“, за да оцелеят след войната едва 6000 измъчени човеци. Хитлер обаче не е толкова развълнуван от трагедията на своите офицери и войници, колкото от „престъпното предателство“ на неблагодарния фелдмаршал.  На 1 февруари 1943 г. в Главната квартира на Вермахта фюрерът изразява възмущението си, че Паулус и подчинените му не са организирали „кръгова отбрана, оставяйки последния патрон за себе си“. Той дава за доблестен пример една „много красива“ секретарка на Гьоринг, чиято гордост е наранена „от някаква измислена дума“, написва прощално писмо и достойно се застрелва: „У нас твърде много се е развивал интелектът и твърде малко твърдостта на характера. Цената на хората сега не ни е безразлична, във войната изобщо на нас са ни нужни мъже!“.  Хитлер изригва срещу „малодушието“ на фелдмаршала, който не посегнал към пистолета: „Това е лесна работа! По-добре да се съгласиш жив да те погребат. И именно тогава, когато той знаеше, че неговата смърт би се явила като предпоставка за удържането на други котли (чували на обкръжението – б. а.). Сега, когато Паулус даде такъв пример, не може да се очаква от войниците да продължават да се сражават“.  Хитлер прави психологически анализ на поведението на военачалника при критически обстоятелства: „Ако отказват нервите, все едно не остава нищо друго, освен да каже: „Аз не можах нищо повече да направя“ – и да се застреля. В този случай би могло да се каже: Човекът е принуден да се застреля, както по-рано пълководците се хвърляли на меча, ако виждали, че сражението е изгубено. Това само по себе си се разбира. Даже Вар (римски пълководец – б. а.) заповядал на свой роб: „Убий ме сега!“. Фюрерът съжалява, че искал да достави „последна радост“ на Паулус и да го вдъхнови „да загине геройски“: „В тази война никой вече няма да получи звание фелдмаршал.  Всичко това ще бъде направено едва след свършване на войната. Без да видиш края, не бързай да се хвалиш!“. Заричането е нарушено още същия ден с производството на трима фелдмаршали.  Задълбочавайки се в разсъждение за водещия пример на военачалника, Хитлер напомня за изискването подчинените „да се равняват по него“: „Ако прояви малодушие някой малък човек, това аз мога да разбера. Ако малкият червей, върху който се стоварват всички беди, в подобен случай се предаде в плен, то това аз ще разбера. На мен ми е досадно, че заради един-единствен слабоволев, безхарактерен човек е зачеркнато мъжеството на толкова много войници!“.  Фюрерът предвижда, че „безхарактерният“ Паулус ще бъде използван в Москва за разложителна пропаганда в редовете на Вермахта и така „ще се свлече до най-дълбокото падение“: „Едно зло неизбежно води след себе си друго зло!“. Той отново изразява ненавистта си към „философстващите интелектуалци“: „У войниците винаги на първо място е твърдостта на характера и ако ние не я създадем, ако ние започваме да възпитаваме само чисти интелектуални акробати и атлети, тогава ние никога няма да имаме хора, които действително могат да издържат на силните удари на съдбата. Това е решаващото!“.  Предаването на фелдмаршал Паулус кара Хитлер да размишлява над смисъла на живота. Пълководците са длъжни „да са готови да пожертват даже своя живот, както всеки войник жертва себе си“: „Какво е това „живот“? Живот… народ, отделната личност трябва да умре. Какво остава от отделния човек? Това е народът! Но как може човек да изпитва страх пред тази секунда, когато той може да се освободи от земните тегла, ако дългът не го удържи в Долината на скръбта?“. Тези мисли потвърждават тезата на Хитлер, че „човекът е смъртен, но нацията е безсмъртна“.  Фюрерът разпорежда да се съобщи на обществото, че „това изобщо не е капитулация, а победа на превъзхождащи сили“: „В течение на месеци нашите войници не са имали продоволствие и затова русите са успели да победят много от тях със своето надмощие“. Фелдмаршал Паулус е изключен от пропагандата на Гьобелс, като „недостоен за съжаление, а единствено за презрение“. Обявеният тридневен траур поражда в германския народ първото дълбоко съмнение в крайната победа на „Новия световен ред“ въпреки началото на тоталната война. Следващите поражения не са отбелязвани с национален траур, а и в тях няма пленени преди безусловната капитулация фелдмаршали.  Когато на 30 април 1945 г. Хитлер прострелва дясното си слепоочие с личния валтер, той едва ли си е спомнял за „слабоволевия предател“ Паулус, чиято армия загива на брега на Волга и поставя началото на обрата в хода на Втората световна война. Фюрерът отказва категорично на своето най-близко обкръжение да излетят с подготвения самолет за алпийската крепост в Бавария. Той не жали за собствения си едничък живот, така че е трудно да се очаква да съжалява за живота на пълководците и милионите войници.  Ако степенуваме предателствата, националното предателство опира дъното на позора. Едно е да предадеш дори най-близкия човек, а друго е да измениш на милиони с вярата им в твоята почтеност. Никой не може да оправдае злоупотребата с народното доверие, та дори да е заплашен животът на водача. Отечеството не прощава на блудните си синове и отказва да приеме тленните им останки в земята си. Ако все пак това се случи, не се поставя паметен знак за изменника. Историята обаче им запазва полагащото се място, защото „до Исус е и Юда“ както на Тайната вечеря.  Съществува обаче и странното явление, когато грешките не се признават и пораженията се приписват на мними предателства. Историкът трябва да внимава да не възпява измислени герои като жертви на „необходими предатели“. Предателите са прекалено много в живота и в Историята, за да се добавят и фалшиви такива, което би породило съмнение в нравствените критерии. Всяка дума да се съизмерва с фактите, чиято достоверност да се засича с техния произход. Проклятието на националното предателство тегне над потомците и не следва да се отежнява незаслужено техният живот. Не е необходимо до всеки герой да нареждаме и предател, понеже някои избрани личности имат щастието да се разминат, макар и „на косъм“, с тяхното зловоние.    ", "date": "2019.03.19", "title": "Акад. Марков в новата си книга \"Душесловие на Историята\": Предателите предават най-вече себе си!"}
{"url": "http://epicenter.bg/article/Prof--Dimitar-Ivanov--Epilog--/178026/11/0", "text": "  . Платформата, от която искаха да я съборят - бламират, бе изборът на водач на партийната листа за евроизборите на 26 май т. г.   За този свой пореден неуспешен опит да си отмъстят на Нинова за лишването им от постове и парични възнаграждения срещу нищоправене и губене на избори те разчитаха на съмнителния авторитет и влияние в партийните структури на Сергей Станишев.     Затова и Станишев, който сам се обяви за водач на някаква си виртуална опозиция в БСП (виртуална, защото няма нито идеология, нито организация, нито лидер) закономерно загуби избора срещу един не особено политически опитен конкурент.    на която отдавна измени и докара до полуразпад след 13-годишното си председателстване (2001-2014 г.). Като добавим и факта, че Станишев се бори не за социалистическата идея, а за да не изпадне от европейската политика и европейските институции.   Затова и вниманието на Нинова се концентрира върху различията и грубите отклонения в поведението на бившия председател на партията от мисията, визията и стратегията на БСП, провеждани от Националния съвет под нейното ръководство. . Тежки думи, които отдавна не са произнасяни в БСП, но аргументите за тях намираме в призива на Корнелия Нинова:  1.   По този въпрос БСП се съобразява с българския национален интерес и с решението на партиен конгрес, а Станишев - не! 2.   и джендър идеологията, която конвенцията легитимира в Европейския съюз. Партията е е против, обществото е против, Конституционният съд е против, Станишев е - за! 3.   който ПЕС и Станишев приветстват и активно работят той да влезе в действие, докато БСП не приема. 4.   Оценката на БСП е опозиционна и силно критична, докато на Станишев е примиренческа спрямо ГЕРБ и възхвалителна за председателството на Евросъюза през първата половина на 2018 г. 5.   Станишев години наред демонстрира некомпетентност и безотговорност. По негово време като председател на БСП и министър председател на България бяха извършени законодателни и организационни реформи, които доведоха до разбиване и демотивиране на системата за сигурност. Бе приет т. нар. Закон за досиетата, който освен, че е дълбоко антипрофесионален, нанесе значими морални и психологически щети на десетки хиляди хора и семействата им - традиционен електорат на БСП. И то - само, за да се хареса на антикомунистическите и русофобски ястреби във Вашингтон и Брюксел. Това е силно недалновидна политика, която БСП и Корнелия Нинова не приемат. 6.  , който без аргументи и мотиви зачерква в обществената памет и съзнанието на младото поколение цял исторически период, с който БСП е свързана. 7.  утвърдена от националното ръководство. Докато Нинова формулира ясни и неотменими политически и социални ангажименти на представителите на партията в бъдещия Европарламент. 8.  , че Националният съвет определя водача на листата, подрежда и утвърждава листата по вишегласие, а не избира едновременно първия и втория, т.е. двама водачи.  Вероятно могат да се изброят още антисоциалистически и антисоциални действия на бившия председател на БСП Сергей Станишев, като въвеждането на \"плоския данък\", безпринципната коалиционна политика и пролибералните решения, но и изброеното дотук е достатъчно, за да осъзнае Станишев ситуацията, в която сам, и с помощта на нефелното си обкръжение, се е поставил. Може и да му изглежда обидно, може този текст да звучи несправедливо в собствените му уши, но има една истина: щом другарите ти говорят, редно е да се замислиш. Днес, утре ще бъде късно!    ", "date": "2019.03.19", "title": "Проф. Димитър Иванов: Епилог! "}
{"url": "http://epicenter.bg/article/Srabskata-armiya-se-gotvi-za-voyna--preduprezhdava-istorik-ot-BAN/178028/11/0", "text": "Според него Косово е проблем, който нашата съседка трябва да реши, но едва ли ще бъде чрез предложената размяна на територии: „На Косово те спретнаха едно „малко Косово“ в северната част на държавата. По този начин, имайки този анклав, те могат да манипулират Косовския въпрос далеч по-добре - имат свои козове. Ако се премине към размяна на територии, това означава ново преначертаване на границите на Балканите. Опасявам се, че ще започне една верижна реакция на Балканите, краят на която може да завърши много неприятно“. Той е убеден, че Сърбия и Република Сръбска са единствените места на Балканите със силно руско влияние, което обаче все повече отслабва. Божинов изтъква, че президентът Александър Вучич е избран от хората заради своите прозападни нагласи, но впоследствие е заел страната на Русия по редица въпроси. Именно затова сега опозиционните партии са се обединили в опит да го свалят от власт.  Бедата обаче е, че те не са достатъчно силни и способни да предложат решение на тежките проблеми, пред които е изправен Белград. При евентуални нови избори партията на Вучич пак би взела над 150 от общо 250 места в парламента. „Обстановката в Сърбия показва, че спокойно можем да говорим за режим, който е сложил ръка върху икономическия сектор и върху медиите. От друга страна, Сърбия парадоксално показва добри икономически резултати, а в някои сфери - даже по-добри от българските. Нещата не са черно и бели, те са нюансирани“, смята историкът.", "date": "2019.03.19", "title": "Сръбската армия се готви за война, предупреждава историк от БАН"}
{"url": "http://epicenter.bg/article/Morskata-i-suhozemnata-chast-na-gazoprovoda--Turski-potok--veche-sa-saedineni-/177963/4/0", "text": "Морската и сухоземната част на газопровода “Турски поток” вече са съединени. Това съобщиха от компанията оператор.  БГНЕС припомня, че газопроводът „Турски поток“ трябва да има две отсечки всяка с капацитет от 15,75 милиарда куб.м. газ. Газопроводът свързва Русия и Турция по дъното на Черно море, като прави транзита през Украйна излишен.  Първата отсечка ще доставя „синьо гориво“ за Турция. Очаква се газът по нея да почете в края на 2019 г.  Втората – трябва да снабдява Балканите и страните от Централна Европа, като крайната точка е газовият хъб Баумгартен в Австрия.  Най-вероятно тя ще премине през територията на България, Сърбия и Унгария.  Вариантът за нейното продължение към Гърция и от там за Италия в момента изглежда по-малко вероятен.  ", "date": "2019.03.19", "title": "Морската и сухоземната част на газопровода “Турски поток” вече са съединени "}
{"url": "http://epicenter.bg/article/Evrostat--Rast-na-stroitelstvoto-v-Balgariya-prez-yanuari-pri-stagnatsiya-v-ES-i-spad-v-evrozonata-/177988/4/0", "text": "Продукцията в строителния сектор на еврозоната се понижи рязко през януари, а в рамките на целия Европейския съюз остана на новото от края на 2018-а година, показват данни на Евростат. В същото време строителството в България нарасна силно за пръв път от три месеца насам, като едва пет страни - членки на ЕС отчетоха по-добър растеж, предава БНР.  Строителството в ЕС остана през януари на нивото от края на 2018-а година, когато обаче се понижи с 0,2%, докато строителството в еврозоната се сви с цели 1,4%, заличавайки отскока с 1,1%, отчетен през декември.  На годишна база растежът в строителния сектор на ЕС се влоши през януари до 0,7% от 1,1% месец по-рано, докато в рамките на еврозоната се сви с 0,7% след растеж с 2,1% през декември, понижавайки се за пръв път от октомври 2015-а година насам.  Поредните като цяло слаби данни не са добър знак за състоянието на строителния сектор в началото на настоящата година и е малко вероятно да намалят притесненията, че забавянето на европейската икономика ще продължи и през 2019-а година.  Според същото проучване на Евростат обаче строителството в България нарасна с 1,4% през януари спрямо декември, когато се повиши символично с 0,1%, като по този показател нашата страна е изпреварена от едва пет други членки на ЕС - Словения (с ръст от 10,3%), Унгария (с 9,7%), Румъния (с 5,1%), Чешката република (с 2,8%) и Обединеното кралство (с 2,7%). В същото време най-сериозен спад в строителството е отчете във Франция (понижение с 5,4%), Финландия (с 2,2%) и Испания (с 1,8%).  На годишна база растежът на строителството в България се забави през януари до 0,9% от 3,4% в края на 2018-а.  През януари отчетлив лидер при експанзията в строителния сектор на годишна база е Унгария (ръст с 29,2%), следвана от Холандия (с 5,5%) и Словения (с 4,3%), като в същото време най-солиден спад в строителството е регистриран в Чехия (спад с 13,3%), Румъния (с 5,1%) и Германия (с 3,5%).  ", "date": "2019.03.19", "title": "Евростат: Ръст на строителството в България през януари при стагнация в ЕС и спад в еврозоната "}
{"url": "http://epicenter.bg/article/Podpisani-sa-dogovorite-za-stroitelen-nadzor-za-tunel--Zheleznitsa--na-magistrala--Struma--/178017/4/0", "text": "Подписани са договорите за строителен надзор при проектирането и строителството на тунел „Железница“ на АМ „Струма“, както и за пътните участъци непосредствено преди и след съоръжението. Проектът ще се съфинансира от Кохезионния фонд на Европейския съюз и националния бюджет чрез ОП „Транспорт и транспортна инфраструктура“ 2014-2020 г., съобщиха от Агенция \"Пътна инфраструктура\".  Строителният надзор при проектирането и изпълнението на строително-монтажните работи на тунел „Железница“ (от км 366+720 до км 369+000) ще се изпълнява от „План Инвест Железница“ ДЗЗД. В обединението участват: „ПЛАН ИНВЕСТ ПЛОВДИВ“, „ИНФРА ПРОЕКТ КОНСУЛТ“ ЕООД, „Аскос 03“ ЕООД, „СЪРЧ КОРПОРЕЙШЪН СРЛ“. Стойността на договора е 4 793 328.00 лв. с ДДС.  Тунелът ще бъде с две отделни тръби за движение в посока. Дължината на всяка тръба ще е около 2 км. Съоръжението ще бъде с всички необходими системи за енергоефективно осветление, вентилация, видеонаблюдение, пожароизвестяване, интелигентна система за управление на трафика и т. н. Ще бъде изграден и обслужващ тунелен път при южния портал на тунела откъм гр. Симитли, площадка за хеликоптер, два моста над Суха река, които са съответно 132 м и 24 м, подпорна стена и др.  Строителният надзор на отсечката преди тунел „Железница“ в посока София - Кулата (от км 366+000 до км 366+720) е възложен на ДЗЗД „ТЕС Консулт“, в което са: „СТРОЛ 1000“ АД, ТРИ-ЕС“ ЕООД и „ЕКСПЕРТ ДЕСИЖЪНС“ ООД. Техният договор е за 719 739.6 лв. с ДДС. Участъкът е с дължина 720 м. Включва и обслужващ тунелен път при северния портал и мостово съоръжение с обща дължина 620 м.  Консултантската услуга при проектирането и строителството на отсечката след тунел „Железница“ (от км 369+000 до км 370+400) ще бъде изпълнена от ДЗЗД „ПЪТКОНСУЛТ 2000-КОНСУЛТ 64“, в което са: „ПЪТКОНСУЛТ 2000“ ЕООД и „КОНСУЛТ 64“ ООД. Техният договор е за 558 266.40 лв. с ДДС. Този автомагистрален участък е с дължина 1,4 км и включва още изграждането на селскостопански подлез, подпорна и укрепителна стена, отводнителни съоръжения, изграждане и реконструкция на инженерни мрежи и др.  ", "date": "2019.03.19", "title": "Подписани са договорите за строителен надзор за тунел „Железница“ на магистрала „Струма“ "}
{"url": "http://epicenter.bg/article/Turisticheskiyat-bransh-poiska-ot-premiera-i-finansoviya-ministar-10-mln--leva-za-natsionalna-reklama-/178020/4/0", "text": "Изпълнителният директор на Националния брод по туризъм Полина Карастоянова заяви пред журналисти, че българският туризъм има спешна нужда от минимум 10 млн. лева за национална реклама на международните пазари, предаде БТА.  Целта е, отчитайки тенденциите от спада в ранните записвания, да спасим късните записвания и да подкрепим предстоящия сезон, коментира Карастоянова след участието си в заседанието на Националния съвет по туризъм.  Отчетени са по различни официални данни неблагоприятни и в известен смисъл създаващи предизвикателство за всички нас тенденции на спад на ранните записвания, коментира Карастоянова, като изтъкна, че нашите преки конкуренти - Гърция, Турция, Египет, Хърватия, Черна гора, Румъния и Сърбия са особено активни и с мащабни като ресурс кампании. Целта е подкрепа не на частната собственост в туризма, а на публичната собственост на българския туризъм - културно-историческото и природно наследство, допълни Карастоянова.  Тя уточни, че по тази причина днес чрез министъра на туризма представителите на туристическия бранш отправят предложение до премиера и финансовия министър да разгледат искането им.  Министърът на туризма Николина Ангелкова съобщи пред журналисти, че това лято за българския туризъм се очертава да е предизвикателно. Тя напомни, за заявеното очакване от ведомството в края на миналата година, че 2019 г. ще е динамична и трудна, като изтъкна, че към момента се наблюдава лек спад при ранните записвания както от Русия, така и от Германия заради фалита на един от немските авиопревозвачи, което е подпомогнало фалита и на малък чартърен превозвач в Полша, като това ще даде отражение върху летния ни сезон.  Министърът изтъкна, че по отношение на летището в Бургас заявките за ранни полети бележат около 1,5 на сто ръст, което е в рамките и на статистическата грешка, а при летището във Варна заявките за полетите се отчита около 15 на сто спад. Тя изрази надежда нивата от миналата година да бъдат запазени и тенденцията от зимния сезон да се прехвърли и към летния, като обясни, че към момента - за декември и януари, има над 865 000 чуждестранни туристи, което е спад от 3,7 на сто, но за сметка на това има ръст на нощувките с 5,8 процента. Това показва, че идват по-малко туристи, но те правят повече нощувки, коментира Ангелкова и изтъкна, че това води до по-големи приходи в икономиката и изрази надежда подобна да е тенденцията и това лято.  Това отговаря и на целта на министерството страната да започне да предлага по-високо качество туристически продукт на разумна цена, което вече се доказва с липсата на свободни места в хотелите четири и пет звезди, които са привлекателни за по-висок клас туристи, коментира министърът.  Ангелкова информира, че по данни на социалното министерство за миналата година сезонните работници, ангажирани само за лятото, са били над 7700 и допълни, че очакванията за тази година са аналогични и дори бройката да бъде надвишена на база на заявките на работодателите към момента. Освен това, по линия на германо-българския център за квалификация и преквалификация, в клоновете му в Смолян и Царево, в сегмент \"туризъм\" са постъпили заявки на работодатели за преквалификация на над 700 техни служители.  Карастоянова аргументира размера на сумата за реклама с това, че ще се работи в ситуация, която изисква бърза реакция и при естествено завишени цени в условията на кратка реализация на всички медийни, маркетингови и рекламни кампании и изрази надежда в рамките на следващия месец този ресурс да бъде наличен. Тя отчете, че сегашният бюджет за реклама е недостатъчен и не може да \"надвие\" наблюдаваната мащабна конкуренция.  Карастоянова допълни, че парите ще бъдат насочени не само към международните пазари, но и към българските медии в знак на подкрепа на бранша към инициативата на туристическото министерство 2019 г. да бъде обявена година на българския турист. Средствата ще са и за подкрепа на зимния туристически сезон, обясни тя.   ", "date": "2019.03.19", "title": "Туристическият бранш поиска от премиера и финансовия министър 10 млн. лева за национална реклама "}
{"url": "http://epicenter.bg/article/Sadyat-lekarya--prostrelyal-smartonosno-garazhen-kradets-v-Plovdiv-/177952/3/0", "text": "В Пловдивския окръжен съд започва делото срещу д-р Иван Димитров, който преди повече от година простреля смъртоносно мъж, влязъл да краде в гаража му. Веднага след ареста на медика имаше няколкодневни протести с искане за оневиняването му, предаде БНР.  Д-р Иван Димитров, рентгенолог в болница „Пловдив“, е обвинен в убийство, извършено при превишаване на пределите на неизбежната отбрана, подсъдим е и за притежаване на огнестрелно оръжие и боеприпаси без разрешение.  Първоначално той отричаше да знае нещо за убития Жоро Джевизов, по прякор Плъха. В хода на разследването обаче стана ясно, че се е опитвал да прикрие факти, а в последствие направи признания. След три денонощия в ареста медикът беше освободен с мярка за неотклонение подписка.  Ако лекарят бъде признат за виновен, може да получи присъда до 5 години затвор, а за незаконно притежаване на оръжие - от 2 до 8 години.  ", "date": "2019.03.19", "title": "Съдят лекаря, прострелял смъртоносно гаражен крадец в Пловдив "}
{"url": "http://epicenter.bg/article/Marinov--Imame-gotovnost-da-razvivame-ustanovenoto-strategichesko-partnyorstvo-s-FBR/177957/3/0", "text": "Между правоохранителните органи на България и ФБР е установено стратегическо партньорство, което имаме готовност да развиваме и задълбочаваме, бяха единодушни в оценката си министър Младен Маринов и директорът на ФБР Кристофър Рей, съобщиха от пресцентъра на МВР.   Официалната програма на визитата на министър Маринов в САЩ започна със среща с директора на ФБР Кристофър Рей. Двамата обсъдиха продължаване на оперативното взаимодействие по конкретни случаи, както и съвместната работа по противодействие на киберпрестъпността. Те оцениха като забележителни постигнатите резултати.    Установили сме редовен обмен на информация, в това число в борбата с международния тероризъм и продължаваме съвместната си работа, заяви директорът на ФБР. В този контекст министър Маринов изрази надежда за продължаване на обучението и техническата помощ за укрепването на капацитета на ГДБОП за борба с киберпрестъпността.    Той отправи покана към Кристофър Рей за участие в откриването на предстоящата през септември т.г. в София конференция на випускниците на ФБР. Тогава България ще бъде домакин на годишната среща на Европейската секция на Асоциацията на завършилите Академията на ФБР (FBINAA).   Ще продължи успешната практика на провеждане на съвместни разследвания и операции. Единодушната позиция бе изразена на среща на министър Маринов със зам.-директора на Сикрет Сървис.    \"Благодаря за отличното партньорство\", заяви заместник-директорът на Сикрет Сървис, Уилям Калахан по време на среща с министър Младен Маринов.    В рамките на проведения диалог двамата обсъдиха развитието на двустранното сътрудничество в областта на противодействието на фалшифицирането на парични знаци и злоупотреби с електронни разплащателни инструменти. Договориха се да продължи техническата подкрепа за укрепване капацитета на ГДБОП, в т.ч. и чрез обучения. Ще бъде засилено партньорството и по противодействие на престъпността в киберпространството.    \"Ще продължим успешната практика на провеждане на съвместни разследвания и операции, която дава конкретни резултати\", бе общата позиция, изразена по време на работната среща. Домакинът прие с благодарност отправената от българския министър покана към ръководството на Сикрет Сървис да посети страната ни.    Българската делегация, водена от министър Младен Маринов, проведе работна среща със Службата за митническа и гранична охрана на САЩ.    През годините се радваме на много добро сътрудничество между двете страни в областта на граничната сигурност и борбата с тероризма. \"Имаме редовен информационен обмен и страхотно взаимодействие, заяви директорът на Службата за митническа и гранична охрана на САЩ комисар Кевин МакАлинън по време на работна среща с българската делегация.    Министър Младен Маринов и домакинът дадоха висока оценка на постигнатия обмен на данни в реално време, на съвместните проекти и обмена на опит. Те изразиха задоволство от изключителното ниво на сътрудничество, основано на широка договорно-правна рамка и изразиха готовност то да продължи да се задълбочава. Българският вътрешен министър подчерта, че подписаните между двете страни споразумения се изпълняват на практика и дават реални резултати.    В рамките на разговорите бяха обсъдени предизвикателствата пред граничната сигурност на двете страни, миграционната ситуация, глобалните предизвикателства, произтичащи от международния тероризъм и чуждестранните бойци. Българското звено за обмен на резервациите данни за пътниците е едно от най-доброто в Европа.    Високо ценим сътрудничеството ни в тази сфера и работим за това да получавате възможно най-добрата информация, посочиха домакините. Министър Маринов благодари за възможността да посети един от най-натоварените ГКПП на американо-мексиканската граница и от своя страна покани директор МакАлинън и неговия екип да посетят българската граница и да се запознаят на място с мерките, които предприемаме за охраната й.   ", "date": "2019.03.19", "title": "Маринов: Имаме готовност да развиваме установеното стратегическо партньорство с ФБР"}
{"url": "http://epicenter.bg/article/Okrazhniyat-prokuror-na-Ruse--Povdigame-tri-obvineniya-na-Severin-Krasimirov/177970/3/0", "text": " по време на брифинг, предаде агенция „Фокус“.   „ . Той ще отговаря по три обвинения.    “, каза още окръжният прокурор.    Той отчете, че в последните пет месеца се е работило активно по това дело.    “, каза той. Окръжният прокурор припомни, че е бил доведен в България и по искане на окръжната прокуратура е бил задържан с мярка за неотклонение „задържане под стража“, каквато търпи и до момента.    Oт всички други версии тази е единствена, за която има доказателства, каза окръжният прокурор на Русе.    „ Нашето разследване показа, че се касае за криминално престъпление, мотивът, за който е сексуален, което личи и по обвиненията, по които Северин Красимиров се предава на съд.      Установихме, че вечерта преди извършване на престъплението Северин Красимиров е бил със свои приятели на празненство, където е   и под негово влияние в ранните часове на 6 октомври 2018 г. е тръгнал пеш към дома си и на мястото на престъплението е срещнал жертвата. Тогава е  “, каза още Георгиев.    .    „Знаете сигурно, че на досъдебното производство Северин Красимиров се признава за виновен и дава подробни обяснения, които потвърждават нашето становище относно мотива за извършване на престъплението“, допълни окръжният прокурор. Той посочи, че  .    „ Искам на финала на моето изказване на благодаря на главния прокурор и на ръководството на прокуратурата за доверието, което имаха към нас. За помощта, която ни оказаха, за неуморната работа на разследващия полицай и на всички служители от Второ районно управление към ОДМВР – Русе и от Криминална полиция към нея. Благодаря на експертите от Института по криминалистика, които ни помогнаха с профилите на извършителя и с работата със свидетелите. Да благодаря за бързите ДНК експертизи, които имахме възможност да получим и които бяха безценни, за да се ориентираме за извършителя на престъплението. Не на последно място да ви кажа, че за нас беше професионална чест и удоволствие да получим подкрепа от Прокуратурата на Германия“, изтъкна още Георгиев.     Убийството разтърси България не само с жестокостта, с което беше извършено, но с още един изключително неприятен факт - внушенията, които бяха направени от определени кръгове българи срещу българските институции и българската държава, че в България журналисти, които се борят срещу корупцията и извършват разследвания срещу корумпирани лица, биват убивани, заяви Арнаудова.   „ , добави тя.        каза още окръжният прокурор на Русе Георги Георгиев. Той допълни, че  .    „ Вече възможностите за развитие на процеса в съдебната му фаза зависят от избора на защитата на подсъдимия. Известна ви е процедурата по съкратеното съдебно следствие. Очакваме да видим как ще се развие процесът в съдебната му фаза“, обясни прокурорът. По думите му от тук нататък предстои разпределение на делото в съда, определяне на съдебен състав.    Той посочи, че  .    „ Имаме записи от видеокамери в района, в който виждаме, че това е единственият човек там. Имаме подробни огледи на местопроизшествието, на които не са намерени никакви други следи от друго лице. Няма ДНК материал от друго лице по тялото на жертвата“, допълни още Георгиев.    По думите му не се разполага с други доказателства предварително да е бил подбуден да извърши такова нещо. „Сигурни сме, че целта, поради която той не е бил в дома си в нощта преди да извърши престъплението, няма нищо общо с това, което е направил после“, обясни още окръжният прокурор.   Георгиев Георгиев уточни, че  . „В резултат на които е обвинен и за тези престъпления. Към момента признава вината си“, допълни още Георгиев.     Не сме събрали доказателства категорични за това лицето, с което е преминал границата и е пътувал за Германия да е знаел, че целта на пътуването на Северин Красимиров да се укрие от разследващите органи в България, защото е извършил престъпление“, каза още Красимиров.    Георгиев уточни, че е направено  .    „Тези дрехи възложихме на експертите да проучат и от тях установихме, че биологичният материал по тях съдържа кръв от жертвата и ДНК материал от самия Северин Красимиров. Същевременно по тялото на жертвата и по дрехите, които бяха останали при нея също имаше ДНК материал, който сме подложили на изследване и който ни показва, че профилът на извършителя съвпада напълно с този на Северин Красимиров“, коментира прокурорът.   Попитан дали е употребявал наркотични вещества, Георгиев уточни, че още в момента, в който той е бил върнат в България са взети кръв и урина за изследване от него. Подложили сме ги на експертно изследване. Резултатите от него са, че  “, допълни още Георгиев.    Той обърна внимание, че  “, обясни Георгиев.    „ В европейската заповед за разследване, която изпратихме до колегите ни в Германия, бяхме поискали да бъде прегледан от съдебен лекар в момента на задържането му. Знаете, че в интервала от време това следствено действие беше извършено около пет-шест, седем дни педи той да бъде върнат в България.     „ След това възложихме на нашия съдебен лекар да се запознае с тези материали и да ни даде отговор дали тези наранявания по тялото му имат връзка с престъпленията, по които сме го обвинили и неговото заключение, че тези наранявания могат да бъдат точно по този начин и че във времето отговарят да са му причинени в момента, в който е извършено самото престъпления“, посочи още окръжният прокурор.    По думите му нараняванията му по коленете са типични за позата, заета от него по време на извършване на полов акт.   ", "date": "2019.03.19", "title": "Окръжният прокурор на Русе: Повдигаме три обвинения на Северин Красимиров"}
{"url": "http://epicenter.bg/article/Pusnaha-bashtata-na-Tita-pod-garantsiya--tya-go-podkrepi-v-sada/177993/3/0", "text": "Бащата на Тита - Милен Пенчев бе освободен под гаранция. Той беше обвинен, че е част от организирана група, която е осигурявала документи за получаване на по-високи пенсии. Милен Пенчев, шефът на НОИ в Силистра, излиза от ареста заради влошено здравословно състояние. Той обаче остава под домашен арест. Това реши Специализираният съд на заседанието си във вторник. Началникът на отдел „Отпускане на пенсии“ Стоянка Симеонова ще бъде освободена срещу парична гаранция от 7000 лева, бившият служител на НОИ Тодор Тодоров остава зад решетките. Решението на магистратите е окончателно. Стоянка Симеонова беше задържана при същата акция.   Тримата са с повдигнати обвинения за участие в разбитата група, която фалшифицирала трудов стаж. Срещу 10 000 лева \"фалшивите\" пенсионери успявали да си купят възможно най-високата пенсия. Според прокуратурата с помощта на служителите на НОИ-Силистра са били източвани пенсионни фондове. На излизане от съдебната зала Тита и сестра й не пожелаха да дадат коментар и скриха лицата си.  \"Трябва да съм само свидетел, а не и обвиняем\", каза в съда Пенчев. Той обясни, че два пъти е подавал сигнали в прокуратурата. Това било през септември и октомври м.г.", "date": "2019.03.19", "title": "Пуснаха бащата на Тита под гаранция, тя го подкрепи в съда"}
{"url": "http://epicenter.bg/article/Mazh-zakla-zhena-si-na-ulitsata-i-izbyaga-/178024/3/0", "text": "43-годишен мъж закла жена си днес в 17,10 часа пред шивашкото ѝ ателие в ж.к. \"Изток\" в Ботевград. Жертвата е 38-годишната Камелия Минева.  Според очевидци убийството е станало пред едно от децата на семейството, пише balkanec.bg. Причината за тежкото престъпление била ревност.  Съпругът на Камелия Людмил Димитров избягал от местопрестъплението.  В момента целия град е отцепен от Жандармерия. Очаква се криминалистика от София.   Към 17.30 ч. на телефон 112 е получен сигнал за жена с прободна рана на улица в квартал \"Васил Левски\" в Ботевград. На място незабавно са изпратени екипи на полицията и Спешна помощ, съобщи МВР. Установена е самоличността и е констатирана смъртта на 37-годишната жена. По първоначални данни, 42-годишен мъж от града е нанесъл смъртоносни удари на съпругата си при битов скандал. Полицията издирва заподозрения.  ", "date": "2019.03.19", "title": "Мъж закла жена си на улицата и избяга "}
{"url": "http://epicenter.bg/article/Posreshtame-astronomicheskata-prolet-s-hlad-i-oblatsi/178003/2/0", "text": "През нощта над Западна България ще е предимно ясно, а над останалите райони . В сутрешните часове на места, главно в източните райони видимостта ще е намалена. Минималните температури ще са предимно между 3 и 8 градуса.   В сряда и вплътнява и на места в югоизточната половина от страната  Вятърът ще се ориентира от север-североизток и ще е до умерен. С него и  . Максималните стойности ще са между 15 и 20 градуса. Атмосферното налягане ще се повишава и ще е по-високо от средното за месеца.   . На много места ще има слаби валежи от дъжд, над 1800 м - от слаб сняг. Ще духа слаб до умерен вятър от север-североизток. Максималната температура на височина 1200 м ще е около 8 градуса, на 2000 м - около 1 градус.   На отделни места ще превали слаб дъжд. Ще духа слаб до умерен вятър от север-североизток. Максималните температури ще са между 10-13 градуса. Температурата на морската вода е 8-9 градуса. Вълнението на морето ще е около 2 бала. Астрономическата пролет ще настъпи на 20 март в 23.58 ч.   В четвъртък над Западна и Централна България облачността ще бъде предимно значителна. На места там ще има превалявания от дъжд. Ще продължи да духа слаб до умерен север-североизточен вятър. Дневните температури ще са предимно между 13 и 18 градуса, сутрешните - между 3 и 8 градуса. В петък валежи са малко вероятни. Облачността ще се разкъса и ще намалее до предимно слънчево. Ще се понижат минималните температури, а дневните ще започнат да се повишават.", "date": "2019.03.19", "title": "Посрещаме астрономическата пролет с хлад и облаци"}
{"url": "http://epicenter.bg/article/Uchenitsi-ot-Sevlievo-i-simpatizanti-na-DPS-ot-Burgas-posetiha-EP-po-pokana-na-Ilhan-Kyuchyuk/178004/2/0", "text": "Евродепутатът Илхан Кючюк бе домакин в Европейския парламент на ученици от ПГМЕТ „Ген. Иван Бъчваров“, гр. Севлиево, Професионална търговска гимназия, гр. Бургас и членове и симпатизанти на ДПС от областите Бургас и Габрово. Учениците са на посещение в Брюксел като победители в конкурса \"Аз, бъдещият инженер\", който евродепутатът организира по-рано през годината. В групата участие взе и победителят в конкурса „Доведи приятел в академичното дружество на Младежко ДПС Велико Търново“.   По време на визитата гостите имаха възможността да се запознаят отблизо с работата на институцията, да присъстват на лекция за историята и функционирането на Европейския съюз, както и да се срещнат с българските евродепутати от Движението за права и свободи.   Разказвайки за дейностите и задълженията си като член на Европейския парламент, Илхан Кючюк обърна особено внимание на факта, че младежкото предприемачество е движеща сила за икономически растеж и мястото на младите хора в политическия живот: „Говорейки за бъдещето, много важно е възпитаването и развитието на предприемаческия дух и мислене още в училищна възраст, а в последствие и усъвършенстване през целия живот. Имам предвид развиването у младите хора на способността да превръщат идеите си в действия. Това развива тяхната креативност и несъмнено влияе позитивно върху всяка една сфера на живота ни. Нещо повече, всеки млад човек със своето мислене има значима роля във формирането на политиките. Нашето поколение живее в несигурни времена и ние трябва да намерим общи решения на глобалните предизвикателства. Младите хора искаме да работим заедно и да търсим решение как да гарантираме по-доброто бъдеще“, заяви Кючюк в своето изказване.   По думите на евродепутата този тип посещения са особено важни за осъществяването на ефективна и ползотворна комуникация между институцията и гражданите, но същевременно и прекрасна възможност да се докоснеш до демократичните ценности, които ЕС изповядва.   В заключение, г-н Кючюк ги увери, че ще работи и занапред за създаване на благоприятен предприемачески климат в България, за да може всеки един млад човек да намери реализация на своя потенциал.    „Трябва да се даде шанс на подготвеното и образовано младо поколение да се развива и работи в България. Само така България ще има шанс да отлепи от дъното на ЕС по всички икономически показатели и ще се доближи нивото на старите членки на ЕС“, допълни още евродепутатът.", "date": "2019.03.19", "title": "Ученици от Севлиево и симпатизанти на ДПС от Бургас посетиха ЕП по покана на Илхан Кючюк"}
{"url": "http://epicenter.bg/article/Tsvetanov--Pravitelstvoto-polaga-maksimalni-usiliya-badeshtite-pensioneri-da-poluchavat-po-golemi-pensii-/178005/2/0", "text": "Правителството полага максимални усилия бъдещите пенсионери да получават по-големи пенсии. Това каза председателят на ПГ на ГЕРБ Цветан Цветанов по време на брифинг в Народното събрание, предаде Агенция „Фокус“.  Той посочи, че затова се полагат усилия както приходните агенции да си свършат работата, така и в борбата с контрабандата.  Цветанов обясни, че прогнозата на ЕК за 2019-2020 е икономически растеж 3,5 %. По думите му страната ни е в топ петицата на държавите, които имат икономически растеж и прогноза за този растеж.  „Това ни дава самочувствието и това, което беше заявено от министър-председателя и от финансовия министър само преди месец-месец и половина на един икономически форум, че в 2020 г. ще има отново увеличение в бюджетната сфера с 10 %“, коментира Цветанов.  „ПП ГЕРБ за осем години в управление сме имали своя ангажимент допълнително да даваме два пъти в годината добавки за най-ниските пенсии. Да, действително тя не е чак толкова голяма, но говорим за 100 млн. лв. ежегодно. Това означава, че за осем години по сто са 800 млн. лв“, обясни още Цветанов.   БСП на партийно ниво си фалшифицират изборите, а говорят за такава опасност на национално ниво – Корнелия Нинова и екипът ѝ правят генерална репетиция, заяви още Цветанов.  „Всички сте свидетели как през последните няколко седмици се говори за фалшифициране на предстоящите избори, че трябва да бъде избрана новата ЦИК“, каза Цветанов. Той обърна внимание, че за избора на водача на листа на БСП се е чуло, че изборите са били опорочени.  „Изборите са били манипулирани. Представете си тези, които казват, че изборите ще бъдат манипулирани и фалшифицирани на национално ниво, вътре на партийно ниво си фалшифицират изборите. Корнелия Нинова и нейният екип правят генералната си репетиция за гласуването с това, което очакваме и знаем, че те го правят най-добре“, посочи Цветанов и припомни случая Костинброд от 2013 г.  ", "date": "2019.03.19", "title": "Цветанов: Правителството полага максимални усилия бъдещите пенсионери да получават по-големи пенсии "}
{"url": "http://epicenter.bg/article/Rezhat-pomoshtite--ako-detsata-ne-sa-v-detska-gradina-ili-uchilishte/178007/2/0", "text": "Децата не са ли в задължителна детска градина и в училище - семейството няма да получава семейни помощи от държавата за съответното дете. Това каза председателят на парламентарната Комисия по образование и депутат от ГЕРБ Милена Дамянова по време на брифинг в Народното събрание, предаде Агенция „Фокус“.   По думите ѝ това е крайна поправка в сравнение със сегашния режим и няма да има вратички и изключения. „Промяната, която внасяме има една основна цел – всяко дете има право на образование, а семейството и държавата имат задължението да гарантират това право. Още нещо - не можем да си позволим нито сега разхищаване на средства, нито това да се случва в бъдеще“, допълни Дамянова.   Тя даде пример с една от провинциите на Германия, където ако детето не посещава училищни мероприятия дори в срок от три дни, семейството е длъжно да даде писмени обяснение за това.   „Ако семейството или ученикът получава парични средства, то директорът на училището е длъжен в срок до четири дни да уведоми съответната служба за насърчаване на образованието. Във Франция например още при първото записване на детето в училище родителят подписва договор, с който гарантира неговото посещаване. Ако детето не посещава училище, следват отново писмени обяснения, механизъм за подкрепа на детето, санкции, спиране на социалните помощи и дори намесата на прокурор“, допълни Милена Дамянова.   Председателят на Образователна комисия призова тази политика да не се приема само като политика на санкции. „Това е част от общата ни политика на образованието като приоритет и утвърждаване на училището като обществена и най-висша ценност“, допълни Дамянова.   ПГ на ГЕРБ внася законови промени, целящи редовното посещение на децата в задължителната училищна и предучилищна форма на обучение. Това каза зам.-председателят на парламентарната Комисия по труда, социалната и демографската политика и депутат от ГЕРБ Светлана Ангелова.   Ангелова обясни, че промените касаят Закона за социално подпомагане и Закона за семейните помощи за деца. По думите ѝ целта е по-строго обвързване на получаването на месечните помощи за безработни, за наем на заплащане на общинско жилище и месечните помощи за деца с редовното посещение на децата в задължителната форма на обучение.    „ Най-важната промяна е в Закона за семейните помощи за деца, че в рамките на един месец от една учебна година, ако се допуснати отсъствия повече от три дни за дете, което посещава редовна форма на предучилищно образование, и отсъствие от 5 учебни часа за ученик, семейството се лишава от месечна помощ за дете до навършване на 18 години или до завършване на средно образование“, допълни още Ангелова и уточни, че срокът за това ще е една година.    Навсякъде по страната непосещаването на училище е основен проблем, със законопроекта на ГЕРБ правим разумна крачка в посока решаването му. Това каза министърът на образованието Красимир Вълчев.    „ Обикаляме из страната, почти навсякъде това е основният проблем. Гласът, който чуваме, призивите, които чуваме, са за усилване на санкционния механизъм. Не става само с убеждение. Законопроектът е крачка в тази посока. В същото време сме се опитали да направим разумна крачка“, коментира министърът.    Той отбеляза, че не всички видове социално подпомагане ще бъдат обвързани и уточни, че ще има помощи, които трябва да се предоставят, въпреки всичко.", "date": "2019.03.19", "title": "Режат помощите, ако децата не са в детска градина или училище"}
{"url": "http://epicenter.bg/article/Yoncheva-dava-na-Konstitutsionniya-sad-Zakona-za-zashtita-na-lichnite-danni/178009/2/0", "text": "Водачът на листата на БСП за европейските избори и говорител на ПГ на \"БСП за България\" Елена Йончева и представители на ръководството на партията и парламентарната група ще внесат жалба в Конституционния съд във връзка с промените в Закона за защита на личните данни, които ограничават правото на свобода на словото, в 11.00 часа на 20 март 2019 г. (вторник). Това съобщиха от пресцентъра на БСП.   Президентът Румен Радев върна промените в Закона за личните данни за ново обсъждане в парламента на 4 февруари. Той оспори приетите 10 критерия, по които журналисти, научни работници и писатели следва да доказват, че са използвали правомерно лични данни. Според него това създава ненужна свръхрегулация и представлява ограничение на свободата на изразяване и информация.   На 20 февруари президентското вето бе отхвърлено от мнозинството.  ", "date": "2019.03.19", "title": "Йончева дава на Конституционния съд Закона за защита на личните данни"}
{"url": "http://epicenter.bg/article/Tsvetanov-za-noviya-si-apartament-/178010/2/0", "text": "  Цветанов се е сдобил с новия апартамент през изминалата 2018 г., като е прехвърлил на фирмата-строител на луксозния имот два от своите стари апартаменти, съобщава \"Свободна Европа\". Сделката поражда редица въпроси, като най-смущаващият от тях е, как квадратният метър в лускозната сграда излиза на семейство Цветанови едва 627 евро, при положение, че цените там започват от 2600 евро на кв. м.   Малко по-късно председателят на ПГ на ГЕРБ обясни пред медиите в парламента как е купил новия си апартамент: \" . Само че разликата е, че двата апартамента съм заменил за един.   и всичко това е документирано в нотариалния акт, който съм подписал през 2018 година. Така че няма нищо, което да не съответства'', разясни Цветанов въпроса с апартаментите му.   ,, о, защото ми омръзна да се обяснявам в публичното пространство за 6 апартамента и какви ли не щуротии'', допълни Цветанов.   ,,  моята съпруга след - единствения недвижим имот, който са купили, е бил 62 кв м на моята голяма дъщеря през 2003 година мисля, че беше'', каза още той.   ,, Единия е този, в който живеем, а другия – с право на владение на родителя на съпругата ми'',   \"Такива въпроси ми задаваха преди 4 години и, помните, че точно в парламента направих обяснения как апартамент от родителите на съпругата ми са прехврълени.    \"  Отговарям от уважение към вас, за да може всеки да е запознат и се надявам да се чуе от всички\", отсече той.   \"Свободна Европа\" публикува дейтайли от сделката.    И макар на практика имотите му да са намалели с един, имуществото на председателя на ПГ на ГЕРБ се е увеличило значително. Апартаментът на Цветанов се намира в наградената през 2017 г. „Сграда на годината\". Това е кооперация на фирма „Артекс“ на име „Летера“, известна още като „Къщата на буквите“. Зданието се намира в столичния квартал \"Изток\", на улица „Латинка“.    според разследването на медията.   Замяната е извършена на стойността на данъчната оценка на новия имот, която е 386 654 лева (в тази сума влизат двата стари апартамента с паркоместа и доплатените от Цветанов 100 000 лева). Изчисленията показват, че по документи новият имот е с цена 1227 лева на кв. м.   Тъй като цените на новото строителство в столицата се изчисляват в евро, това на практика озачава, че Данъчната оценка съществено се различава от пазарната цена на подобни имоти, констатират експертите на гражданската организация „Антикорупционен фонд“, с които \"Свободна Европа\" работи заедно за установяване на фактите.   В подкрепа на този извод са и медийни твърдения на директора на \"Артекс\" Весела Мирянова, която заявява, че имотите им се продават на цени, достигащи до 3000 евро за кв. м.   Експерт от Антикорупционния фонд, който също се свърза с отдел „Продажби“ на \"Артекс\", за да попита за имоти на цени от около 600 евро на квадрат, предизвиква откровено недоумение сред продавачите. По тяхна информация  Ако в \"Артекс\" са казали истината, това означава, , съобщават от \"Свободна Европа\".   „Пазарната цена на подобни луксозни имоти е значително по-висока от данъчната им оценка“. Това коментира пред Свободна Европа юристът на „Антикорупционния фонд“ Лора Георгиева. По думите й в конкретния случай, ако тези около 387 000 лева (платени от Цветанов чрез замяна на жилища плюс доплащане) е наистина цената на придобиване в недвижимото имущество в сграда „Летера“, възникват сериозни съмнения за нарушение на етичните норми.   В общи линии вариантите след сделката са два:   В първия случай биха били нарушени етичните норми от правилника на НС, съгласно които      Категорично можем да кажем, че при размяна на подобни имоти, основана на обичайните им пазарни цени, разликата за доплащане би трябвало да бъде значително по-висока, коментира пред Свободна Европа експертът на Анктикоруционния фонд Николай Стайков.    ", "date": "2019.03.19", "title": "Цветанов за новия си апартамент: Дал съм две жилища за едно, добавил съм 100 хиляди лева кредит!"}
{"url": "http://epicenter.bg/article/Ivo-Hristov-/178014/2/0", "text": "За какво да си говорят президентът и премиерът? За успехите на правителството ли? След реализацията на стратегическите цели от началото на прехода - ЕС и НАТО, зациклихме в някакво безпосочно гонене на опашката, заяви в предаването \"Лице в лице\" по БТВ Иво Христов, шеф на президентския кабинет и председател на Стратегическия съвет при държавния глава.   .   \"Това е тим, който е призван да бъде алтернатива на статуквото. Това невинаги значи опозиция, случвало се е да имаме и общи идеи с управляващите, но е очевидно, че има разминаване между очакванията на българите и това, което управлението им предлага. България очевидно не намира себе си\", заяви още началникът на кабинета на държавния глава за членовете на  Стратегическия съвет.   \"Стратегическият съвет при президента няма призвание да се превърне в партия. Нямаме и този русурс. Чест прави на тези достойни и куражлии българии, които в трудна атмосфера, в която се оказва натиск върху всяко инакомислие в България и са хипнотизирани всяка вечер с новини за стабилност, застават с името си\", бяха точните му думи.    посочи Иво Христов.   Няма ясна идея кой е драйвърът на националната икономика, изтъкна председателят на Стратегическия съвет на президента Румен Радев.   Христов критикува работата на кабинета и липсата на големи цели, като подчерта, че стратегическите проекти са се провалили. \"  Основни демократични завоевания като свободата на словото са спомен. И трябва да се мисли за някаква алтернатива\", изреди Иво Христов, обосновавайки идеята за създаване на Стратегическия съвет.   И продължи:  \"Прескачам проблемите с ерозията на властите. Основни демократични завоевание като свободатана словото са само спомен\".   \"   Според него правителството трябва да положи усилия за среща на премиера с държавния глава.  . Такава власт отменя понятието \"политическа отговорност\". Президентът в такъв случай може само да коментира и връща законопроекти, посочи Христов.  . , каза още Иво Христов.   \"Когато българите изглеждат хипнотизирани от медикрацията, то на този фон някой се рашава да мисли алтернативно и затова се иска кураж. Това е екип, който е призван да мисли алтернативно на статуквото\", продължи шефът на президентския кабинет.   Иво Христов отрече да е Сивия кардинал на държавния глава. \"Удобен мит е, че съм \"сив кардинал\" на президента. Не съм кардинал и дано не съм сив\", каза той. И обясни: \"Това е удобен мит, създаден от опонентите на президента Отрече и да е проруски настроен. \" . Защо към него, а не към друг. Ако той беше проруски настроен, какъвто мит насажда властта\", каза Христов. Коментира и твърдението, че президентът бил против закупуването на Ф-16. \"Това е непросто заблуда. Това е истината, отпечатана на обратната страница - не президентът иска \"Грипен\", а властта иска Ф-16.   обясни той.  Водещата Цветанка Ризова припомни, че президентът Румен Радев не е стъпвал в парламента и попита защо е този отказ да се общува с депутатите. \"Какво значи отказ да се общува с депутатите? Те произвеждат закони, някои от които президентът връща. Би било безконфликтно, ако това, което произвеждат е качествено.   изтъкна той.   \"  Да прегърне и опрости, да даде морална подкрепа? Той може само да коментира и да се противопостави.\" Попитан дали това означава, че битката продължава и разграничението е голямо и сериозно, Иво Христов отговори: \"Парламентът не е кафене, за да каниш президента на кафе. Това е несериозно като понятие. Има йерархия\",  отговори Христов и поясни защо Радев прие Корнелия Нинова, а не приема министри от управлението. \"Защото Корнелия Нинова дойде заедно със своите парламентаристи.   И в края на разговора Иво Христов припомни думи на покойния д-р Петър Дертлиев, че трябва да се управлява с таланта на цялата нация.   \"Имате ли чувството, че управлява този талант?\", обърна се с риторичен въпрос към водещата Иво Христов.    ", "date": "2019.03.19", "title": "Иво Христов: За какво да си говорят президентът и премиерът? За успехите на правителството ли?"}
{"url": "http://epicenter.bg/article/Andrey-Raychev--Nyama-da-ima-raztseplenie-na-BSP--tova-sa-sanishta-na-protivnitsite-im-/178019/2/48", "text": "„ . Гледах социологическо изследване какво мисли населението по въпроса дали Йончева е корумпиран човек, който си отмъщава на властта, или човек, който храбро се сражава и затова властта я напада.   Това каза за БНР социологът Андрей Райчев по повод листата на БСП за европейските избори.    „ “ припомни Райчев.  Според него    „Нинова налага нова линия – на подмладяване и изчистване на старите муцуни, по тази причина те доста активно са се съюзили и дават отпор. На мен ми се струва, че тяхната борба е безнадеждна, защото  Там тя е много популярна и ако се сражава някой срещу нея на тази основа, ще се получи загуба от типа 90 на 10 или 80 на 20. Фактически тя владее играта,“ обясни социологът.  Най-изгодният вариант за левицата е Станишев да получи място в листата на БСП и скандалът да се потуши, заяви социологът в предаването „Нещо повече“ по програма „Хоризонт“. Според него противопоставянето „не е на принципна основа“.  „Единственото голямо разминаване е по въпроса за либералния характер на лявото.   – тя е решително против Истанбулската конвенция, а за мигрантите заема твърда позиция. Нима българските леви по въпроса за Истанбулската конвенция или по въпроса за мигрантите биха стояли на позицията на Станишев. Няма идейна основа. Остава основата: „Аз кой съм, ти коя си“. Това електоратът не го обича и наказва един от двамата. В случая ще е Станишев,“ смята Райчев.  , изтъкна той и обобщи:  „Никакво разцепление на БСП няма да има. Това са сънища на техните противници“.  ", "date": "2019.03.19", "title": "Андрей Райчев: Няма да има разцепление на БСП, това са сънища на противниците им "}
{"url": "http://epicenter.bg/article/Prezidentat-se-sreshtna-s-pozhizneniya-sekretar-na-Frenskata-akademiya-Elen-Karer-D-Ankos-/178022/2/0", "text": "Бъдещето на обединена Европа изисква силното културно присъствие и съхраняването на културната идентичност на всички държави-членки на ЕС. Европа ще загуби много, ако културните достижения на европейските държави бъдат накърнени в резултат на глобализацията и ЕС остане пространство, лишено от своите духовни традиции. Това беше общата позиция на президента Румен Радев и на Елен Карер Д’Анкос, пожизнен секретар на Френската академия, които разговаряха днес на „Дондуков“ 2, съобщиха от прессекретариата на президента.  В срещата участва и посланикът на Франция в България Ерик Льобедел.  Президентът Радев благодари на Елен Карер Д’Анкос за нейния принос за присъединяването на страната ни към ЕС и в процеса на европейска интеграция. „Когато България се нуждаеше от приятели и съмишленици, Вие бяхте един от тях със своя силен глас“, подчерта Румен Радев.  По-старите държави-членки на ЕС да подкрепят стремежа на държавите от Източна Европа да докажат своя икономически и обществен потенциал, призова президентът. По думите на държавния глава, със своите икономически възможности и култура Франция може да има много по-активна роля на Балканите и в България.  „Със сигурност инвеститор номер 12 не е мястото, което следва да заема Франция в българската икономика“, посочи президентът и в отговор на въпрос в каква степен търговете у нас са честни, той добави, че президентската институция ще продължи да работи за подобряване на бизнес средата в България и за изсветляване на икономическите процеси у нас.  „Ако наистина искаме да сме интегрална част от Европа, трябва да следваме прозрачните европейски процедури и практики и в икономиката, и при възлагането на обществени поръчки“, подчерта още държавният глава.  ", "date": "2019.03.19", "title": "Президентът се срещна с пожизнения секретар на Френската академия Елен Карер Д’Анкос "}
{"url": "http://epicenter.bg/article/Ivaylo-Kalfin--Poveche-ot-polovinata-pensioneri-vzimat-200-lv--tova-e-nespravedlivo/178023/2/0", "text": "Промените през 2015 г. бяха направени след една година консултации, припомни в предаването \"Още от деня\" бившият вицепремиер и министър на социалната политика Ивайло Калфин. Повече от половината пенсионери взимат 200 лв., това е несправедливо, изтъкна той. Калфин коментира така повишаването на минималната пенсия без да се отчита осигурителния стаж. Актуализацията означава да се преизчислят парите за старост, обясни бившият вицепремиер.   Калфин бе гост в студиото на БНТ във връзка с възникналия проблем с новите пенсии. От началото на годината влезе в сила нов индивидуален коефициент при изчислението на новите пенсии. Новият регламент ощетява 31% от тези близо 68 000 души, които предстои да се пенсионират тази година, смятат експерти. Това става по закон, приет през 2015 г., когато Калфин ръководеше социалното министерство.   Той припомни, че идеята на промените, направени преди четири години, е била да се запушат пробойните в НОИ. И тази цел е била постигната.    ", "date": "2019.03.19", "title": "Ивайло Калфин: Повече от половината пенсионери взимат 200 лв., това е несправедливо"}
