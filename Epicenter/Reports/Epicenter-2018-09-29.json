{"url": "http://epicenter.bg/article/Kristian-Vigenin--Horata-useshtat--che-Borisov-si-otiva--ne-izklyuchvam-toy-da-hvarli-karpata/164677/2/48", "text": "Хората усещат, че Борисов си отива и промяната в главите на хората много скоро ще се случи и в социологическите проучвания. Сериозен спад отбелязва личният рейтинг на Бойко Борисов, на който се крепи цялата партия. Не изключвам възможността Борисов да хвърли кърпата на тепиха, за да опита да спаси малкото останало за ГЕРБ. Такава прогноза направи в предаването \"Офанзива с Любо Огнянов\" по Канал 3 депутатът от БСП за България Кристиан Вигенин. \"Оставането на това правителство, на този парламент оттук нататък ще става само със сделки с ДПС. Ние заявихме, че този парламент е изчерпан\", добави бившият външен министър. Той изтъкна и големите противоречия между премиера Борисов и председателя на ПГ на ГЕРБ Цветан Цветанов, които, по думите му, досега са били добре прикривани. Кристиан Вигенин предрече, че предсрочни парламентарни избори може да има догодина заедно с европейските, като БСП ще спечели и едните, и другите избори. \"Ние ще спечелим тези избори по начин, който да не дава колебания\", каза Вигенин. \"Ние не търсим измислени коалиции на принципа \"аз на теб, ти на мене\", хората се произнесоха ясно - всичко на масата. Когато дойде моментът, ще разсъждаваме кой е партньорът ни, и то не на всяка цена\", обяви той за евентуалните коалиционни партньори на БСП след спечелването, по преценката му, на задаващите се, според социалистите, предсрочни парламентарни избори. По повод коментарите, че президентът Румен Радев подготвя създаването на партия през движение, подобно на един от предшествениците му Георги Първанов, Кристиан Вигенин изрази мнение, че настоящият държавен глава \"има потенциал да бъде президент 10 години\". \"Виждам, че има много спекулации към този въпрос, но аз не виждам такива амбиции от президента, макар че никога не се знае какво ще се случи. Георги Първанов бе обявил, че няма да прави партии. И къде е сега той и партията му? Сякаш се създаде такава традиция, и всички смятат, че Румен Радев ще направи същото. Но той е човек на честта и ще се учудя много да направи това след едва 2 г. от мандата. Мисля, че тези спекулации са наистина безпочвени. Смятам, че хората не биха го възприели той да прекрати своя президентски мандат и да създаде партия. Задайте му този въпрос и сигурно отговорът ще бъде много остроумен\", предложи Кристиан Вигенин. По думите му предизборната кампания вече е започнала, като посочи предложението за потребителска кошница на ВМРО. \"Че кампанията започва, очевидно започва - самите Обединени патриоти отвътре опитват да се разграничат, защото потъват\", заяви Вигенин.  ", "date": "2018.09.29", "title": "Кристиан Вигенин: Хората усещат, че Борисов си отива, не изключвам той да хвърли кърпата"}
{"url": "http://epicenter.bg/article/Ninova--DPS-ubiha-s-edin-kurshum-dva-zaeka---i-GERB--i-OP--nie-sme-prizvani-da-badem-alternativa-/164646/2/48", "text": "Последните два месеца се белязани от нестабилност на управляващата коалиция - с битки за власт вътре в \"Обединени патриоти\" (ОП), между ОП и ГЕРБ и между лобитата в ГЕРБ. Те вече стават видими с обвиненията в лобизъм между Сидеров и Симеонов и репликите между Цветанов и Бъчварова, и противопоставянето Борисов - Цветанов за оставките на министри. ГЕРБ предизвикаха и война между институциите, нападайки постоянно президента Радев. Това каза лидерът на БСП Корнелия Нинова на заседанието на НС на БСП, съобщиха от пресцентъра на партията. Тя отбеляза, че се увеличават националните и местни протести - от майките на деца с увреждания, до пътища. Председателят на БСП подчерта, че хората са несигурни. \"Парламентарното мнозинство се клати. Два дни поред управляващите не можаха да съберат необходимото мнозинство от 121 човека, за да започне работа Народното събрание. Ние няма да крепим кворума им, за да съществува правителството на Бойко Борисов и да продължава да води държавата към дъното. Но от петък, имаме абсолютно нова политическа ситуация. ДПС убиха с един куршум два заека - и ГЕРБ, и ОП. Показаха на ГЕРБ кой кара влака и занулиха патриотите. Брилянтен ход. Ние не се регистрирахме за кворум. Първият път ДПС също. Изправени пред заплахата парламентът да бъде блокиран, правителството да падне и да загубят топлите си местенца и пари, ГЕРБ се предадоха на ДПС и изпълниха условието им - да оттеглят закона за местното управление. Вчера условието беше този закон. А следващите условия? С този ход ДПС изтриха патриотите от политическата карта\", коментира новата ситуация Корнелия Нинова. Тя припомни твърдението на ОП преди няколко месеца: \"Ако има някаква заплаха за България, това е връщането на ДПС на власт. ДПС не може да се примири с факта, че ги отстранихме от властта, и то завинаги\". Нинова каза, че в петък се е видяло, че не само не са ги отстранили, а в името на това патриотите да останат във властта, са легнали на килимчето пред ДПС. \"Нека се знае - ДПС управлява ГЕРБ, а \"Патриотите\" са щастливи от това, защото великодушно им се подхвърлят трохи от държавната трапеза. У управялващите няма принципи, няма идеологии, няма програма. Ето затова сме призвани да бъдем алтернатива на статуквото. Ако искахме власт на всяка цена, сега и ние можехме да се сговаряме за постове и пари. Не искаме това. Искаме смяна на модела и затова сме различни\", заключи лидерът на БСП.  ", "date": "2018.09.29", "title": "Нинова: ДПС убиха с един куршум два заека - и ГЕРБ, и ОП, ние сме призвани да бъдем алтернатива!"}
{"url": "http://epicenter.bg/article/Tsvetanov--Hubavo-e--che-sme-chast-ot-obedinena-Evropa-i-se-polzvame-ot-neynata-solidarnost/164647/2/48", "text": "Председателят на Парламентарната група на ГЕРБ и зам.-председател на партията Цветан Цветанов и кметът на Свищов Генчо Генчев официално дадоха старт на работата на нов томограф от последно поколение, инсталиран в отделението по образна диагностика на свищовската болница „Д-р Димитър Павлович“. Това съобщиха от пресцентъра на партията. На церемонията присъстваха също кметът на Велико Търново и председател на НСОРБ Даниел Панов, народният представител от ГЕРБ Станислава Стоянова и председателят на Общинския съвет в Свищов д-р Кристиян Кирилов. „Радвам се, че този томограф, за който лекарите споделиха, че им е бил нужен още преди 20 години, сега ще даде възможност за точна диагностика и правилно лечение на пациентите. Хубаво е, когато ние сме част от силна и обединена Европа и трябва да си даваме сметка колко е важна това за нас. Защото реализираното тук е на стойност над един милион и сто хиляди лева. Това, което е изключително важно е, че това е трансграничен проект, който се финансира от европейската солидарност“, заяви Цветанов по време на събитието, като допълни, че само след година ще имаме възможност да дадем гласа си за силна и обединена Европа. „Аз знам какви са проблемите в Свищов и искам да благодаря на кмета Генчо Генчев, който е изключително отговорен градоначалник. Той живее с проблемите на Свищов не само в сферата на здравеопазването, но във всяка една област. Затова той и местната власт могат и занапред да разчитат на нашата подкрепа“, подчерта председателят на ПГ на ГЕРБ. С новата апаратура ще е възможна комплексна и висококачествена диагностика, което е от ключова важност както за пациентите, така и за ефективността на болницата. Томографът е закупен по проект „Вашето здраве има значение!“, финансиран от Програмата за трансгранично сътрудничество, който Свищов реализира съвместно с румънската община Зимнич. Преди дни в свищовската болница пристигна и реаномобил, оборудван по най-високите медицински стандарти. При своето посещение в лечебното заведение председателят на ПГ на ГЕРБ Цветан Цветанов подари на болницата мобилен ехограф. В момента лечебното заведение, което до неотдавна генерираше огромни дългове, изплаща редовно своите задължения, наваксано е и някогашното закъснение при възнагражденията на медицинския персонал. В болницата функционират неврологично, хирургично, вътрешно, детско и отделение по образна диагностика, а също сектор за физиотерапия и клинична лаборатория. „Винаги, когато срещаме трудности, намираме подкрепа от г-н Цветанов, г-н Панов и народния представител Станислава Стоянова. Така беше и когато намерихме възможност да кандидатстваме за такъв проект. Затова държахме те да присъстват на това откривате, за да мога да им благодаря още веднъж. Това е една хубава придобивка, която Свищов заслужава”, каза на церемонията и кметът на общината Генчо Генчев.  ", "date": "2018.09.29", "title": "Цветанов: Хубаво е, че сме част от обединена Европа и се ползваме от нейната солидарност"}
{"url": "http://epicenter.bg/article/Psiholog--Borisov-izglezhda-kato-turist-do-Donald-i-Melaniya-Tramp--VIDEO-/164648/2/0", "text": "„Нашият премиер все едно е човек – турист, който се е присъединил към една известна двойка, леко е пристъпил към тях и е погледнал много закачливо към фотографа, сякаш му казва „Ето, виж сега, снимай ме”, коментира протоколната снимка от сесията на ООН психологът и профайлър Росен Йорданов в студиото на „Тази събота” по бТВ. „Тръмп за застанали в една много пресилена и екзалтирана поза. Усмивките им никак не изразяват сърдечност и забавление”, допълва Йорданов. Снимката, на която премиерът прегръща британския министър-председател Тереза Мей, Росен Йорданов определи като среща с любима леля. При тази с премиера на Канада Джъстин Трюдо Борисов е показал превъзходството си, като е поставил ръката си върху неговите. „Може би поради възрастта си нашият премиер благосклонно е положил ръка, показвайки кой е отгоре”, коментира Йорданов.  ", "date": "2018.09.29", "title": "Психолог: Борисов изглежда като турист до Доналд и Мелания Тръмп (ВИДЕО)"}
{"url": "http://epicenter.bg/article/Ninova--Televiziyata-na-BSP-shte-otgovori-na-nuzhdata-ot-svoboda-na-mneniya-i-obektivna-informatsiya/164656/2/48", "text": "Телевизията на БСП, която се казва „Българска свободна телевизия“, ще има за цел да отговори на нуждата от свобода за изразяване на мнения, от обективна и достоверна информация. Това стана ясно от изказването на председателя на БСП Корнелия Нинова на днешното заседание на Националния съвет на партията, съобщиха от пресцентъра на БСП. Тя издаде подробности от програмната схема, като обясни, че акцент ще бъдат емисиите новини, публицистичните предавания и разследващата журналистика. Важните политически събития ще бъдат излъчвани на живо. В програмата са заложени много публицистични предавания, в които зрителите ще могат да бъдат активната част от дебата. Те ще са посветени на историята, на образованието с патриотична насоченост, на семейните ценности и традиции, на добрите практики в различни професионални направление, както и на успешни личности, които издигат авторитета на страната ни. Важен акцент в програмата на телевизията ще бъдат предаванията, посветени на местната власт, както и на живота на хората в малките населени места - техните проблеми, но и примерите за успешност. За по-младото поколение ще има отделен модул. Намеренията са Българска свободна телевизия да стартира до края на годината. Припомняме, че през изминалата седмица в СЕМ бяха внесени необходимите документи за получаване на регистрация. Телевизията ще се разпространява по кабел и сателит.  ", "date": "2018.09.29", "title": "Нинова: Телевизията на БСП ще отговори на нуждата от свобода на мнения и обективна информация"}
{"url": "http://epicenter.bg/article/Tsvetanov--Modelat-na-upravlenie-na-Gencho-Genchev-v-Svishtov-e-dobar-primer-za-vsichki-kmetove/164657/2/48", "text": "Радостен съм, че гражданите на Свищов избраха за кмет Генчо Генчев. Със своята енергия и съвместна работа с българските институции, той решава проблемите на Свищов. Неговият модел на управление е добър пример за всички кметове в България. Това заяви в Свищов председателят на ПГ на ГЕРБ и зам.-председател на партията Цветан Цветанов, съобщиха от пресцентъра на партията. Благодарение на европейската солидарност жителите на Свищов имат хубави пътища, нови детски площадки и красива градска среда. „Приоритет на правителството остава образованието и тук, в Свищов, продължават да се реализират проекти за обновяване на образователната инфраструктура. Освен това непрекъснато увеличаваме учителските възнаграждения, като поредното такова ще бъде от 1 януари – 20 %“, подчерта Цветанов. Във връзка с откриването по-рано днес на нов томограф от последно поколение в отделението по образна диагностика на свищовската болница „Д-р Димитър Павлович“, Цветан Цветанов коментира, че благодарение на синхронизацията на местната власт и болницата този трансграничен проект е бил реализиран. „Новата придобивка е изключително ценна, защото тя дава възможност за точна диагностика на пациентите. Всички в свищовската болница ми споделиха днес, че от 20 години чакат това нещо да се случи, като периодично са получавали обещания, които не са били изпълнявани“, посочи председателят на ПГ на ГЕРБ. „Надявам се новата придобивка за свищовската болница, модерната инфраструктура в Свищов и увеличените доходи да накарат жителите на този град да останат и да се развиват в него“, уточни Цветан Цветанов. Преди това Цветанов посети свищовското село Хаджидимитрово. Той бе придружаван от кмета на Свищов Генчо Генчев, кмета на Велико Търново Даниел Панов, депутата от ГЕРБ Станислава Стоянова и председателят на Общински съвет – Свищов д-р Кристиян Кирилов. Всички те инспектираха ремонта на крайно амортизирания главен водопровод в селото. Водопроводът в селото ще бъде изцяло подменен, за да се сложи край на водния режим, който повече от две десетилетия мъчи населеното място. По трасето се отчитаха над 80 процента загуби на вода. За ремонта бяха отпуснати 200 000 лева с постановление на Министерски съвет през август. Инвестицията е в полза на повече от 600 местни жители. „Радвам се, че с ангажиментите, които поемаме, допринасяме за това хората в населените места да живеят по-добре. Чест прави на вашия кмет Емил Тодоров и на свищовския градоначалник Генчо Генчев, че са толкова активни и непрекъснато търсят съдействие, когато става дума за полезни идеи и проекти“, заяви Цветанов. Кметът на Хаджидимитрово Емил Тодоров изрази пред гостите радостта на своите съселяни от предстоящото разрешаване на проблема, който е основен за тях. „Това беше най-голямата ни болка, но вече тази болка е на оздравяване. От 50 години не се е случвало да има такава грижа за нас както от местната, така и от държавната власт. Разчитаме стабилността в държавата да се запази, за да могат и още проблеми да намерят своето решение”, споделиха с Цветанов местни жители. Близо 1.6 милиона лева предстои да инвестира Община Свищов в подобряване на водоснабдяването. Средствата ще бъдат вложени в близо 9000 метра нов водопровод.  ", "date": "2018.09.29", "title": "Цветанов: Моделът на управление на Генчо Генчев в Свищов е добър пример за всички кметове"}
{"url": "http://epicenter.bg/article/Krasimir-Uzunov--Makedoniya-ostava-razdelena-v-navecherieto-na-referenduma--boykotat-shte-naddelee/164658/2/0", "text": "Македония остава разделена в навечерието на референдума, но бойкотът ще надделее. Това прогнозира в обзорно-публицистичното предаване „Метроном“ президентът на Радиоверига и Агенция „Фокус“ Красимир Узунов, специалист по въпросите за Балканите. От една страна, гражданските движения бойкотират с лозунги „Винаги Македония, никога Северна“, а от друга е евроатлантическата ориентация на коалиционното правителство на премиера Зоран Заев, уточни той. В районите с преобладаващо албанско население ще се пълнят кутиите за смяна на името, коментира Красимир Узунов, като уточни, че различният процент подкрепа в регионите с различно по състав население, ще повдигне въпроса за етническото гласуване в югозападната ни съседка. „Желанието и натискът от страна на ЕС не е понеже Македония е много важна. Единственият шанс тя да оцелее като държава, е да получи евроинтеграция и то не на ценности, а само на територията. Никой не може да каже докога Македония ще продължи да съществува. Четенето на резултатите от референдума ще бъде на кой-както му е удобно, но ако трябва да бъдем реалисти – единственият шанс Македония да продължи да съществува като държава, е бърз евроинтеграционен процес, което не виждам като възможност. Скептик съм, че референдумът ще мине 900 хиляди гласа, за да бъде легитимен. На Македония ѝ предстоят тежки месеци“, обясни Красимир Узунов. Референдумът е с информационен характер, припомни той, като уточни, че какъвто и да е резултатът, правителството ще твърди, че по-голямата част от гражданите са „за“ промяна на името. От това ще последва гласуване в парламента и нови опити част от депутатите от опозиционната ВМРО-ДПМНЕ да припознаят проевропейска позиция, прогнозира Узунов. Според него каквото и да се реши в Македония, е важно предстоящото решение и на Гърция.  ", "date": "2018.09.29", "title": "Красимир Узунов: Македония остава разделена в навечерието на референдума, бойкотът ще надделее"}
{"url": "http://epicenter.bg/article/Gen--Kircho-Kirov--Turtsiya-se-nuzhdae-ot-ikonomicheskata-mosht-na-Germaniya-v-reditsa-aspekti/164659/2/0", "text": "Турция се нуждае от икономическата мощ на Германия в редица аспекти. Това каза за обзорно-публицистичното предаване „Метроном“ на Радио „Фокус“ ген. Кирчо Киров, началник на Националната разузнавателна служба в периода 2002-2012 г. Според него на първо място срещата между Анкара и Берлин цели смекчаване на напрежението. „Германия е икономически процъфтяваща държава, докато Турция е с изключително проблематична в сегашното й състояние икономика – нуждае се от инвестиции и свежи средства. И именно Германия е една от държавите, които биха могли да инвестират повече в турската икономика. Турция се нуждае и от подобряване на външния си имидж, доколкото там се разглеждат въпроси като човешките права, свободата на печата, свободата на мнение. В този смисъл по-заинтересованата от подобряване на тези двустранни отношения е Анкара“, обясни ген. Кирчо Киров. Резултатите от настоящото посещение на турският президент Реджеп Тайип Ердоган ще са основа за бъдещото гостуване на министъра на икономиката на ФРГ Петер Алтмайер в Анкара, каза още той. Именно икономиката е факторът, който най-сериозно въздейства на международните отношения – и Турция, и Германия имат интерес от подобряване на взаимовръзките помежду си, затова и двете ще търсят личната си изгода, уточни ген. Киров.  ", "date": "2018.09.29", "title": "Ген. Кирчо Киров: Турция се нуждае от икономическата мощ на Германия в редица аспекти"}
{"url": "http://epicenter.bg/article/Lekarite-se-boryat-za-zhivota-na-Mihail--zatisnat-ot-futbolna-vrata/164634/3/0", "text": "Лекарите в болницата в Пазарджик продължават да се борят за живота на 14-годишния Михаил, предаде бТВ. Заради тежкото състояние, в което е доведен в болницата, той е поставен в медикаментозна кома. Площадката, където са играли децата, е общинска. От общината твърдят, че тя е била безопасна. Роднините обаче имат коренно противоположна версия. Пострадалият 14-годишен Михаил играел футбол от няколко години в местен клуб. В понеделник следобед заедно с приятели от квартала идват да поритат топка на площадката. Момчето е затиснато пред очите на приятеля си, който разказва, че Михаил се люлеел на вратата. Децата разказват, че са играли на това място много често и преди. Вратите обаче никога не били заварени, разказват децата. След инцидента момчето е прието в болница в тежко състояние, с черепно-мозъчна травма. „В момента го извеждаме от медикаментозната кома и се опитваме да го накараме да диши самостоятелно”, обясни д-р Живко Динев Веднага след инцидента футболните врати са заварени. От общината твърдят, че редовно извършвали проверка на съоръженията, последната е от преди две седмици и площадката била безопасна. Служител в Община Пазарджик, обясни, че шпилките са били извадени - от пробване на сила и опити да се обърнат или преместят. Роднините на пострадалото момче обаче имат коренно различна версия. Молят се Михаил да се възстанови и искат наказание за виновниците. Дядото на пострадалото момче, заяви, че ако ако има възможност ще се стигне до съд. След инцидента полицията разпореди всички детски и спортни площадки в областта да бъдат подложени на проверка за безопасност. Заради инцидента прокуратурата образува досдебно производство, търси се кой е виновникът за инцидента.  ", "date": "2018.09.29", "title": "Лекарите се борят за живота на Михаил, затиснат от футболна врата"}
{"url": "http://epicenter.bg/article/KFN-poiska-informatsiya-za-faliralata--quot-Olimpik-quot--ot-Kipar/164679/4/0", "text": "Комисията за финансов надзор (КФН) изпрати писмо до Регулаторния орган на Кипър с искане за допълнителна информация относно намерението на инвестиционен посредник, лицензиран да извършва дейност чрез установяване на клон на територията на Република България. Решението е взето след заседание на 27 септември, предава Нова тв. Българският регулаторен орган уведомява и инвестиционния посредник Ur Trade Fix Ltd, че няма право да извършва дейност на територията на Република България до получаването в КФН на допълнителната информация от Кипърския регулатор. В съобщението на КФН става още ясно, че изпраща писмо до Надзорния орган върху застраховането (Superintendent of insurance) на Република Кипър за предоставяне на допълнителна информация във връзка с тяхното искане за предприемане на действия за извършване на определени плащания и банкови преводи от банковата сметка на „Застрахователна компания \"Олимпик\" – клон България” КЧТ. Причината е искане за извършване на определени преводи и плащания от банковата сметка на застрахователния клон в България. В края на месец август кипърският застрахователен надзор поиска от българския клон на \"Олимпик\" да плати дължими суми за своите служители, социални осигуровки и ползвани правни услуги. През август над 200 000 българи останаха без задължителната застраховка \"Гражданска отговорност\" заради фалита на кипърското застрахователни дружество. Щетите за българските водачи са над 9 млн. лева.  ", "date": "2018.09.29", "title": "КФН поиска информация за фалиралата \"Олимпик\" от Кипър"}
{"url": "http://epicenter.bg/article/Erdogan-v-Berlin--Edno-ne-obiknoveno-darzhavno-poseshtenie/164638/11/33", "text": "Защо трябваше да се оказва такава чест на един автократ? В Берлин турският президент Реджеп Ердоган беше посрещнат с държавни почести. Едно кратко работно посещение би било много по-подходящо в случая. Не, това не е обикновено държавно посещение. Очевидно германският президент и германското правителство се надяваха, че блясък и духова музика ще съумеят да закрепят лекото разведряване в двустранните отношения. Да, Ердоган с радост приема военните почести и банкета в своя чест, но посланието, което отправя към своите привърженици в Турция си остава едно и също вече от месеци, ако не и от години: Не допускаме германците да ни разиграват, защото правителството в Берлин закриля врагове на Турция. Тъкмо в седмицата, през която Ердоган поема на официално посещение към Германия, Турция връчва на Берлин списък с имена на хора, които Германия, ако нямала нищо против, трябвало да ѝ предаде. В списъка фигурира и известният журналист Джем Дюндар, добре познат критик на турското правителство, който живее в изгнание в Германия. Него Ердоган, естествено, обвинява в шпионаж и пропаганда. Гротескно дебелоочие! Турската страна официално заплашва, че ще отмени пресконференцията на Ердоган с германската канцлерка, ако участва и журналистът Дюндар. И това се случва насред Берлин, в самото канцлерство! В крайна сметка Дюндар доброволно се отказва, за да предотврати ескалацията. Тоест, босфорският автократ решава едва ли не по своя воля кой в Берлин какви въпроси да му задава. Не е за вярване! Германското правителство и Президентството заплануваха това официално посещение в противоречие с еднозначното настроение сред германското население. Във всички допитвания на тема Турция и Ердоган германците изразяват едно ясно мнение: Добре, нека разговаряме, нека поддържаме контакт – но на ясна дистанция! В този смисъл беше неубедителна реакцията на Ангела Меркел в отговор на списъка, изпратен от Турция: тя се опита да се измъкне и да омаловажи ситуацията, както прави често, когато положението е напечено. А тъкмо вечерта, когато се разпространи новината за този списък и нито един представител на турската делегация не я опроверга, Ердоган седеше редом с германския президент на една маса с кристални чаши и ленени салфетки. А хората отвън, на улицата, са раздразнени от усилията, които се полагат за властника от Анкара: снайперисти на всеки покрив около канцлерството и хотел „Адлон\", изпозатворени улици. Такова се случва само при посещенията на американския президент, на британската кралица и на папата. Като вземем всичко накуп – пресконференцията, официалния банкет и мерките за сигурност – получава се обща картина, която ни кара да се замислим: Чакай сега, не можеше ли и малко по-скромно? Защо не работно посещение? Между Ердоган и Меркел, между Германия и Турция има много сериозни теми за обсъждане. В момента, заради хилавата турска икономика, Ердоган има нужда от германците много повече, отколкото те от него. Ако го кажем съвсем ясно и от прагматична гледна точка: в случая много по-подходящо щеше да бъде едно по-кратко, работно посещение.      ", "date": "2018.09.29", "title": "Ердоган в Берлин: Eдно не обикновено държавно посещение"}
{"url": "http://epicenter.bg/article/Prof--Dimitar-M--Ivanov/164630/11/0", "text": "\r\n \r\n \r\n   \r\n \r\n --------------------------------------- Моята страна може да служи за пример!? \r\n Така ли е Г-н Премиер, особено по отношение на постигането на Дневния Ред – Програма на ООН за Целите За Устойчиво Развитие 2030 ? Може ли България да служи за пример \r\n На каква основа, анализ и факти, Вие решихте да изречете от трибуната на ООН, че България – “може да служи за пример’? \r\n Какъв е прогресът на България по основните и критично важни социално-икономически Цели и Направления на Програмата 2030 за Устойчиво Развитие? \r\n По Цел 1 ли: Изкореняване на бедността повсеместно и във всички нейни форми; \r\n По Цел 2 ли: Премахване на глада, постигане на сигурност на храната и по-качествено хранене и насърчаване на устойчиво селско стопанство; \r\n По Цел 3 ли: Осигуряване на здравословен начин на живот и стимулиране на благосъстоянието за всички във всички възрасти; \r\n По Цел 4 ли: Осигуряване на приобщаващо и равностойно качествено образование и стимулиране на възможностите за учене на всички през целия живот; \r\n По Цел 5 ли: Постигане на равенство между половете и овластяване на всички жени и девойки \r\n По Цел 6 ли: Осигуряване на достъпност и устойчиво стопанисване на водоснабдяването и канализацията за всички; \r\n По Цел 7 ли: Гарантиране на достъп до финансово достъпна, надеждна, устойчива и съвременна енергия за всички; \r\n По Цел 8 ли: Насърчаване на постоянен, приобщаващ и устойчив икономически растеж, пълна и продуктивна заетост и достоен труд за всички \r\n По Цел 9 ли: Изграждане на гъвкава инфраструктура, насърчаване на приобщаваща и устойчива индустриализация и стимулиране на иновациите \r\n   \r\n Статистиката на МВФ, на Световната Банка, на Евростат и на ООН дава достатъчно точна картина и отговори на нашите успехи и неуспехи по всички тези изброени цели. \r\n Досегашните ни политики, уважаеми Г-н Премиер, не успяха да ни приближат даже до средно равнище по отношение на постигането на тези социално-икономически цели. Не мръдваме от последното място в Европа. Това не може да бъде повече игнорирано. \r\n Големите, устойчиви, но и динамични развития на човешките таланти, успехи, благополучие и социален прогрес, както знаете, не се случват без рационални, ефективни, дългосрочно насочени политики, или с наполовина политики. \r\n Знам, какво значи силна и слаба реч. \r\n Нашите медии не закъсняха да отбележат, че основният акцент е в политиката на приобщаването на каузата на Западните Балкани към Европейската Интеграция. И това е така. Това е същността на Вашата реч. \r\n   \r\n Но, на тази 43-та Генерална Асамблея на Обединените Нации – представителят на България, лидерът на България, държавният глава или министър-председателят ни трябваше да представи постиженията на страната ни по Основните Цели на Устойчивото Развитие. \r\n Това изцяло липсва във Вашата реч, уважаеми Г-н Премиер. \r\n   \r\n Нито ред по отношение на социално-икономическите постижения (или слабости и проблеми) в развитието на нашата страна. \r\n Лошо написана реч от Вашите съветници; лошо посъветвана реч и от Вашият външен министър. \r\n Обърнете внимание на речта на американския Президент Доналд Тръмп. Над 20 процента от неговата реч е посветена на постиженията във вътрешната социално-икономическа политика на неговото правителство. И в структурен план, така е построена неговата реч: Започва се с това, което неговата администрация е постигнала вътре в Америка; постигнала за американския народ. И речта завършва отново с това. \r\n   \r\n Нито дума във Вашата реч за социално-икономическите проблеми пред които е изправен през последните три десетилетия българският народ; за националните интереси на България. Можеше даже и да се похвалите с някои успехи във вътрешен план. \r\n Ако международната общност, ООН, ЕС, международните финансови и социални институции са декларирали (и те са направили това неведнъж) своята воля за реализиране на Дневният Ред – 2030 на ООН за Целите за Устойчиво Развитие, то без значение на обстоятелствата, Вие и Вашето правителство, политическите партии в България, цялото българско общество – сме изправени пред това предизвикателтво, което следва да решим с радикалността, дързостта и визията, която ни е необходима. \r\n \r\n \r\n \r\n \r\n \r\n", "date": "2018.09.29", "title": "Проф. Д. Иванов: Г-н премиер, на каква основа казахте от трибуната на ООН, че България е за пример?"}
{"url": "http://epicenter.bg/article/V-Germaniya-protestirat-sreshtu-Erdogan--Postilate-cherven-kilim-pred-diktator-/164629/7/0", "text": "Голяма част от центъра на Берлин бе блокирана днес заради посещението на президента на Турция Реджеп Тайип Ердоган, съобщава агенция Ройтерс, цитирана от БТА. Гостът е възприеман като герой от много германски турци и смятан за диктатор от много други. Протестиращи с турски знамена и плакати на опоненти на Ердоган се наредиха по някои от улиците в германската столица. След това около 1000 души се събраха на централния площад \"Потсдамерплац\", за да протестират срещу присъствието на Ердоган. \"Това е скандал в историята на тази страна - да постила червен килим за диктатор\", заяви Хакан Тас от партия Левите пред множеството. \"Ще дойде ден, когато масовият убиец от Босфора ще се озове зад решетките\", заяви германският политик. За утре също са планирани протести срещу посещението на Ердоган, който ще открие официално джамия в Кьолн.", "date": "2018.09.29", "title": "В Германия протестират срещу Ердоган: Постилате червен килим пред диктатор!"}
{"url": "http://epicenter.bg/article/Amerikanka-obvini-Ronaldo-v-iznasilvane--Toy-shte-sadi-izdanieto/164653/8/0", "text": "34-годишната американка Катрин Майорга ще предприеме съдебна процедура срещу футболната звезда Кристиано Роналдо. Пред немското издание \"Шпигел\" тя твърди, че е била изнасилена от футболиста в хотелска стая в Лас Вегас през 2009 г., предава бТВ. Майорга разкрива още, че след случката е получила 375 хил. долара от португалеца, за да не разпространява историята. Новият ѝ адвокат обаче е решил да предприеме действия и да оспори извънсъдебното споразумение от преди 9 години, позовавайки се на твърденията ѝ, че тя многократно е казала на Роналдо да спре преди акта. Самият футболист коментира във видео на живо в своя профил в \"Инстаграм\", което по-късно свали, че от \"Шпигел\" разпространяват лъжи по негов адрес. \"Тази жена просто иска да натрупа слава на мой гръб и да спечели от това. Такива лъжливи обвинения са част от моята работа и аз ги приемам спокойно\", каза Роналдо. Той заяви и че адвокатите му ще предприемат съдебни действия и срещу \"Шпигел\" за клевета и публикуване на \"лъжлива история\".  ", "date": "2018.09.29", "title": "Американка обвини Роналдо в изнасилване. Той ще съди изданието"}
{"url": "http://epicenter.bg/article/Tezhi-li-da-si-naslednik-na-Todor-Zhivkov--VIDEO-/164644/10/0", "text": "Дизайнерката Жени Живкова и по-малката ѝ дъщеря Андреа Стефанова гостуваха в студиото на предаването „Тази събота“ по бТВ. Андреа дефилира като лице на едно от последните ревюта на дизайнерката. Жени заяви, че това е по собствено желание на дъщеря й и тя смята, че младата дама се справя отлично. Андреа сподели, че от много малка дефилира по ревюта и се чувства много добре на подиума. Двете вървят заедно в момента в бизнеса, като Живкова се надява Андреа да доразвие марката и да продължи по пътя й. Младата дама разказа, че никога не й е било тежест, че прадядо й е бил Тодор Живков. Обикновено хората сами разбират за това, но тя коментира, че никога не е усещала по-различно отношение заради това. По думите й тя не си спомня времето, прекарано с него, но въпреки че е било малко, то е оставило следа у нея.  ", "date": "2018.09.29", "title": "Тежи ли да си наследник на Тодор Живков (ВИДЕО)"}
{"url": "http://epicenter.bg/article/Shampionkata-Yordanka-Blagoeva-zhivee-v-energien-ray-s-nad-90-vida-rasteniya/164680/10/0", "text": "Помните ли онова стихотворение на Валери Петров „Ех, младостта е лесно нещо, когато си младеж“. Нищо подобно! Младостта е лесна във всяка възраст.  А общуването с природата и пътешествията й действат като увеличително стъкло.   Гостенката в това издание на Покана за пътуване  със сигурност ще подейства ободряващо всекиму. И петимата й внуци я наричат екшън-баба. Тя неотдавна отпразнува 70-ата си годишнина и не спира да обикаля страната с документалния филм за живота й „Отвъд скока”. Йорданка Благоева е най-известната жителка на родното си село  Горно Церовене, не само защото е  единствената поставила световен рекорд, ами понеже не спира да го хвали. В сърцето си, обаче тя къта две села, а съпругът й Вальо е заврян зет и в двете.   Данчето отглежда своя лична райска градина в еергийно заредена зона. От нея оптимизмът струи, а любовта й към живота -  заразява околните. Тя продължава да пътува по света, но общуването с растенията, земята и младите хора поддържа духа й свеж и ведър. Благоева разкрива тайната защо ако някога я арестуват, това ще е за кражба на цвете.   Предпочитаната от родолюбците рубрика „50 места от българската история отвъд България“ този път е за Желязната църква в Истанбул и нейната история.   Квинтесенция на глобализацията! Кореспондентките на БНР в Израел Феня и Искра Декало съсипват пътуването си до Рим, заради американски пътеводител, купен в София. Изводът от неблагополучията им е, че ако човек иска да отметне всички забележителности не бива да се доверява само на един гид, ами да търси информация от няколко източника.   Вместо да отиде на нощен клуб с приятели, студентът по режисура в НАТФИЗ  Любослав Неделчев хваща гората. Буквално. Избира да тръгне по стъпките на най-българския светец, отшелник, небесен закрилник и покровител на нашия народ Иван Рилски и… чудесата започват да се случват. Още в София превоз до Скрино, родното село на светеца, му предлага сина на Марин Карадимитров, известен навремето като най-паметливият човек в света.   Тъй като никога не бях чувала за подобен българин, тутакси направих справка в Гугъл. Оказа се, че странстващият книжар е открит от проф. Александър Балабанов. Той му урежда публичен изпит в 45-а аудитория на Софийския университет. Екзаминаторът проф. Спиридон Казанджиев е изумен. Марин Карадимитров надминава с 40 световния рекорд за запомняне на числа от един прочит. Той можел да запамети и да възпроизведе в обратен ред близо 6000 цифри. Известният феномен в онзи период Пико фон Мирандола наизустява 2000 думи, българинът с 1000 повече. Но да научим от Любослав Неделчев повече за неговото пътуване към отшелничеството вътре в себе си.   Бъдещият режисьор се потапя в природата, за да се вгледа във важните неща по пътеките на Свети Иван Рилски и отшелниците-исихасти. Вдъхновяващо е, когато в Покана за пътуване гостуват млади хора, от които на чувствителност и мъдрост могат да се научат и беловласите. Не забравяйте да надниквате на страницата ни във Фейсбук, където сезонът на наградите е открит   ", "date": "2018.09.29", "title": "Шампионката Йорданка Благоева живее в енергиен рай с над 90 вида растения"}
{"url": "http://epicenter.bg/article/Uest-Hem-pobedi-Manchestar-Yunayted-s-3-1-v-mach-ot-Visshata-liga/164672/8/0", "text": "Уест Хем победи Манчестър Юнайтед с 3:1 като домакин в мач от седмия кръг на Висшата лига. Юнайтед регистрира най-слабия си старт в първенството, като за последно са имали само 10 точки след седем мача през сезон 1989/1990, когато пред уволнение бе легендарният сър Алекс Фъргюсън, предаде Агенция \"Фокус\". Поражението идва след безспорно най-тежката седмица и на Жозе Моуриньо като треньор на тима, който във вторник отпадна от Купата на лигата след домакинска загуба с дузпи от втородивизионния Дарби Каунти, а само два дни преди това завърши наравно 1:1 у дома срещу новака Уулвърхемптън. В класирането \"Чуковете\" се изкачиха на 12-о място със 7 точки, а Юнайтед остава на осмо място, преди изиграването на останалите двубои от кръга.  ", "date": "2018.09.29", "title": "Уест Хем победи Манчестър Юнайтед с 3:1 в мач от Висшата лига"}
{"url": "http://epicenter.bg/article/Magardich-Halvadzhiyan--Zhalko-za-Varbanov--no-kakvoto-si-nadrobish--tova-sarbash--/164631/2/0", "text": "  Известният режисьор застана твърдо зад решението на брат си  Джуди Халваджиян да отстрани репортера от предаването и заяви, че всеки ще сърба това, което си е надробил.   \"Жалко за Върбанов, но каквото си надробиш, това сърбаш! Някои хора явно не си дават сметка каква отговорност носят пред обществото, работейки в екипа на Господарите!!!   Дали в състояние на афект или поради глупост, тези действия на Върбанов са предателство спрямо труда на целия екип на \"Господари на Ефира\"! Поздравявам брат ми за бързото и категорично решение! В подобни ситуации място за шикалкавене няма! Истината винаги е само една!\", написа Маги Халваджиян в профила си в социалната мрежа Фейсбук.", "date": "2018.09.29", "title": "Магърдич Халваджиян: Жалко за Върбанов, но каквото си надробиш, това сърбаш! "}
{"url": "http://epicenter.bg/article/Prokuraturata-za-reportera-na--quot-Gospodarite-quot--Tova-e-tezhko-umishleno-prestaplenie-/164632/2/0", "text": "\"Оказа се, че всичко това е една постановка. За съжаление прокуратурата беше подведена. Това е абсолютно недопустимо. Това е тежко умишлено престъпление от общ характер, за което се предвижда наказание от 5 години лишаване от свобода. И тогава си поставяме въпроса и като разследващи, доколко може да се вярва на тези журналисти, на това предаване, с което прокуратурата често влиза в контакт\".   Това коментира по случая с репортера на \"Господари на ефира\" във Велико Търново Румяна Арнаудова, говорител на главния прокурор, предаде \"Фокус\".  От своя страна Димитър Върбанов заяви: \"Никога не съм се опитвал да заблудя някого в цялата си кариера на репортер\". От предаването пък обявиха ,че не знаят за други подобни случаи с техни репортери. Освободените по-рано днес задържани за \"нападението\" срещу журналиста бяха освободени без никаква мярка за неотклонение и заявиха, че ще си търсят правата срещу предаването и неговия репортер.", "date": "2018.09.29", "title": "Прокуратурата за репортера на \"Господарите\":  Това е тежко умишлено престъпление!"}
{"url": "http://epicenter.bg/article/Georgi-Markov--Rechta-na-Tramp-e-tezhak-udar-za-bryukselskite-nachalnitsi/164633/2/0", "text": "\r\n Европа е в тежка политическа криза и 2019-а ще бъде като 1989 – годините на прехода, каза депутатът от ГЕРБ и бивш конституционен съдия Георги Марков. \r\n \r\n \r\n Той определи речта на Тръмп пред ООН като най-голямото събитие в новото хилядолетие. Тръмп взе страна в европейския спор между Макрон и Орбан. \r\n   \r\n Американският президент каза: \"Америка се отказва от идеологията на глобализма. Америка прегръща патриотизма. Ние ще помагаме на народите, които имат куража да защитават своя национален суверенитет от всякакви посегателства\". \r\n   \r\n \"Това е тежък удар за Европейския парламент и Европейската комисия. Тръмп е големият началник на брюкселските началници. Европа без Америка е незащитим континент”, заяви Марков. \r\n   \r\n   \r\n \r\n   \r\n \r\n", "date": "2018.09.29", "title": "Георги Марков: Речта на Тръмп е тежък удар за брюкселските началници"}
{"url": "http://epicenter.bg/article/Poskapvaneto-na-toka-mozhe-da-dovede-do-protesti--smyata-shefat-na-KNSB--VIDEO-/164635/2/0", "text": "През последната седмица стана ясно, че цените на газа ще растат, а с тях и цената на парното. Синдикатите пресметнаха, че с поредното увеличение всеки месец сметките ни за парно ще набъбват средно с по 24 лв. и то за живеещите в гарсониера, съобщава Нова тв. Вече се увеличи и цената на хляба, на застраховка \"Гражданска отговорност\", както и на други стоки и услуги. За 61% от софиянците цената на парното ще скочи с 8%. “Имаме сериозно увеличение на доходите през последните години при една доста ниска инфлация. Такива са данните, а и това мислят хората. Приближаваме към средноевропейските нива на съотношение доходи спрямо цени“, коментира за предаването “Събуди се“ президентът на КНСБ Пламен Димитров. “Делът за разходите за жилище в бюджета на бедните домакинства е доста голям. В богатите домакинства той е около 10%. Тоест, намалява като дял от общите разходи, тъй като отчитаме растеж на общия доход“, допълни още Димитров. Той сподели, че за съжаление 75% от всички домакинства живеят с недостатъчно средства за месеца. “Цените са сигнал, те са механизъм в икономиката. Когато се опитваме да ги регулираме, те спират да играят тази функция. За повечето хора в България увеличение на хляба с 10 стотинки няма да промени семейния им бюджет“, каза от своя страна икономистът Лъчезар Богданов. Той допълни, че голяма част от най-бедните хора всъщност са безработни, 2/3 от тях са хора с основно образование. Президентът на КНСБ смята, че увеличението на цените на тока може да доведе до недоволство и протести на гражданите.  ", "date": "2018.09.29", "title": "Поскъпването на тока може да доведе до протести, смята шефът на КНСБ (ВИДЕО)"}
{"url": "http://epicenter.bg/article/Plenum-na--quot-Pozitano-quot--20-obsazhda-datata-na-nov-kongres/164636/2/0", "text": "Ръководството на БСП се събира днес на заседание на Националния съвет на партията от 11.00, за да обсъждат политическата обстановка, \"Визията за България\" и нейното прокламиране сред народа.   Пленумът трябва да насрочи конгрес в средата на декември, на който да приемат документа.   Можело обаче конгресът да се отложи за януари, тъй като Зала 1 на НДК се оказала ангажирана в края на годината.   Планира се още партийната телевизия БСТВ да заработи точно в навечерието на конгреса.    Сред точките в дневния ред е отчет на Крум Зарков за дейността на парламентарната група. Очаква се още Нинова да предприеме рокади в предизборния щаб на соцпартията.", "date": "2018.09.29", "title": "Пленум на \"Позитано\" 20 обсъжда датата на нов конгрес"}
{"url": "http://epicenter.bg/article/Krum-Zarkov--Politicheskata-obstanovka-e-nova---zhivotat-v-parlamenta-ot-vchera-iztsyalo-zavisi-ot-DPS/164642/2/48", "text": "Политическата обстановка от вчера е качествено нова - животът в парламента изцяло зависи от ДПС. Това каза пред журналисти заместник-председателят на ПГ на „БСП за България“ Крум Зарков преди Пленума на БСП, на който той ще представи доклад за приоритетите на партията в Народното събрание, предаде репортер на Агенция „Фокус“. „Предстои ни важно заседание, на което ще обсъждаме приоритетите на БСП в парламента, но знаете - за нас този парламент е изчерпан. Ние се обявихме за предсрочни избори. За това една от най-важните точки, които ще разгледаме днес, е за актуалната политическа обстановка. В нея председателят на партията Корнелия Нинова ще направи анализ на новата политическа обстановка, защото от вчера тя е качествено нова. Животът на парламента, вече зависи изцяло от ДПС. Дали Патриотите и ГЕРБ ще приемат техните условия, за да ги накарат да се регистрират в зала?“, запита Зарков. БСП ще обикаля страната до края на годината, за да оформи своята „Визия за България“, каза още Крум Зарков. Той отчете, че през последния месец са се провели над 150 срещи по „Визия за България“. По думите му този проект трябва да даде нова перспектива на страната. \"Ще обобщим резултатите и ще видим как ще продължим напред“, заяви Зарков. „С \"Визия за България\" отиваме отвъд един изборен цикъл. Искаме да начертаем политически път за България и него ще отстояваме на всички избори, които идват в следващите месеци“, заяви още заместник-председателят на ПГ на „БСП за България“. Той обясни, че дневният ред включва още промени в Националния предизборен щаб, защото БСП започва подготовка за избори.  ", "date": "2018.09.29", "title": "Крум Зарков: Политическата обстановка е нова - животът в парламента от вчера изцяло зависи от ДПС"}
{"url": "http://epicenter.bg/article/Georgi-Svilenski--Osven-patriotite-Tsvetanov-tryabva-da-kani-i-DPS-na-koalitsionen-savet/164645/2/48", "text": "Освен „Обединени патриоти“ Цветан Цветанов ще трябва да кани и ДПС на коалиционен съвет. Това каза пред журналисти заместник-председателят на ПГ на „БСП за България“ Георги Свиленски преди Пленума на БСП, предаде репортер на Агенция „Фокус“. „Ясно сме заявили нашите действия в този политически сезон. БСП и парламентарната група в по-голямата си част ще бъде сред българските избиратели да се срещаме с хората и да чуем техните препоръки, мнения, забележки и подкрепа за предложения проект „Визия за България“. Една част от депутатите, около 20 човека, ще бъдат в пленарна зала, за да следят да не се случват беззакония в парламента и така, докато евентуално след няколко месеца стигнем до предсрочни избори“, заяви Свиленски. \"Без подкрепата на ДПС българският парламент няма да може да започва работа. От вчера стана ясно, че гласовете на ДПС са решаващи за това да има мнозинство“, заяви още Свиленски. По думите му от вчера на коалиционен съвет Цветан Цветанов ще трябва да кани освен „Обединени патриоти“ и ДПС. „Въпрос на време е и ГЕРБ да признаят, че управлението им зависи изцяло от ДПС\", допълни той. На въпрос дали очаква преформатиране на управляващото мнозинство, Свиленски заяви, че всякакви преформатирания могат да станат, но българските избиратели не са гласували за такъв тип управление. Той обърна внимание, че хората не желаят случващото се в момента да продължи и единственото законно решение са предсрочните избори. По думите му гражданите приемат подхода да бъдат питани по „Визия за България“, а не да им се свеждат партийни и политически програми. „Интересното е, че по-голямата част са запознати с „Визия за България“ и дават конкретни предложения“, коментира Свиленски. Необходими са предсрочни избори, за да се прекрати моделът на управление, заяви и секретарят на ПГ на „БСП за България“ Филип Попов. „Видя се тази седмица в НС, че управляващото мнозинство не могат да съберат кворум. След срещите ни в страната, мисля, че ситуацията определено не е добра. Това хората го усещат по джоба, хладилника, по интернет връзката със своите деца, които са в чужбина. Ето защо са необходими предсрочни избори, защото този модел на управление трябва да се прекрати“, заяви Попов. На въпрос как отговаря на обвиненията, че във време, когато трябва да се коват закони, БСП не е в пленарна зала, Попов заяви, че това не е вярно. По думите му около 20-25 депутати са в пленарна зала и целта е те да противодействат на ГЕРБ и управляващото мнозинство. Той направи аналогия с излизането на ГЕРБ по времето на Орешарски, което е целяло да свали правителството и отчете, че сега целта на БСП е друга, а именно да обсъди „Визия за Бългагрия“. „Целта на „Визия за България“ и на тези срещи с хората е в края на декември месец тя да бъде завършен документ. Към настоящия момент наистина благодаря на всички, които идват на тези срещи и които дават своите предложения. Те са ценни не само за нас, а и за България, за самите тях“, допълни Попов.  ", "date": "2018.09.29", "title": "Георги Свиленски: Освен патриотите Цветанов трябва да кани и ДПС на коалиционен съвет"}
{"url": "http://epicenter.bg/article/Kak-i-zashto-germanski-Ay-Ti-spetsialist-se-preseli-v-nashe-selo--VIDEO-/164649/2/0", "text": "Висококвалифициран германски инженер се премести да живее във великотърновското село Гостилица. От две години Юрген организира екофестивал, събирайки съмишленици от цял свят, съобщава NOVA tv. Освен с промотирането на природосъобразния начин на живот, германецът реновира стари къщи и се занимава със земеделие. Избира България най-вече заради природата и по-спокойния живот. \"Дойдох тук чрез една голяма компания, която се занимаваше с програмиране. Първата ми работа беше да обучавам хора как да работят с дигитално съдържание и програмиране. След това пак дойдох за няколко седмица, за да правя обучения, но тогава просто си казах \"Оставам тук\". И оттогава съм в България, вече осем години\", каза Юрген. “Германия е прекалено развита държава. Има твърде много хора на малка територия. Когато за първи път дойдох тук, бях във Велико Търново, където работеше компанията ми. Обикалях района и така попаднах на село Гостилица. Компанията беше купила тук няколко места и реших да се преместя тук за една-две седмици, за да видя как е\", споделя Юрген. \"Много ми харесва природата. Все още имате недокосната природа. Някои от горите и дърветата са толкова стари, нощем има чакали, кучета им отговорят. В Германия това го няма. Там живеят толкова много хора, че дори горите са препълнени. Особено през почивните дни всички отиват на разходка, на въздух, а когато в събота искаш да се разходиш в гората, постоянно се разминаваш с десетки хора, които правят същото“, казва германецът и допълва: \"Тук можеш да ходиш с часове в една посока и единственото, което виждаш, са чакали, сърни или някой овчар\". Според него качеството на живот у нас е много по-добро от това в Германия, където хората живеят в по-голям стрес.  ", "date": "2018.09.29", "title": "Как и защо германски Ай Ти специалист се пресели в наше село (ВИДЕО)"}
{"url": "http://epicenter.bg/article/Tsvetanov-poseti-svishtovskiya-manastir--Pokrov-Bogorodichen-/164650/2/0", "text": "Председателят на ПГ на ГЕРБ и зам.-председател на партията Цветан Цветанов посети свищовския манастир „Покров Богородичен“. Това съобщиха от пресцентъра на партията. Заедно със свищовския кмет Генчо Генчев, кмета на Велико Търново Даниел Панов, народния представител Станислава Стоянова и председателя на Общински съвет – Свищов д-р Кристиян Кирилов, Цветанов запали свещичка за здравето на всички българи и на жителите на община Свищов, която отбелязва своя празник „Свищовски лозници“. Председателят на ПГ на ГЕРБ разговаря с игумена Отец Христо, който не скри признателността си за подкрепата, която светата обител получава от правителството на премиера Бойко Борисов. Към манастира вече води широк асфалтов път, какъвто никога не е имало, а за втора поредна година храмът получава от държавата транш за неотложни ремонти. Отец Христо благодари на Цветан Цветанов и за личния жест, който той направи по време на предишното си посещение за храмовия празник на „Покров Богородичен“. Тогава свищовският кмет изненада Цветанов със специално изработена върху крушово дърво и осветена по канон голяма икона на Света Богородица Йерусалимска. Председателят на ПГ на ГЕРБ остана трогнат и пожела иконата да остане в свищовския манастир, където силата й ще бъде най-голяма. „Ликът на Света Богородица Йерусалимска вече посреща всички, пристъпващи в църквата, и закриля миряните, посещаващи манастира“, обясни Отец Христо.  ", "date": "2018.09.29", "title": "Цветанов посети свищовския манастир „Покров Богородичен“"}
{"url": "http://epicenter.bg/article/Levski-pobedi-TsSKA-s-1-0-v-esennoto-derbi/164676/8/0", "text": "Левски победи ЦСКА с 1:0 в есенното дерби от десетия кръг на Първа лига. Голът падна в 30-ата минута след удар на Габриел Обертан в лявата греда, а топката се удари в гърба на плонжиралия вратар на ЦСКА Черниаускас и прекоси голлинията, предаде Агенция \"Фокус\". Победата изведе Левски на първо място в класирането с 25 точки, следван от ЦСКА с 22. Трети е шампионът Лудогорец с 20 точки, който от 20:00 часа приема отбора на Черно море.  ", "date": "2018.09.29", "title": "Левски победи ЦСКА с 1:0 в есенното дерби"}
{"url": "http://epicenter.bg/article/Erdogan--Hilyadi-teroristi-se-razhozhdat-svobodno-v-Germaniya/164637/7/0", "text": "Президентът на Турция Реджеп Тайип Ердоган заяви, че хиляди терористи се разхождат свободно в Германия, предава Anadolu Agency, цитирана от Агенция \"Фокус\". Говорейки по време на вечеря в петък, организирана в негова чест от германския му колега Франк-Валтер Щайнмайер, Ердоган разкритикува Германия заради Кюрдската работническа партия (ПКК) и гюленистката организация „ФЕТО“. „Хиляди членове на ПКК, която се счита за терористична групировка от ЕС, се разхождат свободно в Германия“, отбеляза турският президент. Според него, терористите от ПКК организират демонстрации по големите германски улици и държат плакати с лицето на задържания лидер на организацията Абдула Йоджалан. Ердоган заяви, че тези дейности са забранени според германското законодателство и попита: „Тогава защо тези мероприятия се позволяват?“ По-рано Ердоган прие представители на най-големите германски компании и банки. Турският президент е на тридневно държавно посещение в Германия, за да подобри политическите и икономическите връзки между двете страни. По време на срещата Ердоган подчерта, че инвеститорите в Турция винаги са печелили и международните инвеститори ще продължат да печелят. Висши ръководители на немски компании заявиха своите инвестиционни планове в Турция и поискаха подкрепата на Ердоган за тези планове. Сред участниците в срещата бяха Рифат Хисарчиклиолу, председател на Съюза на камарите и стоковите борси на Турция; Ерик Швайцер, председател на Асоциацията на немските търговски и индустриални камари; Найл Олпак, председател на Съвета за външни икономически отношения на Турция (DEIK), и Маркус С. Слевогт, ръководител на Германо-турската търговско-промишлена палата. Очаква се Ердоган да се срещне с германския канцлер Ангела Меркел за закуска в събота и да обсъди турско-германските отношения, както и Сирия.  ", "date": "2018.09.29", "title": "Ердоган: Хиляди терористи се разхождат свободно в Германия"}
{"url": "http://epicenter.bg/article/Aleksandar-Vuchich--Ne-otidoh-v-Nyu-York--zashtoto-ne-moga-da-slusham-sashtite-prazni-prikazki/164640/7/51", "text": "Президентът на Сърбия Александър Вучич заяви, че не е пожелал да отиде на Общото събрание на ООН в Ню Йорк, защото там ще му се наложи да разговаря и с албански, и със световни представители, с които, както той каза, не би знаел за какво да разговаря вече, тъй като той желае същински напредък по отношение на Косово, „докато те не го искат“, предава скопското електронно издание „Локално“. Това съобщава Агенция \"Фокус\". Той изтъкна, че е доволен от това, как сръбският премиер Ана Бърнабич и министърът на външните работи Ивица Дачич са представили страната и добави, че двамата са свършили добра работа. „Не мога вече да ходя и да повтарям едно и също. Кажете ми, хора, дали сте готови за същински напредък. Ако сте, ето ме, ще долетя където пожелаете, в Брюксел, в Гренландия, където ме повикате. Само че не мога да дойда, да губя време и да слушам същите празни приказки, които слушам от години, че Сърбия трябва да признае независимостта на Косово“, заяви Вучич в Ниш. Той още веднъж посочи, че няма да признае косовската независимост, че Сърбия желае компромис, а не решение, при което албанците от Косово ще получат всичко, а сърбите нищо. „Това беше причината да не отида“, поясни Вучич.  ", "date": "2018.09.29", "title": "Александър Вучич: Не отидох в Ню Йорк, защото не мога да слушам същите празни приказки"}
{"url": "http://epicenter.bg/article/Ad-v-Indoneziya--Silen-trus-i-tsunami-pometoha-pristanishten-grad--384-sa-martvi--VIDEO-/164641/7/0", "text": "Броят на загиналите след земетресението с магнитуд 7.5 и последвалото го цунами в индонезийския град Палу, скочи до 384 души, съобщиха от агенцията за борба с природните бедствия на страната, предава AFP, цитирана от Агенция \"Фокус\". Засега, пояснява държавната агенция, смъртните случаи са регистрирани в ударения от цунами Палу, ден след като вълни с височина метър и половина връхлетяха върху града с население от 350 000 души. AFP посочва, че болниците на остров Сулавеси, където се намира Палу, изпитват сериозни затруднения със стотиците ранени, а спасителите се борят да достигнат до засегнатия регион.  ", "date": "2018.09.29", "title": "Ад в Индонезия! Силен трус и цунами пометоха пристанищен град, 384 са мъртви (ВИДЕО)"}
{"url": "http://epicenter.bg/article/Poroshenko--Reditsa-lideri-izraziha-podkrepata-si-za-Ukrayna-v-OON/164643/7/0", "text": "Редица лидери на чуждестранни страни, в хода на Общото събрание на ООН, са изразили подкрепата си за Украйна, заяви президентът на страната Петро Порошнеко, предават ТАСС и Агенция \"Фокус\". „Украйна беше един от първите приоритети за редица лидери на чуждестранни държави, от министър-председателя на Великобритания Тереза Мей до президента на Полша Анджей Дуда, от премиера на Норвегия до лидера на Австралия“, заяви Порошенко, обобщавайки своето участие на Общото събрание. Той добави, че сред онези, които са подкрепили Украйна, са били и лидерите на балтийските и скандинавските държави.  ", "date": "2018.09.29", "title": "Порошенко: Редица лидери изразиха подкрепата си за Украйна в ООН"}
{"url": "http://epicenter.bg/article/Britanskiyat-vanshen-ministar--Rusiya-iska-da-provali-pregovorite-za-Brekzit-/164655/7/0", "text": "Министърът на външните работи на Великобритания Джереми Хънт твърди, че Русия е заинтересована от това преговорите между Лондон и Брюксел за Брекзит да се провалят. Тези предположения дипломатът изказа в интервю за британския вестник „The Times“, отбелязвайки, че подобен подход би оправдал съществуващите съмнения, че Москва има намерения да дестабилизира световния ред, предават ТАСС и Агенция \"Фокус\". „Руснаците подкрепят всичко, които разбива установения ред. Това е причината да подкрепят не само Брекзит, но и провала на преговорите за него. Те биха харесали всичко, което разбива Западната коалиция“, твърди Хънт. Външният министър, който пое поста през юли, след оставката на предишния министър Борис Джонсън, вярва, че Русия се движи в грешната посока. „Не мисля, че тя (Русия) е толкова зле, колкото беше през 70-те и 80-те години, но трябва да си признаем, че тя се движи в грешната посока и че Русия по своята същност е доста опортюнистична страна“, смята той. „Те (руснаците) чакат каквато и да е възможност, за да се опитат и да променят световния ред и го правят в една съвършено недопустима форма“. „Демокрацията отстъпва. По време на Студената война ние нямахме никакви съмнения по отношение на правотата на нашата система в сравнение с неправотата, която се случваше отвъд Желязната завеса. Сега виждате, че и във Великобритания, и в Америка, и в Европа хората не са съвсем убедени, колко правилна е тяхната система. Социалните мрежи могат да бъдат сила, която да помага на демокрацията, но в настоящия момент наблюдаваме негативни и дестабилизиращи последствия от тях“, посочи дипломатът.  ", "date": "2018.09.29", "title": "Британският външен министър: Русия иска да провали преговорите за Брекзит!"}
{"url": "http://epicenter.bg/article/Naprezhenie--Aleksandar-Vuchich-vdigna-srabskata-armiya-v-boyna-trevoga-zaradi-Kosovo/164663/7/51", "text": "Президентът на Сърбия Александър Вучич е издал заповед за привеждане на Въоръжените сили на страната в пълна бойна готовност заради действията на косовските специални сили, съобщава сръбската държавна агенция „Tanjug“, позовавайки се на администрацията на Вучич, предават РИА Новости и Агенция \"Фокус\". „Заповедта беше предадена на началника на Генералния щаб на сръбската армия“, се казва в информацията на „Tanjug“. В пълна бойна готовност са приведени и всички специални подразделения на министерството на вътрешните работи. По-рано беше съобщено, че около 60 души от специалната полиция на Косово са били разположени до язовира Газивода, в Центъра за екология и развитие на спорта. Във връзка с тази информация косовската полиция отхвърли медийните информации, че президентът на страната Хашим Тачи е на посещение в северната част на Косово. Полицията уточни, че засиленото присъствие на специалните му екипи в района на язовира Газивода е част от рутинни операции. Това е потвърдено от прессекретаря на косовската полиция Байрам Красники пред Gazeta Express. Според информации от по-рано, президентът Хашим Тачи е бил на посещение в граничния район Бърняк до границата със Сърбия. Новините за неговото посещение на север и разполагането на специални екипи на косовската полиция около язовира Газивода идват в момент, в който опозиционната партия „Самоопределение“ организира протест в Прищина срещу предложенията на Тачи за корекции на границата със Сърбия. Регионът около Газивода е населен предимно със сърби и е крайно спорен, тъй като Сърбия има претенции към язовира, чийто водоизточник се намира на нейна територия, припомня Gazeta Express.  ", "date": "2018.09.29", "title": "Напрежение! Александър Вучич вдигна сръбската армия в бойна тревога заради Косово"}
{"url": "http://epicenter.bg/article/Sblasatsi-mezhdu-politsai-i-katalunski-separatisti-v-Barselona--VIDEO-/164665/7/0", "text": "Сблъсъци между полицията и каталунски сепаратисти в Барселона, по време на протест срещу шествие на испанските униформени, настояващи за по-добро заплащане, съобщава Ройтерс, цитирана от бТВ. Демонстрантите са замеряли полицаите с боя и бомбички. Силите на реда са отвърнали на нападението и са използвали палки, за да отблъснат протестиращите. Шествието на полицаите е свързано с първата годишнина от референдума за независимост на Каталуния, състоял се на 1 октомври миналата година. Властите в Испания призоваха за спокойствие.  ", "date": "2018.09.29", "title": "Сблъсъци между полицаи и каталунски сепаратисти в Барселона (ВИДЕО)"}
{"url": "http://epicenter.bg/article/V-SASht-biyat-trevoga--Poyavi-se--quot-virus-na-Putin-quot--sled-nego-prosto-izhvarlyash-kompyutara/164668/7/0", "text": "Руското главно разузнавателно управление (ГРУ, или военното разузнаване) е разработило опасен компютърен вирус, който може да издържи дори пълно изтриване на твърдия диск на устройството. За това съобщава The Daily Beast, като се позовава на компанията за антивирусни програми ESET, пише руската преса. Такива програми поддържат постоянен достъп до атакувания компютър. Медии на Запад вече ги наричали \"новите вируси на Путин\". Според изданието вредите от тях са такива, че не помага да бъде изтрит твърдият диск, а трябва да се изхвърли самия компютър. Програмата работела така, че пренаписвала кода, съхраняващ се в силициев чип на дънната платка на устройството. За създаването му експертите обвиняват хакерите от Fancy Bear, които западните служби свързват с ГРУ. Според данните на ESET появата на такава програма показва, че хакерите от Fancy Bear са много по-опасни, отколкото се смяташе досега. Смята се, че в случая са замесени и служби от Кремъл, които са били съпричастни към едни от най-големите хакерски операции, между които разбиването на пощенските сървъри на Националния комитет на Демократическата партия в САЩ през 2016 г.    ", "date": "2018.09.29", "title": "В САЩ бият тревога! Появи се \"вирус на Путин\", след него просто изхвърляш компютъра"}
{"url": "http://epicenter.bg/article/Buryata--quot-Zobras-quot--udari-kontinentalna-Gartsiya-s-poroi-i-silni-vetrove/164670/7/51", "text": "Средиземноморският циклон „Зорбас“ навлезе още повече в териториална Гърция, донасяйки поройни дъждове и силни ветрове над Атина, както и централната и североизточната част на Пелопонес и Евбея, след като изтръгна дървета и обърна риболовни лодки и яхти край брега на Южен Пелопонес, съобщава електронното издание на гръцкия вестник Kathimerini, цитирано от Агенция \"Фокус\". Районът, който е бил ударен най-тежко, е Месения, югоизточно от полуостров Пелопонес, а бреговият административен център Каламата и крайбрежните села като Метони и Финикунда са били наводнени от вълните. Регионът на Лакония също е изпитал сходни проблеми, в частност в градовете Ступа, Гитио и Агиос Николаос. В Централен и Северен Пелопонес, междувременно, властите са затворили редица пътища, след като са били наводнени от дъждовете. Подобни мерки са били предприети и в Атика, със затварянето на бившата национална магистрала в Западна Атика, близо до крайбрежния град Мандра, където през изминалата година наводнения отнеха живота на 23 души. Източна Атика също е в повишена готовност, тъй като властите за гражданска защита се опасяват от възможността от разпространяване на наводненията, по-конкретно в Мати, който беше опустошен от смъртоносните пожари през юли, които отнеха живота на близо 100 души. Очаква се циклонът да продължи на изток, удряйки островите в Егейско море.  ", "date": "2018.09.29", "title": "Бурята \"Зорбас\" удари континентална Гърция с порои и силни ветрове"}
{"url": "http://epicenter.bg/article/Tragediya--Broyat-na-zaginalite-ot-trusovete-i-tsunamito-v-Indoneziya-mozhe-da-stigne-hilyadi/164681/7/0", "text": "  Броят на загиналите в резултат на мощното земетресение в Индонезия и последвалото го цунами може да достигне хиляди, съобщи вицепрезидентът на Индонезия Юсуф Калла на заседание на извънредния щаб по провеждане на спасителната операция, оглавен от него, предават TACC и Агенция \"Фокус\". Според него \"няма връзка с някои райони, така че общият брой на жертвите може да бъде няколко хиляди.\" По-конкретно става дума за района на Дунгала, където има най-малко 300 хиляди души и където се намира епицентърът на земетресението. Според последните данни само в град Палу броят на жертвите се приближава до 400, като повече от 540 души са ранени, други 29 са в неизвестност. Според новинарския портал \"Детик\" президентът на страната Джоко Видодо ще пристигне в град Палу (административен център на провинция Централен Сулавеси) в неделя. Първите трусове с магнитуд от 7,4 по Рихтер бяха регистрирани в петък. Официалният представител на Националната агенция за превенция на катастрофите Сутопо Нугрохо съобщи, че първият ден е имало над 130 вторични труса, някои с магнитуд 5,2. В резултат на земетресението е възникнала вълна цунами, височината на която достигна два метра.  ", "date": "2018.09.29", "title": "Трагедия! Броят на загиналите от трусовете и цунамито в Индонезия може да стигне хиляди (ВИДЕО)"}
{"url": "http://epicenter.bg/article/Tomislav-Donchev--Naprezhenie-v-koalitsiyata-ima--inache-shteshe-da-e-podozritelno--VIDEO-/164678/11/34", "text": "Нормално е да има напрежение в коалицията ГЕРБ - Обединени патриоти, ако тя работеше като добре смазана машина без да издава шум, щеше да изглежда подозрително. Това заяви в предаването \"Офанзива с Любо Огнянов\" по Канал 3 вицепремиерът Томислав Дончев.   Той обаче не вижда нито предпоставки, нито нужда от предсрочни парламентарни избори, каквито от опозицията очакват още следващата година. - Не гледам футбол, но рокадите са част от играта - рокади, смяна се правят и в успешните отбори, но това не пречи в крайна сметка мачът да завърши с добър резултат. - Аз пак казвам, че футбол не гледам, използвах аналогията, за да кажа, че самите промени не са нещо драматично, това не винаги променя курса на работа на правителството и не винаги понижава ефективността му. Даже напротив. Колкото до напрежение в коалицията - напрежение си има и това е нормално. Вие ако очаквате коалицията да работи като добре смазана машина, като не излъчва шумове, аз бих казал, че това даже е подозрително. Да, от гледна точка на административна работа се надявам да е това - да работи като добре смазана машина, но от гледна точка на политическа работа как може да очаквате различни хора, различни партии, които са се явявали на изборите с различни цели, в един момент всички да станат единодушни и всички да станат на един акъл? - Това е нов сюжет, не бях го чувал. - Те периодично през няколко месеца вкарват подобен сюжет, но си мисля, че е проблем на \"Позитано\", не някъде другаде. - Ха, фините настройки са нещо друго. Не, при нас няма драми, наред с това недейте очаква винаги всички да мислим едно и също. Както казах преди малко това е подозрително. - И муха. - Част от уязвимостта на позицията. Да си министър не означава само да си най-големият експерт, само да си ефективен мениджър, това означава и да имаш доверие. Ако в някакъв момент по някаква причина - животът ни предоставя много пиране, както казахте Вие, продължи, докъде може да стигне? Това е същественият въпрос. Не съм сигурен, че има прост, едносричен отговор.  Първо да започнем с това, че един президент, който осигурява абсолютен политически комфорт на правителството, не е особено полезен, вкл. и за самото правителство. - Не, кой ви каза, че включително и президентът Плевнелиев неведнъж не е излизал с критики по отношение на това, което прави правителството. Може би го е правил по различен начин. Но да се стига до война между институциите, това е лошо. Да има напрежение - да, да има противопоставяне - да, да има различни мнения - да, да има критики - да, в крайна сметка това е една от ролите на президента. Но война между институциите, това е опасна ситуация, това означава, че някой използва институционалната мощ на институцията, която оглавява, да пречи на друга институция. Не такъв е замисълът на Конституцията. И се надявам нещата да не ескалират дотам.   - Нека да разделим нещата. Когато процедурата изисква, образно казано, втори подпис, изисква съгласието на президента, е напълно нормално да се правят консултации предварително. И всякакъв тип формални и неформални съгласувателни процедури - ние предлагаме този човек, тази фигура, с тази автобиография, с тези качества, г-н Президент, какво мислите за това? Това е при назначаването. То е напълно редно и ще бъде направено. Съвсем друга е хипотезата при освобождаване. Въпросното лице заявява, че не иска да бъде главен секретар. Какво да му се съгласува на това? Чисто правно и чисто логически, ако някой заяви и волеизяви, че не иска да бъде някакъв, какво има да се съобразява?     - Това, което и заяви министър-председателят още миналата седмица - че при номинирането, при избирането на нов главен секретар подобни консултации ще бъдат проведени. И това е нормално и редно.     - Като добре звучаща и не особено полезна идея.     - Обяснявам. Първо, диференцираните ставки на ДДС не са особено добра практика. Защо? Защото първо са по-трудни за администриране, което е несъщественият аргумент. Далеч по-същественият е, че диференцираните ставки откриват възможност за злоупотреби с ДДС в конкретния случай. По-важният аргумент, обаче, е друг. И това е практиката, която е доказана, вкл. и в страни, които са правили подобни опити. Ако намалим ДДС с 10%, с 15%, това не означава, че стоката, разходите ни в магазина, ще намалеят със същата разлика. По една проста причина - оказва се, че една голяма част от тази разлика остава или в производителя, или в търговеца. Ако клиентът печели с нещо, то е много по-малко от това, с което ДДС е намален. Това е доказано, емпирично във всички страни, в които са правени подобни опити.     - Това също е добре звучаща идея, пак трудно приложима. И мога да се аргументирам защо. Първо, слагането на таван на печалбата звучи добре, но не е особено добра практика. Да започнем първо по счетоводни съображения. Един предприемач има хиляди начини да играе с числата кое е приход, кое е разход, кое накрая остава като печалба, за да измами системата, просто казано. Освен това можем да продължим с далеч по-други разсъждения. Ами ако примерно ние сложим таван 0,5% печалба за производителя на хляб, това дали пък няма да означава, че примерно половината производители на хляб няма да кажат, че щом законово е ограничена печалбата, то ние се оттегляме от този бизнес, защото искаме печалба примерно 2%. На трето място е изключително лош сигнал, че държавата се опитва да се меси в такива неща, където не е редно да се меси.     - Единственото, за което съжалявам, е че го снабдявам с коментар през ефира. Много по-честно и колегиално, не сме имали такава възможност, да го бях срещнал и да му бях изказал аргументите си. Най-важното е друго, обаче. Социална политика като правило не се прави през цена за каквото и да било. Това важи и за ток, важи за вода, важи за хляб, важи за дадена стока. Социална политика се прави чрез социални плащания. Когато има рязък скок на цените на нещо, държавата, ако трябва да реагира, тя трябва да реагира като осигури достатъчно социално плащане, социално подпомагане на въпросните лица, за да могат да посрещнат тази трудност. Ако държавата започне да се меси, да определя цени, които се определят пазарно, това обичайно, доказано завършва зле.     - Ако на някой не му е хрумнало, да кажем след вашите думи обезателно ще помисли по темата. Иначе ако се върнем на темата, факт е, че има повишаване на цената на газа, оттам - на цената на топлата вода, на парното, това обаче по никакъв начин не е фриволно решение на КЕВР, това е резултат от международната конюктура - цената на петрола и на всичките петролни деривати, оттам и на газа. Как трябва да реагира държавата? По начина, по който казах преди малко. Ако има лица, които не могат да си заплащат сметките, вкл. и за отопление, знаете, че държавата осигурява помощи за подобни лица.     - Не съм особено по дългосрочните политически прогнози, особено в такава турбулентна среда, в каквато сме в момента, но бих казал, че не виждам особени предпоставки за нещо подобно. Съвсем друг е въпросът, че, според мен, и нужда няма.     - Това беше загадъчно послание, аз не съм убеден, че съм го разгадал напълно. Абсолютно нищо лошо няма в политическия живот да има нови и нови алтернативи. Нови предложения, дори ако искате нови лица, с нови виждания, с нови цели, с нови идеи. Преди малко си говорихме за пазара, за конкуренцията. Като има нови лица, това означава гражданинът да има право да избира - в това няма нищо лошо. Освен това конкуренцията, вкл. и в политическия живот, води до по-добри резултати.     - Уморява!     - Винаги червеното. Синьото означава да се тъне в блажена летаргия.     - Вади от матрицата, а това не винаги е приятно - изваждане от зоната на конфорт. Синьото хапче позволява да останеш там, макар и зоната на конфорт да е абсолютно илюзорна.     - Закачката е хубава и пряко кореспондира с една тема, която много ме развълнува - как се информират хората, тя пък е пряко свързана със свободата на словото. Напоследък си мисля, че имаме една некласическа ситуация. В крайна сметка ако има една група от хора, която мисли нещо - например харесва Вас, и една друга група, която не Ви харесва, всяка от групите в съвременната информационна среда, е в състояние да си намери, и ако не си намери да си изгенерира сама достатъчно аргументи защо трябва да ви харесва и другата група - защо не трябва да ви харесва. Това е абсолютно различна информационна и медийна среда, в която не съм убеден дали и политиците, и гражданита са научени да плуват. Не знам дали ме разбрахте.     - Винаги когато плуваш в басейн или блато, в което има крокодили, трябва да се оглеждаш. Което пречи на плуването.     - Няма как да не пада доверието в институциите, когато между институциите има престрелки. Дори при една институционална криза или напрежение между институциите, като резултат като се тегли чертата, щети са понесли и двете институции. Или и трите, кризата, например, е триъгълна. Колкото за всички аргументи, които съществуват или се самогенерират от тези, които не ни харесват, тяхно право. Нашето задължение е да се опитаме да бъдем по-добри. А и репертоарът в това което говорите или мислите не е вярно, е абсолютно непригоден, несъществен и неприложим.  ", "date": "2018.09.29", "title": "Томислав Дончев: Напрежение в коалицията има, иначе щеше да е подозрително (ВИДЕО)"}
{"url": "http://epicenter.bg/article/Koy-ubi-Dzhordzh-Holivud--Kriminalniyat-reporter-Mandi-Uinar-za-ubiystvoto-na-mazha-na-Nataliya-Gurkova/164639/3/0", "text": "Тази седмица в Йоханесбург, Южна Африка, публично беше разстрелян съпругът на „Мис България” Наталия Гуркова – Джордже Михалевич. Джордже Михалевич или Джордж Холивуд, както го наричат приятелите му заради чара и страстта му към лъскавия живот, е черногорски бизнесмен, за чийто бизнес през годините има много съмнения за връзки с подземния свят. На светло е търговията с диаманти и имоти, а в тъмната част е връзката му с чешкия мафиот Радован Крейчир. У нас Михалевич стана известен след пищната си сватба с Наталия Гуркова – „Мис България” 1998 г. Двамата имат две деца. Преди пет години Гуркова напусна Южна Африка и се върна с децата си у нас. Във вторник Михалевич беше разстрелян в колата си на светофар от двама мотористи. Първа за убийството му съобщи водещата разследваща журналистка в Южна Африка – Манди Уинър. Тя разказва в предаването на бТВ \"Тази събота и неделя\" за разследванията си около личността на Михалевич и подземния бизнес в ЮАР. – От около 10 години. Репортер съм от малко повече, но през последното десетилетие се занимавам с правораздаването и правя репортажи по наказателни дела, предимно относно професионални убийства и подземния свят, по-конкретно участието на източноевропейци в подземния свят в Южна Африка. – Срещнах се с него около 2012-2013 г. По времето имаше бизнес в Сандтън в Йоханесбург, което е главният бизнес район в града. Купуваше златни бижута или диаманти и ги препродаваше. Поисках да се срещнем, защото по това времето работеше с известен чешки беглец, който беше дошъл в Южна Африка – Радован Крейчир, въвлечен в поредица криминални случаи в Южна Африка. По същото време един от близките му приятели, Крис Куремитис, известен като Мистър Биг, бе убит при покушение на сватба, по много подобен начин – мъже на мотор наближили, той бил в луксозен автомобил, убили го и му откраднали часовника. Исках да говоря с Джордже Михалевич. Той беше много чаровен. – В офиса му, в бизнеса му в Сандтън. Той беше много приветлив, дружелюбен, чаровен мъж. Беше много от типа изкусни мъже, винаги добре изглеждащ, но беше много дружелюбен и открит за бизнеса си. Настояваше, че не е замесен в каквито и да било криминални дейности. – Говорихме за обвиненията срещу убития му приятел, както и за отношенията му с Радован Крейчир. – Има много различни истории за това с какво се е занимавал. Някои са твърдения – например един от съдебните следователи в Южна Африка, разследвал подземния свят, казва, че Михалевич е изкупувал крадени вещи, купувал Ролекси и скъпи часовници, откраднати при отвличания или кражби на автомобили, или при влизания с взлом в домове. Това е едно от обвиненията, че се е занимавал с престъпни деяния. Имаше обвинения също така за пране на пари, в един момент беше арестуван за укриване на данъци в размер на 30 млн. южноафрикански ранда или около 3 млн. долара. Това е още едно обвинение, но важното е, че всъщност никога не е бил осъждан за каквото и да било. Имаше много обвинения, но бяха оттегляни и никога не е осъждан за нищо. – Не съм сигурна какво е богатството му, не е толкова лесно да се разбере. Освен това не живееше в Южна Африка през последните близо пет години, беше напуснал страната. Трудно е да се знае какво е станало през последните няколко години. – Знам, че явно е харчил много пари за коли, не съм сигурна за имотите към момента, знам, че една от дейностите му беше да върти нощен клуб, а колата, която е карал, е била много скъпа кола. Един от другите частни следователи, с които говорих, каза, че харесвал да харчи пари за коли, водел живот малко като плейбой, но не мога да Ви дам точна цифра, измерваща богатството му. – Радован Крейчир пристигна в Южна Африка през 2007 година. Тогава беше в списъка на най-издирваните от Интерпол. Имаше червена бюлетина на Интерпол и го арестуваха. Тогава, въпреки че го издирваха от Чешката република, където бе осъден неприсъствено, той поиска политическо убежище в Южна Африка. Докато течеше процесът, той започна своя бизнес в Йоханесбург и имаше много пари – купи си палат и скъпи коли, започна да пръска пари и да се захваща с различни бизнеси. Един от тях е бизнесът на Джордже Михалевич, като чрез Джордже се запознава и с много други бизнесмени. Всъщност накрая Крейчир почти открадва бизнеса на Михалевич и го превзема – отваря много подобен бизнес в друг край на Йоханесбург, в Бедфордвю, именно където Михалевич беше убит в понеделник между другото. Крейчир се замеси в много корупция, почнаха да умират много хора, имаше много убийства в подземния свят между 2012 и 2014 г. – През 2012 г. бащата на Джордже, Петър, бе отвлечен и измъчван с чук, много тежко е бил пребиван и почина. Тогава се предположи, че може би Крейчир стои зад случилото се, заради пропадналите взаимоотношения между него и Михалевич покрай бизнеса. Михалевич излезе пред медиите и каза, че не е истина. Според мен, обаче след отвличането на баща си, Михалевич реши да напусне страната и да се върне в България със съпругата и децата си и да живее там. Но той се е връщал много пъти през последните години. – Не съм сигурна по този въпрос. В Южна Африка има много престъпност, има поредица от инциденти с отвличания и кражби на автомобили, и въоръжени кражби и грабежи. За съжаление, именно това е причината хората обикновено да искат да имигрират – това е напълно възможно, не съм сигурна, но най-вероятно това е причината – притеснявал се е от престъпността около младото семейство и затова е избрал да имигрира. – Мисля, че е малко вероятно, защото условията, при които държат Крейчир в затвора са толкова строги предвид поредицата сигнали, че се опитва да избяга от затвора в Южна Африка. Имало е редица опити, които затворническите власти тук казват, че са успели да предотвратят. Затова е държан в строг тъмничен режим, има много сериозна охрана постоянно около него. Имало е поредица случаи, в които е имал достъп до мобилни телефони, до контрабанда. В един момент намерили пистолет и ножове в клетката му. Винаги е имало притеснението, че е замесен в престъпни дейности и поръчвал покушения над хора. В момента го съдят за поръчителство на убийство на частен следовател и полицай от затвора. – Не вярвам той да е замесен. – До момента съм говорила с много от разследващите полицаи и има няколко теории за мотив. Мисля, че разглеждат много следи, но нямат ясно определен мотив за убийството на Джордже Михалевич. Една от теориите е, че е свързано със случващото се около сръбската мафия в Южна Африка през последните три-четири месеца – имаше две убийства на видни сърби, които Михалевич е познавал, убити в Йоханесбург при подобни обстоятелства – в автомобили, в движение, спрели на светофари, стрелци на мотори. Имаше два подобни инцидента, този е третият такъв. Освен това, един южноафрикански шпионин, замесен в подземния свят, на име Джордже Дарманович, убит в Нови Белград преди няколко месеца. Една от теориите е, че това може да е отмъщение за случилото се. Една от другите теории е свързана с някаква провалена сделка с наркотици. Друга е, че са убили грешния човек, търсили друг, който е карал същата кола. Знам, че полицията има информация от свидетели и източници за това кои смята, че са били убииците, но не са обявили нищо все още за мотива, защо Джордже е бил убит. – Да, има. Полицията разполага с видео от случилото се. Говорих с очевидци, които казаха, че стрелците са били много пълни, че са били на мотора, карайки на една гума, радвайки се, че са извършили убийството, но са носили каски, така че ще е трудно да се идентифицират. Знам, че са били бели, което е важно, може да ги идентифицират да са били от Източна Европа, но полицията, доколкото разбирам, проверява следите за стрелците. – Местопрестъплението е на много оживено място, на много натоварена улица. Беше национален празник, почивен ден, и улиците тогава били доста тихи. Джордже е бил на обяд онзи ден и карал към магистралата, доколкото разбирам, за да се прибере вкъщи. Много оживен район е, но в онзи ден е било много тихо. – Разбира се, мисля, че в международните медии, а и усещане е, че не е безопасно. Много зависи къде си, зависи от това как се защитаваш. Аз лично не съм засегната, но живея в обезопасен комплекс с въоръжена охрана и контрол на достъпа. Винаги се притесняваш от отвличания, защото има много в Южна Африка, както и нахлувания с взлом. Има широко-разпространено притеснение от такъв вид престъпления, но същевременно съм спокойна да ходя да тичам по улицата или да се разхождам. – Да, да. Зависи дали става дума за организирана престъпност и мафия или обща престъпност. Всички сме в риск от общи престъпления, но за организираната престъпност – мисля, че е доста изолирана и, за щастие, като журналист не чувствам да има заплаха за мен. – Благодаря. Има само още нещо, което бих искала да кажа, ако може. Едно от интересните неща, които се появиха през последните два дни за Джордже Михалевич, е това колко много хора говорят за него извън престъпните среди. – Точно. Исках да кажа, че е имал малки деца и прекрасна съпруга, и много хора споделят в социалните мрежи колко добър и щедър човек е бил, че не е бил замесен в никакви престъпни дейности. Това е трудното за нас, като медии. Винаги има и тази страна на хората, която невинаги бива споделена, защото винаги очакваме най-лошото. Това е важно нещо, често за един човек има две гледни точки, които невинаги се виждат. Той е пример за това, бил е семеен човек, много добър, който може да се е бил замесил с грешните хора.  ", "date": "2018.09.29", "title": "Кой уби Джордж Холивуд: Криминалният репортер Манди Уинър за убийството на мъжа на Наталия Гуркова"}
{"url": "http://epicenter.bg/article/Nad-700-kg-e-zaloveniyat-heroin-na-GKPP-Kapitan-Andreevo--VIDEO-/164651/3/0", "text": "Рекордна за българската митница пратка от 712, 574 кг. хероин на стойност по цени за съдопроизводството 46,317 милиона лева, е задържана на ГКПП \"Капитан Андреево\". Това обявиха на съвместна пресконференция на пункта окръжният прокурор на Хасково Иван Стоянов и директорът на дирекция \"Митническо разузнаване и разследване\" в Агенция \"Митници\" Георги Георгиев в събота, предаде Дарик. Товарът е бил открит в товарните отсеци на два камиона с иранска регистрация, а по случая за 72 часа са задържани двамата шофьори - също ирански граждани, каза Иван Стоянов. По негови думи тировете с високорисковото вещество в особено големи размери са били разкрити на 27 септември вечерта и на следващия ден 28 септември. Днес представителите на Агенция \"Митници\" и прокуратурата показаха рекордното количество пакети, намерени в камионите. Става въпрос за пратки от Иран към Австрия, установени са и подателят, и получателят. В първия камион са открити 350 кг хероин, а във втория - малко повече. Заради плоскостите, които са плътни, рентгенът на митницата не е успял да го засече. Камионите са били подложени на проверка по метода анализ на риска и тогава наркотикът е открит. „Хероинът е бил укрит по абсолютно идентичен начин в товарите и на двата камиона. Те са превозвали палети със строителни плоскости, като хероинът е бил опакован и поставен между самите плоскости, които са били плътно слепени”, обясни окръжният прокурор на Хасково Иван Стоянов. „Това за момента е най-голямото количество хероин, задържано на наша граница. Установен е получателят – дружество в страна членка на ЕС. Своевременно са уведомени правоохранителните органи в съответната държава по линия на наркотрафика”, поясни Георги Георгиев от Агенция „Митници”.   Предполага се, че това е част от канал за трафик на дрога от Азия към Европа.  ", "date": "2018.09.29", "title": "Над 700 кг е заловеният хероин на ГКПП Капитан Андреево (ВИДЕО)"}
{"url": "http://epicenter.bg/article/Kilometrichni-tapi-na-magistrala--quot-Trakiya-quot--zaradi-remontite/164652/3/0", "text": "Километрични задръствания са се образували в района на ремонтните дейности на автомагистрала „Тракия“ между км 14 и 20, предаде репортер на Агенция „Фокус“. Близо 2 км е опашката от изчакващи автомобили при първия и около 1 км при втория ремонт на виадуктите на 17 и 18 км. От АПИ припомнят, че през празничните и почивни дни в района се въвежда реверсивно движение както следва: за посока Бургас се обособяват две ленти на движение и една посока в София, докато през последния почивен или празничен ден – една лента за движение посока Бургас и две посока София. Движението по магистралата от 45 до 53 км и в двете посоки се осъществява с повишено внимание поради констатирани неравности по пътната настилка. Скоростта на движение е ограничена до 90 км/ч. Движението при Ихтиман от км 34 до км 41 в посока Бургас също е ограничено поради ремонтно-възстановителни дейности на виадукти при км 37 и км 38 и се осъществява двупосочно в платното посока София.   Полицейски патрул с регистрационен номер 7368 е разположен на 15 км в посока София.   На 6 км в посока Пловдив/Бургас има полицейски екипи с мотоциклети.  ", "date": "2018.09.29", "title": "Километрични тапи на магистрала \"Тракия\" заради ремонтите"}
{"url": "http://epicenter.bg/article/Mladen-Marinov-predupredi--Kamerite-na-patya-sa-v-izpravnost--shofyorite-da-vnimavat-/164654/3/0", "text": "Камерите на пътна полиция в момента са на въоръжение и в изправност, така че гражданите да внимават със скоростта! Това обяви министърът на вътрешните работи Младен Маринов и поясни, че ефективността на устройствата за контрол на скоростта ще бъде още по-голяма след изграждането на единен център за обработка на нарушенията, предава Канал 3. Коментарът му бе във връзка с информацията от преди дни, че 20 от новите 28 свръхмодерни камери са дали дефект. Подробности за тях изнесе шефът на Национална полиция Христо Терзийски, като посочи, че \"триногите\" са въведени в експлоатация от края на март. \"Това са технически средства, които за първи път се внедряват в работата на Пътна полиция. Като всяко едно техническо средство и те може да дефектират, но има клауза за гаранционно обслужване в договора между МВР и изпълнителя\", обясни Терзийски. Освен това стана ясно, че МВР ще се сдобие нови 56 камери, а процедурата за закупуването им вече е стартирала. Маринов и Терзийски говориха в Габрово, където присъстваха на откриването на 26-ото издание на националния конкурс \"Пътен полицай на годината\".  ", "date": "2018.09.29", "title": "Младен Маринов предупреди: Камерите на пътя са в изправност, шофьорите да внимават!"}
{"url": "http://epicenter.bg/article/57-godishna-blasna-mayka-s-bebeshka-kolichka-na-zelen-svetofar-vav-Varna--ne-ya-vidyala--VIDEO-/164666/3/0", "text": "Автомобил е ударил майка с количка на оживено кръстовище във Варна. Инцидентът е станал в четвъртък, а видео беше изпратено в рубриката „Аз, репортерът” на бТВ. На клипа се вижда как майка с бебешка количка пресича на зелен пешеходен светофар. Автомобил прави десен завой, също на зелен светофар, и се удря в количката. На място веднага пристига линейка. Детето се е разминало с леки охлузни наранявания и с майката са освободени за домашно лечение. Шофьорът е 57-годишна жена от Белослав. По първоначални данни тя не е видяла идваща с количка майка. По случая няма образувано досъдебно производство, тъй като няма сериозно пострадали. Шофьорката ще бъде наказана с глоба.  ", "date": "2018.09.29", "title": "57-годишна блъсна майка с бебешка количка на зелен светофар във Варна, не я видяла (ВИДЕО)"}
{"url": "http://epicenter.bg/article/Ideya-na-Ananiev--Ako-ne-otidem-na-profilaktichen-pregled--da-plashtame-po-visoka-zdravna-vnoska/164660/2/0", "text": "Ако не се явим на профилактичен преглед, да заплащаме повече за здравно осигуряване. Тази идея лансира в предаването „Седмицата” на Дарик здравният министър Кирил Ананиев. Предложението е, ако пациент, който заделя 8 процента върху дохода си за здравна осигуровка, не отиде на преглед в дадена календарна година, от следващата вноската му да се увеличи на 8,5 на сто, докато не реши да се яви на изследвания. В допълнение министърът подчерта, че по отношение развитието на медицинската помощ в страната ще се инвестира в посока обновяване и създаване на 237 центъра за спешна медицина, както и в подобряване на условията за долекуване на пациентите. Министърът коментира своите предложенията за промяна в здравната система и посочи, че с тези предложения е поставил началото на разговор за бъдещето на здравеопазването у нас. 1 млрд. и 700 млн. лева са средствата, които българите наливат в здравната система извън всички регламентирани плащания, посочи министър Ананиев, като цитира данни от социологически проучвания. Що са отнася до предложението на министър Ананиев, наречен модел А, за допълнителните 12 лева, които ще се плащат от всеки здравноосигурен, той подчерта, че те ще се използват за нови методи за лечение, за подобряване на цялата здравна дейност, включително за увеличаване на цените на здравни пътеки, които сега са недофинансирани. Той разви идеята си за допълнителното здравно застраховане, като посочи, че това ще е право на избор на всеки отделен човек. Вторият модел е смесено финансиране - 8 процента, които постъпват в здравната каса, а допълнителните 12 лева постъпват в застрахователя. Тоест, ако лечението е до 700 лева, парите ще са от задължителните 8 процента, а ако лечението е на стойност над 700 лева, разликата ще се покрива от допълнителната застраховка от 12 лева. Тази допълнителна застраховка е лична и може да има спестовен характер, посочи Ананиев. След две години, на втория етап, и 8-те процента ще се прехвърлят към партидата на съответния човек при застрахователя. Министър Ананиев подчерта, че постепенно трябва да се децентрализира системата и затова ще е необходимо време. Ще се изгради национална здравна информационна система, която ще е в основата на контрола върху целия процес на лечението, каза още Ананиев. Контрол и конкуренция - това е основното, което ще се промени, подчерта министър Ананиев. Той допълни, че ще се работи по отношение на търговете за лекарства, така че да се постигнат и по-добри цени. - Чудесен въпрос. Аз считам в момента, че пакетът от дейности, включени в профилактичните прегледи, не е достатъчен и не дава пълен статус на здравното състояние на българския гражданин. - Сега се сещам за наблюдението от гледна точка на тютюнопушене, алкохол и така нататък. - Може да не са най-точните примери. С хората медици ще уточним. Въпросът е, че ще разширим така пакета, че той да даде по-точен статус на здравното състояние на човека. - Ако той не отиде на профилактичен преглед, тогава следващата година неговата осигурителна вноска няма да бъде вече 8 процента, а да речем 8.5 процента. Когато след това той види, че трябва да отиде, от по-следващата година отново ще му върнем осигурителната вноска в рамките на тази, която е за всички.   Ето и нещо, което сме включили, което е извънболничната помощ: предвиждаме да се развие дейността по долекуването и продължителното лечение. Вместо да стоиш в болницата по скъпата пътека, ще създадем такова финансиране, което първо, ще бъде по-евтино, защото няма нужда от такава специализирана техника и скъпо платени лекари и второ, този човек ще може да го наблюдаваме в продължителен период от време, за да види как се подобрява неговото състояние след основното му лечение по дадената клинична пътека в дадената болница. Това е също много важно, това също е ново нещо, което ще влезе.  ", "date": "2018.09.29", "title": "Идея на Ананиев: Ако не отидем на профилактичен преглед, да плащаме по-висока здравна вноска"}
{"url": "http://epicenter.bg/article/Yanaki-Stoilov--Ne-byagame-ot-sarevnovanie-i-bitka--no-ne-uchastvame-v-predreshen-izbor/164661/2/0", "text": "На заседанието на НС на БСП председателят на БСП Корнелия Нинова представи обръщение от Янаки Стоилов, който отсъства от страната. В него той аргументира оттеглянето на кандидатурата си за конституционен съдия. \"Ние не бягаме от съревнование, дори от битка, но не участваме в предрешен избор, с който да легитимираме избора на управляващите (вероятно и с ДПС) и да поддържаме илюзия, че този парламент действа държавнически,\" пише Стоилов. Според него е ясно, още преди внасянето на предложението по кандидатурата му и процедурата по изслушване, че е взето финалното решение. \"Това се прави, за да се осигурят по-добри позиции на официално и неявно участващите в управлението на държавата и специално на съдебната власт. Да добавя и това какви хора и от какви позиции ще оценяват моята кандидатура. (Tова е моята оценка и позиция, която ръководството на БСП и ПГ са взели предвид),\" коментира Янаки Стоилов.  ", "date": "2018.09.29", "title": "Янаки Стоилов: Не бягаме от съревнование и битка, но не участваме в предрешен избор"}
{"url": "http://epicenter.bg/article/Tsvetanov-v-Svishtov--Shtastliv-sam-da-vizhdam-kak-balgarskite-regioni-se-razvivat/164662/2/48", "text": "Щастлив съм, че спазвайки ангажиментите си за подкрепа на българските региони, имаме възможността да виждаме как те се развиват. Свищов е прекрасен пример за това, че когато местната власт е достатъчно инициативна, правителството и депутатите са винаги насреща, нещата се случват. За мен е много радостно да знам, че жителите усещат положителната промяна в Свищов и населените места в общината. Това заяви председателят на ПГ на ГЕРБ и зам.-председател на партията Цветан Цветанов, който разговаря на централния площад в Свищов с множество жители и гости на града, отбелязващи празника „Свищовски лозници“, съобщиха от пресцентъра на ПП ГЕРБ. Свищов е сред отличниците в инвестирането на европейски средства. В подобряването на жизнената среда, инфраструктурата, здравеопазването и услугите се изпълняват също и редица проекти с държавно и общинско финансиране. Реновирани са много жилищни сгради и прилежащите им пространства, осъвременени са детските градини и парковете, ремонтирани са улици, подобрена е образователната инфраструктура, обновяват се църкви. „В края на лятото държавата предостави безвъзмездно на Община Свищов 320 декара от бившите казарми. Теренът е с излаз на Дунав и ще бъде фактор за привличането на инвестиции“, каза кметът на Свищов Генчо Генчев, който придружаваше Цветанов по време на обиколката му в региона. Заедно с тях бяха и великотърновският кмет и областен координатор на ГЕРБ Даниел Панов, депутатът Станислава Стоянова и председателят на Общински съвет д-р Кристиян Кирилов. Цветан Цветанов и Генчо Генчев имаха възможността да разгледат и нов реаномобил от най-висок клас, специално изложен за жителите на Свищов по повод празника на града.  ", "date": "2018.09.29", "title": "Цветанов в Свищов: Щастлив съм да виждам как българските региони се развиват"}
{"url": "http://epicenter.bg/article/BSP-vnasya-vot-na-nedoverie-zaradi-zdravnata-reforma--Ninova--Tya-e-genotsid-nad-balgarite-/164664/2/48", "text": "Националният съвет на БСП реши ПГ на \"БСП за България\" да внесе вот на недоверие срещу правителството за здравеопазването. Това решение бе взето заради влошаващото се състояние на здравеопазването и намерението на управляващите да правят реформи, които ще натоварят допълнително финансово всеки български гражданин, а качеството на здравните услуги няма да се подобри. Това съобщиха от пресцентъра на партията. \"Това не е здравна реформа, а здравен геноцид\", заяви лидерът на БСП Корнелия Нинова. Според проекта на здравното министерство на гражданите се предлагат два варианта - или демонополизация на Здравната каса, или допълнително здравно застраховане със задължителна вноска всеки месец в размер от 12 лв. и доплащане от гражданите при лечение над 700 лв. Планира се още обществената каса също да стане застрахователно дружество. Моделите събраха критиките на пациентски организации и на синдикатите по време на дискусията в НДК, организирана от МЗ, а здравният министър обеща идеите да бъдат поставени на широко обсъждане и едва след това да се вземат решения. Предстои темата да влезе за дискусия в здравната комисия. Управляващите нямат пристрастия към единия или към другия здравноосигурителен модел, каза в парламента вчера председателят на комисията д-р Даниела Дариткова. Това ще бъде третият вот на недоверие към кабинета по искане на БСП. Предишните два бяха по темите сигурност „Сигурност“ и „Корупция“.   Предложението за вота на недоверие направи бившият соцлидер Михаил Миков с аргумента, че  новата здравноосигурителна реформа е геноцид над хората. Лидерът на БСП Корнелия Нинова категорично подкрепи Миков и обяви пред пленума, че е \"за\" внасянето на такъв вот.     Решението бе взето заради влошаващото се състояние на здравеопазването и намерението на управляващите да правят реформи, които ще натоварят допълнително финансово всеки български гражданин, а качеството на здравните услуги няма да се подобри, гласи официалната позиция на левицата.   Според проекта на здравното министерство на гражданите се предлагат два варианта - или демонополизация на Здравната каса, или допълнително здравно застраховане със задължителна вноска всеки месец в размер от 12 лв. и доплащане от съответния здравен фонд при лечение над 700 лв. До въпросната летва пациентът също ще участва с доплащане в размер на 15%, а НЗОК ще поема 85% от лечението му. Планира се още обществената каса също да стане застрахователно дружество.   Моделите събраха критиките на пациентски организации и на синдикатите по време на дискусията в НДК, организирана от МЗ, а здравният министър обеща идеите да бъдат поставени на широко обсъждане и едва след това да се вземат решения. Предстои темата да влезе за дискусия в здравната комисия в Народното събрание. ", "date": "2018.09.29", "title": "БСП внася вот на недоверие заради здравната реформа. Нинова: Тя е геноцид над българите!"}
{"url": "http://epicenter.bg/article/Prezidentat-izrazi-saboleznovaniya-za-stotitsite-zhertvi-v-Indoneziya/164667/2/0", "text": "Държавният глава Румен Радев изпрати съболезнователно писмо до индонезийския си колега Джоко Видодо по повод трагедията на остров Сулавеси. Това съобщиха от прессекретариата на държавния глава. „В тези трудни часове, когато състраданието и съчувствието стават най-човешките добродетели, ние сме заедно с народа на Индонезия. Подкрепяме всички Ваши усилия за облекчаване на последствията от земетресението и последвалото цунами“, заявява в писмото си до Джоко Видодо българският президент. Румен Радев изразява своите и на българския народ искрени съболезнования към гражданите на Индонезия, близките и семействата на загиналите.  ", "date": "2018.09.29", "title": "Президентът изрази съболезнования за стотиците жертви в Индонезия"}
{"url": "http://epicenter.bg/article/Prof--Georgi-Rachev---Tsiganskoto-lyato--shte-doyde-okolo-Dimitrovden/164669/2/0", "text": "„Циганско лято“ ще има и тази година, ще настъпи около Димитровден (26 октомври, бел. ред.). Това каза за предаването „Метроном“ на Радио „Фокус“ климатологът проф. Георги Рачев. Очертава се тази есен да бъде малко по-топла от предходната, уточни той. „Октомври месец ще бъде нормален в температурно отношение. Средните месечни температури ще бъдат между 10 и 14 градуса. Ноември се очаква да бъде с малко повече валежи в Западна България и с по-висока температура от нормалната. Така че предстои една хубава „златна есен“. Ще има и мъгли, слана и минусови температури, разбира се – те са нещо нормално и естествено“, обясни проф. Георги Рачев. Той каза още, че в края на октомври и началото на ноември се очакват първите снеговалежи от мокър сняг, като уточни, че те няма да образуват съществена снежна покривка.  ", "date": "2018.09.29", "title": "Проф. Георги Рачев: „Циганското лято“ ще дойде около Димитровден"}
{"url": "http://epicenter.bg/article/Tsvetanov-poseti-svishtovskoto-selo-Oresh-i-proveri-ulichnite-remonti/164671/2/48", "text": "Председателят на ПГ на ГЕРБ и зам.-председател на партията Цветан Цветанов посети село Ореш, община Свищов, където провери хода на работата по започналите улични ремонти. Това съобщиха от пресцентъра на ГЕРБ. Преасфалтирането на улици в Ореш и останалите населени места в общината бе обезпечено с 500 000 лева, отпуснати с постановление на Министерски съвет за рехабилитация на най-компрометираните улици. След направения анализ и разчет, средствата са разпределени по брой жители във всяко едно от 15-те населени места и вече започна асфалтирането. В село Ореш вече са асфалтирани над 6 000 квадратни метра пътища. „За мен са много важни срещите, които непрекъснато провеждаме с вас, кметовете на населените места, защото вие най-добре познавате местните проблеми”, заяви Цветан Цветанов. „За първи път от десетилетия кметствата получават такъв допълнителен финансов ресурс за текущи ремонти извън общинския бюджет“, категоричен бе кметът на община Свищов Генчо Генчев, който също бе в селото с Цветанов. Заедно с тях бяха и кметът на Велико Търново Даниел Панов, народният представител Станислава Стоянова и председателят на Общински съвет – Свищов д-р Кристиян Кирилов. Генчо Генчев отново изрази задоволството си от неизменната подкрепа, която среща в лицето на Цветанов и народните представители от ГЕРБ, а също и от правителството на премиера Борисов. Свищовският градоначалник също така информира, че е подготвен проект за подобряване на енергийната ефективност на читалище \"Филип Станиславов\" в Ореш. В Ореш Цветанов и придружаващите го представители на местната и държавна власт бяха топло посрещнати от местните жители. Кметът на селото Любомир Иларионов благодари за отпуснатите средствата и каза, че такива пари не са влизали в населеното място от 90-те години на миналия век. Той обясни, че улиците са били бетон, изливан през 80-те години и сподели, че хората са изключително доволни от течащите ремонти. По време на визитата си в селото Цветанов разговаря с местно семейство, което прави ремонт в дома си и дори се включи в разтоварването на строителни материали, които помогна да бъдат пренесени в двора на къщата. Съпрузите споделиха, че са много доволни от новите пътища, а председателят на ПГ на ГЕРБ ги призова, като дойдат избори да подкрепят онези, които нещо са свършили за населените места. В Ореш Цветан Цветанов поднесе съболезнования на близките на един от най-активните съмишленици на ГЕРБ в селото - Йозо Капелов, който внезапно почина преди два дни.  ", "date": "2018.09.29", "title": "Цветанов посети свищовското село Ореш и провери уличните ремонти"}
{"url": "http://epicenter.bg/article/Akad--Georgi-Markov--Nyama-da-pravim-partiya--iskame-pomirenie-i-edinenie/164673/2/0", "text": "  Запитан дали неговият Комитет за национално помирение и единение ще прерасне в партия, проф.Марков заяви: \"Знам, че има съмнения, защото и Симеон направи движение, и Бойко от движение направи партия. Но ние не се борим за власт, искаме помирение, единение. В Комитета е писателят Антон Дончев, капитан Петко Войвода, нашият голям актьор Васил Михайлов, Цветана  Манева\", обясни историкът.   \r\n \r\n   \r\n Той разясни, че Сдружението е инициатива за единение. \"Ние сме изработили от 3-4 години национални цели и приоритети.  Вероятно на 20 октомври Сдружението за инициатива за единение ще свика събор за единение. Обръщението на президента е по линия на комитета, който аз оглавявам. Ще се реши кой да бъде поканен\", посочи още акад. Георги Марков. \r\n", "date": "2018.09.29", "title": "Акад. Георги Марков: Няма да правим партия, искаме национално помирение и единение"}
{"url": "http://epicenter.bg/article/Georgi-Svilenski-oglavyava-predizborniya-shtab-na-BSP/164674/2/48", "text": "Националният съвет на БСП избра нов Национален предизборен щаб. Това съобщиха от пресцентъра на партията. Начело на щаба лидерът на БСП Корнелия Нинова предложи Георги Свиленски. От щаба бе изваден досегашният зам.-председател Георги Гергов, както и Красимир Янков, който сам подаде оставка. Новите попълнения в предизборния щаб на социалистите са: Александър Симов, Стоян Мирчев, Антон Кутев, Кристиан Вигенин, Иван Иванов, Николай Цонков, Иван Ченчев, Ия Гурбалова, Деница Златева, Явор Божанков и кметовете Владимир Москов и Донка Михайлова. Сменен е и секретарят на щаба Асен Димитров с Вяра Емилова.  ", "date": "2018.09.29", "title": "Георги Свиленски оглавява предизборния щаб на БСП"}
{"url": "http://epicenter.bg/article/Lili-Ivanova--Ivan-Peev-e-edinstveniyat-chovek--koyto-sam-obichala-v-zhivota-si/164675/2/0", "text": "\" Това каза примата на българската естрада Лили Иванова пред Мартин Карбовски по bTV. Интервюто е снимано в студиото на Ачо Попов, докато тя репетира за предстоящите си три концерта в НДК – на 25, 26 и 27 октомври.   Иван Пеев е единственият човек, който съм обичала в живота си, признава Лили Иванова.   \"В студиото поддържам гласовата си форма. Вкъщи не - там е пълна тишина, обичам тишината, която ме зарежда. Уморява ме мързелът на другите, непрекъснатото оплакване на някой. Непрекъснато нещо измислям, не лежа на стара слава. Не мога да отговарям за другите, нямам право да критикувам и да осъждам някого. Аз харесвам как смених жанра, явно и публиката е доволна. За да го направя това нещо, изпитах някакви трудности. Беше ми непознато, но когато човек направи стъпка макар и по-трудна, значи, че той е спечелил повече в живота си. Слава Богу, че не съм от новото поколение. Учудвам се, че младите хора са мързеливи и не им се работи\", каза тя.   \"Тия дни съм развълнувана, защото непрекъснато мисля за моите три концерта. Постоянно пиша реда на песните и променям\", споделя попиконата.   \"Публиката на моите концерти е от малки до по-възрастни. Не мога да се оплача, че страдам от отношението на това или онова поколение. Има хора, които не идват, аз не им се сърдя и упреквам. Това не е въпрос на поколение, а на можене. Обичам да предизвиквам по-младите да се пробват. Вкусът е коренно различен вече, не знам кой има вина за това\", добави тя.   \"Искам да виждам нещо позитивно, което е градивно. Трябва да имаме положителен резултат. Искам да видя в телевизиите човек умен, интелигентен, от който да мога да науча нещо\", каза певицата.   \"Чувала съм хората да казват, че системата ми е помагала. Познавам тези хора, които съм чувала техните изявления, че комунистите ми помагали. Уважаеми, днес нямаме комунизъм\", добави тя.   \"Не се влияя от това, кое е модерно и кое демоде. Според мен в България ще остане музиката, имаме забавна музика създадена хубава, имаме класическа музика създадена хубава. След мен ще остане моето творчество, моето пеене. Аз съм дресирана да бъда твърда, да търся трудните неща, не обичам лесното, то не ме стимулира. Искам да бъда повече. Аз най-добре зная коя съм и каква съм\", каза Лили Иванова.   \"Никога не се чувствам като принцеса, защото не съм. Не обичам да се кича с разни титли, които не ми принадлежат. Но там където се намирам на този връх мисля, че е доста ветровито и трябва характер и сила, за да можеш да устоиш. Освен това, тази ми позиция на върха е убийствено полезна позиция за мен - от върха се вижда много добре, кой къде се намира и къде е в историята. Никак не е самотно. Моята публика е достатъчно да ме обича. Публиката е най-големият стимул, затова за мен тя е много ценна\", добави тя.   \"Иван Пеев е единственият човек, който съм обичала аз в живота си. Той е моята консерватория, учил ме е на много неща. Баща му е професор, дядо му е свещеник, майката е цигуларка, аристократи хора. Искам да му пожелая много здраве и да му благодаря, за това, което е създал в мен. Той е създал в мен именно певицата, човекът работяга и т.н. Ние сме прекрасни приятели, както с него, така и с неговия син. Обичам да показвам моето уважение към хора, които заслужават\", каза тя.   \"След концерта ми в зала \"Олимпия\" мислех, че медиите ще ме залеят с помия, така и стана. Аз не допусках, че има хора, които могат да бъдат толкова злобни. Много ми се ще някои неща да влязат в главите на някои хора и те да станат по-добри и разбрани, да изчистят от себе си злобата,\" казва Лили. Тя споделя, че живее почти като аскет, обича самотата, не обича силна музика,  не обича шумни компании, рядко гледа телевизия, чете книги... Единственото, което си пожелава, е здраве и ... нов хубав текст за песен.     ", "date": "2018.09.29", "title": "Лили Иванова: Трябва доста характер и сила, за да не се сгромолясаш от върха"}
