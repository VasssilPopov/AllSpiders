{"url": "http://epicenter.bg/article/-Svilenski--GERB-sliiza-ot-stsenata--otiva-si-/173759/2/0", "text": "ГЕРБ си отива, слиза от политическата сцена и това най-ясно си пролича на тяхната Национална среща от поведението на техния лидер. Това каза пред БНТ зам.-председателят на ПГ на ”БСП за България” Георги Свиленски.   \r\n На утрешния Конгрес на БСП ще бъдат приети основните документи на партията във връзка с предстоящите европейски и местни избори – \"Визия за Европа\" и \"Визия за България\", съобщи социалистът. \r\n   \r\n Интригата Станишев се привнася отвън в БСП. Никъде и никога не е стартирала процедура за номинации на евродепутати. Номинирането започва сега и ще се види какви са резултатите. В предизборната платформа, приета от най-висшия орган на партията, са записани ясни критерии, включително това да не се подкрепя Истанбулската конвенция. Всеки, който иска да стане евродепутат от БСП, би трябвало да спазва записаното в тази платформа, включително и г-н Станишев, посочи Свиленски. \r\n   \r\n По думите му магистрала \"Хемус\" трябва да бъде изградена, но по прозрачен начин. Не може за пореден път българските граждани да бъдат ограбени чрез обществените поръчки. Искахме договорите между \"Автомагистрали\" и АПИ са 1,35 млрд. лева и рамковите споразумения. Към днешна дата на сайта на АПИ има качен само договорът, за който ние твърдим, че няма проблем, а проблемът е как държавното дружество, което няма механизация, техника и работници, ще изпълни поръчка за 1,35 млрд. лева, заяви зам.-председателят на ПГ на БСП. \r\n   \r\n Пуснахме сигнал до ЕК и за нерегламентирана държавна помощ от държавата за бъдещия концесионер на летище София. Очакваме отговор, добави той. \r\n   \r\n Свиленски коментира и обвинението за пране на пари срещу депутата от БСП Елена Йончева. Възмущваме се, гневни сме. Нещата, заради които е обвинена Елена, са се случили 2013-2014 година – къде бяха тези правораздавателни органи досега да я потърсят, да я попитат? Тя е депутат от две години, през които направи много разследвания за свързани с управляващите скандали. \r\n   \r\n Процесът е политически, за съжаление, не е наказателен. Ако беше наказателен, процедурата щеше да бъде друга – поне веднъж досега щеше да бъде извикана на разпит. Ще сезираме европейски и световни организации – нека хората да знаят как в България се работи срещу един журналист и политик, позволил си да разследва управляващите, каза още Георги Свиленски. \r\n   \r\n", "date": "2019.01.25", "title": "Свиленски: ГЕРБ слииза от сцената, отива си!"}
{"url": "http://epicenter.bg/article/Donchev-posochi-merkite--s-koito-da-se-integrirat-romite-v-obshtestvoto/173713/2/0", "text": "  \"Темата за интеграцията на ромите виси във въздуха. Интеграцията не дава специални права на малцинствата\", подчерта той, като предупреди, че това обрича процеса на провал. Моделът, според Дончев, е следване на едни и същи правила и отговорности.   \"Ако допуснем различен набор от правила, няма да има никаква интеграция\", категоричен е вицепремиерът. Неговата половинка Светлана Дончева неведнъж се изказва срещу поведението на циганите, а последния път също констатира провал в интеграцията на ромите. Очевидно съпругът й споделя нейните тези, пролича от изказването му в рамките на парламентарния контрол.   Положени са усилия, похарчени са пари, но резултатите не са такива, каквито очаква обществото, призна днес в отговор на БСП съпругът й. Проблемът обаче бил в кройката на политическия процес. Според него гражданите смятат, че този проблем е само на елитите, \"поради скверното подозрение, че ги ползват като електорален резервоар\". Дончев изтъкна, че образованието, здравеопазването и пазарът на труда са трите опорни точки за решаването на проблема с циганската интеграция, но над всичко се извисява проблемът с незаконните цигански махали, които изникват в страната.   \"За мен най-голямата болка и най-голямата рана е жилищната политика. В годините назад редица неразумни управници са допуснали появата на гетата\", каза Дончев, като уточни, че има предвид не села или квартали, населени от един етнос, а незаконно построените постройки и тяхното събаряне. Според него в голяма част от случаите причината за лошия социален статус и завишените нива на криминална активност е именно гетото. „Ако се родиш в гетото, има голям шанс да не можеш да го напуснеш, да останеш там. Истината е, че в годините назад държавата не намери адекватен механизъм да се справи с този проблем, макар че в Закона за устройство на територията е записано, че всяка незаконна постройка се унищожава. Не е просто решение, защото никой не иска да предизвика хуманитарна катастрофа, оставяйки десетки хиляди души без дом. Наред с това решаването на проблема не може да се отлага безкрайно във времето\", смята Томислав Дончев.     , което би решило проблема в дълбочина. Защото ако бяха придобили добро образование навремето, инцидентите от последните седмици нямаше да се случат. Държавата полага извънредни усилия в тази насока, ангажиран е целият държавен апарат. Близо 12 000 души от администрацията обикалят махалите и ползват всички законодателни възможности и резултат от това има – върнати са около 17 000 деца обратно в класните стаи, но по-важното е в този престой да има и смисъл.   . Там също трябва да се работи, тъй като ромите имат нисък здравен статус, семейното планиране също е проблем.   . И на четвърто място, но не по важност е . В годините назад редица неразумни управници са допуснали появата на  . Когато живееш в такова гето, няма как да имаш ток и вода по законов ред. Оттам се нарушава законът.  . Ако не се реши този проблем, останалите мерки няма да имат никакво значение'', обясни вицепремиерът Дончев.   ,  Не е обяснено какви усилия трябва да бъдат положени. Темата виси във въздуха, а самите роми се използват като електорален резервоар'', заяви още Дончев.  ", "date": "2019.01.25", "title": "Томислав Дончев призна: За 30 години държавата се провали в интеграцията на гетата"}
{"url": "http://epicenter.bg/article/Borisov-Nachertahme-merkite-za-lechenie-u-nas-na-balgarite--nuzhdaeshtite-se-ot-belodrobna-transplantatsiya/173719/2/0", "text": "Начертахме мерките, чрез които нуждаещите се от белодробна трансплантация българи, ще получават у нас животоспасяващото лечение. Това заяви министър-председателят Бойко Борисов по време на срещата си с министъра на здравеопазването Кирил Ананиев и проф. Валтер Клепетко, президент на Европейската асоциация за гръдна хирургия и белодробни трансплантации и ръководител на Клиниката по белодробна хирургия в университетската болница Виена (АКХ), съобщиха от правителствената информационна служба.   Тримата обсъдиха възможностите, които дава подписаното днес Споразумение за квалификация и обучение на български медицински специалисти във Виенската болница.   Документът вече е изпратен на „Евротрансплант“. Чрез мерките, заложени в него, нашите лекари ще бъдат обучени да извършват животоспасяващото лечение в България.   Премиерът Борисов, здравният министър Кирил Ананиев и проф. Клепетко дискутираха също донорската програма на България. Те се обединиха около мнението, че тя трябва да осигури още повече възможности за спасяването на тежкоболните пациенти, нуждаещи се от белодробна трансплантация.   В момента университетската многопрофилна болница във Виена е сред водещите световни центрове за белодробни трансплантации и в нея са извършени повече от 1800 присаждания. Сред тежкоболните, получили втори шанс за живот там, са и пациенти от България, Румъния, Словения, Гърция, Кипър.   Всяка година по петима българи, които се нуждаят от белодробна трансплантация, ще бъдат оперирани в клиника във Виена. Това каза на брифинг министърът на здравеопазването Кирил Ананиев след срещата при премиера с проф. Валтер Клепетко.   „Проф. Клепетко е спасил живота на стотици хора, включително и български граждани и е голям приятел на България. Днес проведохме изключително конструктивни разговори и начертахме стъпките, които предстоят пред нас, относно донорството в областта на белодробната трансплантация. Подписахме споразумение за обучение в областта на белодробната трансплантация – то ще даде възможност за обучение на наши специалисти, като целта е до началото на 2021 г. белодробните трансплантации да се извършват на територията на нашата страна“, обясни Ананиев.   Той посочи, че през този преходен период, в който ще се обучават нашите специалисти, проф. Клепетко е поел ангажимент всяка година по пет български пациенти да бъдат оперирани във виенска клиника. „Това ще стане веднага щом българската държава прецени кои са пациентите, които са готови за такава трансплантация – т.е. операциите могат да започнат веднага“, заяви здравният министър и обясни, че тепърва ще бъде направена първата селекция на тези, които ще бъдат оперирани.   Ананиев коментира още, че с проф. Клепетко са обсъдили и програмата за донорство, която Министерството на здравеопазването разработва. „И с негова помощ тя ще бъде финализирана в работещ вид. Той ще ни помогне и с неговия опит и добри практики и по отношение на кампанията по донорство, която започваме в началото на февруари“, каза още здравният министър.", "date": "2019.01.25", "title": "Борисов: Начертахме мерките за лечение у нас на българите, нуждаещи се от белодробна трансплантация"}
{"url": "http://epicenter.bg/article/Elena-Yoncheva--Pravya-novo-razsledvane--koeto-shte-pritesni-upravlyavashtite--Teparva-mnogo-neshta-shte-pokazv/173721/2/0", "text": "\"Става въпрос за документални филми, които съм направила в периода 2012-2014 г за ТВ7. Поканиха ме от телевизията първо за предаване, а после за документални филми. Тогава казах, че не мога да правя редовно документални филми и преки включвания, защото не разполагам с техника, за да бъда мобилна – трябват ми камера, трябва ми монтажна, техника за преки включвания и тогава те ме посъветваха да подпиша с фирма и ми посочиха офшорната компания \"Далий Трейдинг Лимитид\", разказва Елена Йончева в интервю пред Mediapool.  \"Аз сключих договор. Парите са преведени в КТБ, нищо не е давано на ръка. Тогава аз направих филмите в Сирия- в Алепо, Направихме филми за гражданската война в Украйна, за Турция. Направили сме десетки преки включвания, филмите са излъчени, имам целия суров материал. Цялата техника е при мен\", уточнява Йончева.  В отговор на обвинението, че има пране на пари, журналистката казва: \"Пране на пари е когато знаеш, че получаваш средства, придобити по престъпен начин. Средствата са получавани по банков път. Те идваха от тази банка, която беше \"Банка на годината\" и която се контролира от съответните банкови институции, които са длъжни да проверяват какъв е произходът на парите, които пристигат там. Има си контролни органи. Аз ги получавам през банка. Като журналист. Защо аз трябва да се ровя да проверявам какъв е произходът на тези пари? Как мога да знам, при положение, че тогава нямаше съмнения за нередности в тази банка, тогава тя не беше пред фалит.  Йончева определя обвинението като \"абсурдно\" и настоява колкото е възможно по-бързо делото да влезе в съда, но се съмнява, че това няма да стане, защото \"целта е, оттук нататък, в продължение на месеци, да се сипят обвинения\".  Депутатката казва, че познава Цветан Василев. \"Той беше публична личност, банкер на годината. Даже през 2011 г. Цветанов лично му връчи наградата \"Мистър икономика\"\", но отхвърля внушенията, че е \"имала някакви специални работни отношения\" с банката. \"Ако това беше вярно, би трябвало да имам или личен кредит от банката, или поне някаква лична сметка, сложена на висока лихва\", подчертава Йончева..  \"Ако някога в живота си съм правила нещо нередно, с какъв акъл ще тръгна да правя разследване за всички корупционни схеми в България, да събирам документи, да сигнализирам прокуратурата? Как го прави човек, ако е извършил нещо нередно? Той няма да има смелостта. Целта е да бъда омаскарена, публично унижена, сплашена. Така работят мутрите, това е бандитска разправа\", казва Йончева.  Тя споделя пред медията, че никой не е говорил с нея да бъде включена в листата на кандидатите за евродепутати, каквито слухове вървят отдавна. \"А и аз не искам да мисля това. Защото в момента емоционално и физически съм вкарана в тази история с прокуратурата и ще излъжа ако кажа, че не ми влияе. Те с това дело могат всичко да направят, могат например да ме вкарат 8 месеца в следствието. Аз не допускам, че ще го направят, но допускам, че е възможно. Защото в работата ми като депутат и журналист тепърва много неща ще показвам. Знам доколко това ще ги притесни\".  Накрая Йончева издава, че в \"близките дни ще стане ясно\" за новото ѝ разследване.", "date": "2019.01.25", "title": "Елена Йончева: Правя ново разследване, което ще притесни управляващите. Тепърва много неща ще покажа"}
{"url": "http://epicenter.bg/article/BiTiVi-reklamira-izmamna-shema--SEM-nehae/173727/2/0", "text": "Информация за поредната пирамида бе излъчена в новинарския блок на БиТиВи, където е приложен и линк за всеки лапнишаран, който очаква, че срещу няколко думи и такса, като за няколко тото фиша, може да стане канадски гражданин с къщата на мечтите си, пише    Не съществува брояч, който да отчете колко наивници ще се закачат на въдица във вид на картинка, гледането на която откупуват срещу 19 американски долара. И не само в България, а в Канада и по целия свят. Звучи забавно, не струва много, никой няма да пострада. В първия миг човек би помислил, че зрителите на БиТи Ви преливат от чувство за хумор, защото на страницата с новината, където е казано, че срещу есе къщата може да бъде спечелена, следва ето този отговор:         Зрителите съвестно са писали „есе“, „есе“, „есе“…    Авторката на „новината“ обаче е старателна и дава директен линк към офертата направо от страницата на телевизията. Оттам вече стават ясни подробностите.   Та ако напишете есе от 350 думи и изпратите сумата от 25 канадски долара (около 19 американски), участвате в конкурс за спечелването на къща в Канада за 1,7 млн. канадски долара или почти 1,3 милиона в американска валута.   Собственичката е вече остаряла и немощна, ама много немощна. А трудно се продава къща за такива пари в наши дни. И понеже няма наследници, ще я дари на онзи, който с най-топли думи опише как ще се грижи за нея до края на света. Трябва само да внесе едни 25 канадски или 19 американски долара и е вече в играта на голямото оценяване.        Веднага следва уточнение как да бъдат изпратени парите: физически по пощата с парички в пликче, с нареждане срещу поискване или с електронен превод на еди кой си имейл адрес, а той изглежда така  . Всичко получава Алла Уагнър с пощенска кутия 74 в Мивървил, Канада.   Няма и грам колебание, че измамните схеми по света се множат и докато едни обират цели банки и никой никога не ги хваща (дори не се налага географски да се отдалечаваме от нашата страна), други събират лапнишарани, измислят им забавна история и им взимат толкова пренебрежимо малко пари, че доказването на престъпление е практически невъзможно.         От години хора се забавляват от идеята какво ще стане, ако всеки човек на света им даде само по 1 стотинка. Това са си 7 милиарда стотинки или 700 млн.лв. Точно на този принцип се правят фондонабирателни кампании в които всеки дава пренебрежимо малка сума, а общата става акумулативно голяма.   Смешката с много картинки на разкошни помещения, библиотеки от земята до тавана, гледки на поляни през прозорците, камини и още лукс и разкош в същината си не е различна от прочутите нигерийски писма, които неочаквано „кацат“ на личния Ви мейл с подобно съобщение: „Вие със също име като мой клиент, той умрел, остави 100 милиона, даде вас, само дай банка сметка.“   Светът на комуникациите прояви още една форма на фантазия, която стартира от Америка: хора, които нямат достатъчно пари, за да постигнат целта си - за пътешествие, приключение, образование, моторизиран инвалиден стол, медицинска манипулация, увеличаване на бюста, сватба, подарък, инвитро процедура, описват желанието си и отварят сметка по която онези, които харесат идеята, могат да преведат парите. За някои каузи пари наистина се събират. Колко от тях са измислени и се облягат на хорската милост – никой не може да каже. Ако някой даде – даде.     Трикът с къщата в Канада за над милион долара обаче първо е измама, второ е пирамида, трето е обиден за всеки човек с елементарен интелект.   Въпросът е защо именно БиТиВи не само споделя подобна измама като новина, но също така се превръща в проводник на тази измама, като дава на зрителите всички възможни връзки, за да могат те, подведени от авторитета на медията, да изпратят пари неизвестно на кого.      Ето в този момент ако Съветът за електронни медии (СЕМ) е на мястото си, телевизията трябва да бъде глобена, а  репортерката трябва да бъде санкционирана.     В името на шантавите „новини“ е недопустимо коя да е медия да е проводник не просто на „лъжливи новини“, а на измама.     Опитът на телевизията да внуши отново от страницата си, че това е било само шегичка, нещо като „предизвикателството“ на пловдивския кмет Иван Тотев да    разфасова прасе на площада, а се оказа, че той само искал да събуди обществеността, е твърде несериозно. Медията поднася закачливо извинение, че не подарява къща. Не – не я подарява, само дава линк къде да преведат пари „истинските“ участници. В нито дума от репортажа на автора обаче не се споменава думата „измама“, „схема“, „кражба“ или „пирамида“. Никъде не е казано, че става дума за капан и за още един начин за „хвърляне“ на пари през терасата, макар сумата да е малка.     Възторженият репортаж се случва само седмици, след като в емисия на същата телевизия, без никаква насрещна проверка, бе натопен синът на българския президент за непристойно поведение, а после се наложи да се извинява, защото изнесеното се оказа лъжа.   Нека БиТиВи се извини още веднъж и за да не влиза в ролята на лъжливото овчарче в серия от „информационни“ гафове, да организира опреснителен курс на репортерите и най-вече на отговорните редактори за същината на новините и начините за обратна проверка.     Едно е да показваш как куче влачи рейс и съвсем друго да дадеш банковата сметка на кучето, което иска да си купи рейса, защото вече ходи на шофьорски курс.  ", "date": "2019.01.25", "title": "БиТиВи рекламира измамна схема, СЕМ нехае"}
{"url": "http://epicenter.bg/article/Neno-Dimov--Shte-podam-ostavka--kogato-tezi--koito-sa-me-pokanili--reshat--che-ne-se-spravyam/173729/2/0", "text": "\"Основният фокус в управленската програма е повишаването на доходите на гражданите. Работя в тази посока. Когато тези, които са ме поканили за министър - ВМРО, „Обединени патриоти“ и управляващата коалиция решат, че не се справям с тази задача, тази тема ще бъде на дневен ред\". Това каза пред журналисти в парламента министърът на околната среда и водите Нено Димов в отговор на въпрос ще подаде ли оставка заради искането на протестиращи срещу него, предаде Агенция „Фокус“.  „Поканен съм от „Обединени патриоти“, в частност от ВМРО, за да изпълнявам предизборна програма, за която са гласували няколко стотин хиляди души. Тази предизборна програма е станала част от управленската на управляващото мнозинство“, посочи той.  Попитан какво общо има повишаването на доходите с работата на МОСВ, министърът коментира:  „Ще дам конкретен пример. През последните 11 години според едно прочуване на Красен Станчев само от обжалвания и спирания на инвестиционни проекти в страната всеки ден се губят по 1 млн. лева. Струва ли ви се, че 1 млн. лева са малко пари на ден, за повишаване на доходите. Тези пари могат да отидат за пенсии и здравеопазване?“  „Когато държавата губи 1 млн. лева на ден, това не е ли пряка връзка с доходите на хората, аз виждам съвсем директна връзка“, каза още той.  \"Докато Законът за защитените територии е в този вид, не може да се процедира. Народното събрание може да процедира промяна на закона\", коментира Нено Димов по повод решението на Върховния административен съд за Пирин.  „Решението на съда означава, че в националните паркове не може да има никакво строителство, при този закон. Съдът тълкува закона по този начин, не коментирам защо е тълкуван така и приемам решението за изпълнение“, заяви той. В отговор на въпрос държавата няма ли ход на действие за подкрепа развитието на региона на Банско, министърът коментира: „Намираме се в сградата, в която държавата може да бъде на ход“. Попитан планира ли да внася законодателни промени, Нено Димов уточни: „Намирам се в сградата, която може да реши този проблем“.  В отговор на въпрос какви мерки ще вземе МОСВ срещу застрояването по Черноморието, министърът коментира:  „Доколкото знам, при два от трите случая строителството е прекратено. За случаите с дюните на „Смокиня“ и в „Градина“ общите устройствени планове са процедирани през ОВОС, минали са и процедура за оценка на съответствия с „Натура“. Решенията са били положителни и не са били обжалвани към момента, когато е можело да се обжалват. По случая с „Арапя“ нито има защитена зона, нито има „Натура“ така че нямаме особено отношение там“.  ", "date": "2019.01.25", "title": "Нено Димов: Ще подам оставка, когато тези, които са ме поканили, решат, че не се справям"}
{"url": "http://epicenter.bg/article/KNSB--Neobhodimite-sredstva-za-izdrazhka-na-chetirichlenno-domakinstvo-sa-2410-lv--na-mesets-/173731/2/0", "text": "Необходимите средства за издръжка на четиричленно домакинство, включващо двама родители и две деца, са 2410 лв. Това заяви на пресконференция президентът на КНСБ д-р Пламен Димитров, който обобщи основните резултати от наблюдението на потребителските цени и издръжката на живот на Института за социални и синдикални изследвания на КНСБ за последните три месеца на 2018 година, предаде БТА.  Средствата покриват разходите за храна, образование, транспорт, здравеопазване, жилище, почивка. Осредненият размер за издръжката на живота на едно лице е в размер на 602.52 лв. Средната работна заплата за страната представлява 71.9% от необходимия размер за издръжка на живота. Пламен Димитров заяви, че нетното трудово възнаграждение е по-ниско с около 28% от средните стойности, необходими за издръжката на живот. Той изтъкна, че от началото на 2018 г. общата стойност на издръжката на живота се е увеличила близо с 85 лв. на човек.  В изследването се отбелязва, че въпреки ръста на работните заплати през годините, едва 30% от българите получават средна или по-висока от средната работна заплата. Констатира се задълбочаване на диференциацията на възнагражденията по области. Най-голямо е изоставането във Видин, Благоевград, Силистра, Кюстендил. Разликата между най-високодоходните дейности и най-нископлатените е шест пъти.  Сред факторите, които са повлияли на нарастването на издръжката на живота през 2018 г. е увеличението на цените на петрола, природния газ, питейната вода и топлоенергията. Задържането на високите цени на пшеницата и зеленчуците на международните борси и регистрирания ръст в цените на хранителните стоки на годишна база при хляба и зърнените храни с 9.7%, при млеката с 0.9% и 9% при зеленчуците. Влияние оказва и динамиката в цените на бензина и горивата за транспорт.  Разходите за храна достигат 40% в потребителската кошница при бедните домакинства, от което следва, че техният живот поскъпва относително повече в резултат на поскъпването на храните. В същото време при тях темпът на нарастване в заплащането е значително по-бавен.  Близо две трети от разходите на домакинските бюджети са за храна, отопление, осветление и транспорт.  От КНСБ очакват увеличението на декемврийските сметки да достигне близо 40%. Очакванията на синдикалистите са през 2019 г. да нарасне броят на домакинствата, живеещи в бедност и риск от социално изключване. Данните за подоходното разпределение за последното тримесечие на 2018 г. показват, че 23.7% от домакинствата или 1.710 млн. души живеят с общ доход на едно лице до 321 лв., което е официалната линия на бедност за 2018 г.  Други 3.325 млн. души или 46.1% от хората в България са с доход от 321 лв. Едва 30.2% или 2.178 млн. души са с доход от 602 лв. В изследването се констатира, че хората в тази група са се увеличили в сравнение с 2017 г. с около 173 хиляди души.  Виолета Иванова от Института за социални и синдикални изследвания заяви, че през 2019 г. нарастват цените на природния газ, тока в индустрията, очаква се ново увеличение на цените на хляба, на месните и млечни продукти. Затова очакванията са делът на енергийно бедните домакинства да се увеличат. По данни на Евростат през 2017 г. 36.5% от българските граждани нямат възможност да поддържат домовете си достатъчно топли.  Президентът на КНСБ Пламен Димитров заяви, че и през тази година синдикатът ще настоява за трицифрено увеличение на работните заплати във всички икономически дейности.  ", "date": "2019.01.25", "title": "КНСБ: 2410 лв. на месец е издръжката на четиричленно домакинство"}
{"url": "http://epicenter.bg/article/Nova-korabna-agentsiya-shte-predstavlyava-tankera--quot-Bdin-quot-/173732/2/0", "text": "Нова корабна агенция ще представлява либийския танкер \"Бадр\", който е със сменено име \"Бдин\", съобщи БНР. Новите собственици - дружеството „Булгаргеомин“ са сменили фирмата „Евроагент“, която представляваше кораба до момента с бургаската компания „Корморан Шипинг“ – собственост на Георги Митов и Радослав Загоров.   Вчера при входяща гранична проверка на танкера е извършена смяна на моряк от екипажа, а кораба е зареден с гориво, необходимо за поддръжката на генераторите.   Припомняме, че по случая с либийския танкер се води разследване за нарушения при публичната му продажба, а либийската страна обвини България в пиратство.", "date": "2019.01.25", "title": "Нова корабна агенция ще представлява танкера \"Бдин\""}
{"url": "http://epicenter.bg/article/Pochina-14-godishniyat-Bozhidar-ot-Stara-Zagora--koyto-beshe-obgoren-ot-voltova-daga/173714/3/0", "text": "14-годишният Божидар от Стара Загора, който бе поразен от волтова дъга на жп гарата край село Калитиново, е починал снощи, съобщи Канал 3. Момчето беше прието по спешност в Клиниката по пластично-възстановителна и естетична хирургия на УМБАЛ „Св. Георги“ в Пловдив и до последно лекарите там се бориха за живота му.   Детето е било в тежко общо състояние, на изкуствено дишане и с полиорганна недостатъчност. Въпреки направените му операции, специалистите не са могли да го спасят, обясниха от болничното заведение, където момчето беше прието с 56% дълбоки изгаряния.   Сигнал за инцидента е получен на тел. 112 малко след 17:00 ч. на 12 януари. Божидар и двама негови приятели тръгнали по жп линията от Стара Загора до село Калитиново. 14-годишният младеж се качил на вагон-цистерна, волтовата дъга го обгорила, а от удара паднал на земята.  ", "date": "2019.01.25", "title": "Почина 14-годишният Божидар от Стара Загора, който беше обгорен от волтова дъга"}
{"url": "http://epicenter.bg/article/-quot-Gazprom-quot--vlaga-1-375-mlrd--evro-v--quot-Turski-potok-quot-/173704/4/0", "text": "\"Газпром\" публикува данни за инвестиционната си програма през 2019 г. за транспортиране на газ, според които за проекта \"Турски поток\" са предвидени около 102.6 млрд. рубли (почти 1.375 млрд. евро).   Сумите са за тръбопроводи извън мрежите за газоразпределение и конкретно за довършване на втората подводна тръба на \"Турски поток\" са посочени 26 млрд. рубли (349 млн. евро), при положение, че за 2018 г. инвестицията бе 172. 45 млрд. рубли. За сухопътната част от турския бряг до границата с Европейския съюз са предвидени още 17.72 млрд. рубли (237.5 млн. евро). Официално все още не е решено дали транзитът ще минава през България или Гърция, но планираната най-голямата инвестиция в района дава отговор. Тя е за проектиране, строителство и експлоатация на газопровод в Сърбия - 58.79 млрд. рубли (788 млн. евро). Според руската агенция \"Прайм\" целта е да бъде разширена газопреносната система на страната, за да приема газ от \"Турски поток\". При посещението на Владимир Путин в Белград миналата седмица ръководителят на \"Газпром\" Алексей Милер потвърди, че има планове до края на 2019 г. да бъде приключено строителството на сръбския газопровод, продължаващ \"Турски поток\" до унгарската граница. Той ще започне от границата с България и ще е с дължина 403 км, добави той. В края на официалните разговори Путин каза, че Русия е готова да вложи 1.4 млрд. долара (1.23 млрд. евро) в продължаването на \"Турски поток\" през Сърбия до европейските пазари. Домакинът - президентът Александър Вучич добави, че Москва и Белград заедно ще финансират новата тръба. От 10 години Русия контролира петролно-газовия сектор на Сърбия, тъй като през 2009г. \"Газпром нефт\" придоби контролен пакет акции на държавното дружество NIS. През 2011 г. бяха купени още 5.15%, с което делът на руската компания достигна 56.15%. Днес, 25 януари, петък, би трябвало да бъде обявен резултатът от вторият етап от икономическия тест ( 22 до 24 януари) на \"Булгартрансгаз\" за заявки на интерес за резервиране на капацитета на евентуалния нов български газопровод, който да транзитира от Турция до Сърбия газа от \"Турски поток\". Условието на компанията за прогнозни приходи от 2.67 млрд. лв. в период от 15 години не е било изпълнено.  Държавният газов оператор ще промени условията на търга, като намали размера на таксите и удължи сроковете така, както беше поискал основният кандидат - \"Газпром\", пише \"Капитал\". Все още не е ясен политическият риск за продължаването на \"Турски поток\", тъй като САЩ предупреждават, че може да наложат санкции на всяка компания - включително италианските и швейцарски фирми с кораби за полагане на тръби - имаща общо както с този проект, така и със \"Северен поток 2\" през Балтийско море до Германия. ", "date": "2019.01.25", "title": "\"Газпром\" влага 1.375 млрд. евро в \"Турски поток\" за 2019-а"}
{"url": "http://epicenter.bg/article/Mirela-Kostadinova--Bedi-i-stradaniya-lyuleyat-zhivota-na-aktrisata-Adriana-Budevska/173724/11/105", "text": "Тя притежава всичко онова, което властно грабва зрителя – талант, сценичен чар, обаяние, гъвкава и стройна фигура, стихиен темперамент, oдухотворено и красиво лице, което блести, когато е на сцената. Гласът ѝ е с широк диапазон, звучен, богато нюансиран и овладян до съвършенство. Неповторима е в своите превъплъщения. През театралния си път играе Офелия от „Хамлет“, лейди Макбет, Нора, Мария от „Иванко“, Настася Филиповна в драматизацията на „Идиот“ от Достоевски, кралица Елисавета в „Мария Стюарт“ на Шилер, Маргарита Готие, Фру Алвинг, Цена от „Змейова сватба“ на П. Ю. Тодоров и още много роли.   „Наред с необходимата дарба актьорът трябва да притежава несломим борчески дух, крепко здраве, за да може да понася всички огорчения, безсънни нощи. Трябва да има железни нерви, тъй като всяка вечер трябва да издържа на сцената душевни люшкания между възторга и страданието, между надеждата и отчаянието, между любовта и омразата“, споделя Адриана Будевска за работата си на актриса. В минути на творчество всичко извира от сърцето и чувствата ù. На сцената тя страда, моли, тъгува и ридае със своите нещастни героини. Наистина прави бляскава кариера в театъра, но животът ѝ е изпълнен с горчивина и страдания. Тя е истински символ на страданието.   Родена е на 13 декември 1878 г. в Добрич. Изучава театрално изкуство в Москва. Една вечер я представят на Чехов. Тогава той още е неизвестен писател. Тя срамежливо подава ръката си, а после изчезва. У Стороженко, където се събират хора на тогавашния руски елит, отива на гости и Толстой. Но Будевска закъснява и не успява да се срещне с него, а когато ù съобщават за визитата, тя разтреперана от притеснение казва: „Боже мой, по-добре, че си е отишъл“.   Състудентите ù в Русия я помнят като вечно разсеяна, замечтана, „хвърчаща в облаците“… Тя се завръща в България през 1899 г. На 29 ноември за първи път стъпва на сцената на „Сълза и смях“ като Василиса Милентиева в едноименната пиеса на Островски. Играе там 27 години и участва в турнета в провинцията. Николай Лилиев си спомня как един ден при него влязъл портиерът на Народния театър и му казал, че го търси „някоя си Будевска“. „Будевска не е някоя си, а най-голямата българска актриса, и ако не беше тя, нито вие, нито аз щяхме да бъдем тук“ – отговорил поета.   Актрисата минава под венчило с пловдивчанина Христо (Христофор) Ганчев, който е изключителна личност и надарен актьор. Той също е завършил в Русия. Близък е в сценичната работа на Будевска, както и до нежната ù душа. Наричали го „човек на протеста“. Съвременниците им разказват, че живеели щастливо и с голямо уважение един към друг. На ръце с Галя, тримесечното им момиченце, Будевска изпратила на фронта мъжа си. Повече никога не го видяла. Ганчев умира от тифус и холера през Балканската война в село Фенер, близо до Чаталджа в Източна Тракия.   Още непреглътнала загубата, изневиделица я сполетява друга непосилна болка. От живота си отива единствената ѝ дъщеря Галя. Останала сама, с малко средства и с две малки момченца, актрисата не спира да играе в театъра.   Нов удар стихийно и безпощадно връхлита наранената й душа – умира трагично в Торонто синът й Гани. С много сили и воля успява да се изправи и от този удар. Има още едно дете – Вили, макар и далеч от България. Притежава и любимото си изкуство – театъра. По това време започва да пише. Раждат се стихове и статии. Прави анализи на пиеси и роли, критични бележки за театъра и за културни събития в страната. Из под перото ù се раждат дневници, където изповядва богатият си духовен свят.   Животът поднася на Адриана Будевска нова горчива чаша. На 46 години, след като е вдъхнала дихание на почти сто образа от западната, руската и българската драматургия, след като е приобщила нашата публика към съдбата на героините от световната класика, е уволнена. Покрусена заминава за Аржентина при малкия си син Вили, който е единственият ù близък човек, останал след трагичната смърт на съпруга ù и след загубата на двете деца.   Малко преди края на своята театрална кариера, тя споделя: „И двадесет деца да имах, нито едно от тях не бих съветвала да стане актьор. Пътят, който ние – моите колеги и аз – извървяхме при създаването и изграждането на българския народен театър, беше път на постоянна тежка борба, която продължава и до днес. По-рано се борехме с неподходящи за работа материални условия, а сега се борим с бездушното отношение към театралното изкуство, с некомпетентността на отговорни фактори, от които зависи нашето творчество и хлябът ни. Фаворизацията, задкулисните борби на незадоволените славолюбия и амбиции, злобата морално ни терзаят и тровят атмосферата, в която трябва да изграждаме светлите образи“.   Будевска стига върхове, до които са стигнали малко български актриси. В края на дните си тя е сама и се чувства ограбена от живота. Запазила е само собственото си равновесие. За нея Николай Лилиев си спомня: „Гласът на Будевска – нейният шепот, нейното мълчание дори – беше очарование, израз на талант, на духовно благородство. Все още ми звучат репликите на Ирен от „Когато ние, мъртвите, се пробудим“, играна преди четиридесет години на сцената на Народния театър, които реплики Будевска произнасяше с необикновена нежност: „Позна ли ме, Арнальд?“ И това меко „л“, което Будевска беше донесла от Москва, тя нямаше защо да гони от своя изговор – тя, която пише, макар при друг случай: „Трябва да се смекчава коравината…“ Стоплена и приласкана само от погледите на хората, тя умира на 9 декември 1955 г. в София.", "date": "2019.01.25", "title": "Мирела Костадинова: Беди и страдания люлеят живота на актрисата Адриана Будевска"}
{"url": "http://epicenter.bg/article/30-godini-sled-1989-g--Kakvo-imahme-i-kakvo-nyamame--/173738/11/0", "text": "Почти неусетно изминаха почти 30 години от датата 10 ноември 1989 г. Тази година ще бъде юбилейна и за нея много ще се говори – за това какво имаме и какво нямаме днес при капитализма в сравнение със социализма в България. Нали преди 30 години хиляди скачаха „Кой не скача е червен!“, ревяха по площадите и пееха как времето било тяхно и как 45 години им стигали, как социализмът бил „комунизъм“ и „тоталитаризъм“, а сега влизали във възможно най-светлото „отворено общество“, защото капитализмът бил демокрация, свобода, права и свободи. Така нар. от тях „комунизъм“ беше обявен за универсалното зло, за всички беди на човешката цивилизация от зората на нейното съществуване, макар че през последните години в устата на днешните нашенски десни и либерали той започна да си дели първенстващото място в лигата на злодеите с Русия и Путин. Но това е така, защото според нашенските антикомунистически „демократи“ и евроатлантици Путин бил „комунист“.  В този контекст се зачудих какво нямахме по времето на социализма, което имаме днес в условията на капитализъм.  Първото, което си имаме е един дълъг набор от наркомания, проституция, циганизация, чалгаризация, престъпност, убийства, грабежи, корупция, мутри, бандити, глад, масова емиграция, вредни храни, алкохолизъм, стрес, които за последните 30 години са довели до изпаряването на близо 2 млн. човека от България, страната е в демографски колапс и прогнозите са, че ако тенденцията се запази такава до няколко десетилетия е възможно държавнотворческият български етнос да е малцинство, а християнството периферна религия, заменени от някаква амалгама от турци, цигани и емигранти от Близкия изток и Северна Африка. Парадоксалното е, че „деспотичният“ социализъм, умъртвявал и хвърлял в лагери хора за удоволствие и ял малки деца за закуска за 45 години увеличи българите от 7 на 9 млн., а милият, добричък, ни лук ял, ни лук мирисал капитализъм ни върна под 7 милиона само за по-малко от 30 години.  Второто, което си имаме в условията на реставриран капитализъм, но нямахме по времето на социализма, са корумпирани политици и олигарси, които поддържат ниски заплати, годишно крадат от българския народ милиарди левове, които с пропуснатите ползи в резултат на корупция, монополи, картели, обществени поръчки и пр. достигат поне няколко стотин милиарда за периода на целия преход. Спомнете си само как държавна собственост за стотици милиарди, създадена от и принадлежаща на всички българи, беше разграбена за по долар парчето. Периодът остана известен в историята на България с понятието „криминална приватизация“, но криминалитетите и днес заемат високо престижни длъжности с полагаемите им се за ограбването на България тлъсти заплати.  Третото, което си имаме в условията на капитализъм, но нямахме при социализма, са монополистите. Имахме един държавен монопол, който всъщност беше обществен монопол в полза на цялото общество. Днес имаме ЕРП-та, вода, топлофикационни дружества, горива и каквото там можете да се сетите, които скубят десетки пъти повече пари от нас в сравнение със социализма, след което изнасят печалбите. Същото трябва да се каже и за големите западни вериги, които ни продават по-нискокачествени стоки в сравнение със Запада, нанасят удари по българските производители и след това изнасят печалбите в чужбина. Всеки похарчен в тези вериги или даден на монополистите лев вече е завинаги безвъзвратно изгубен за България. А това са милиарди левове годишно.  Четвъртото, което си нямахме при социализма, но имаме в условията на реставриран капитализъм, трябва да свържа с директивите на новия „голям брат“ към компрадорската политическа класа у нас. То не бяха милиарди, които мизерстващият българин, броящ иначе всеки ден стотинките в джоба си, хвърли по американски ТЕЦ-ове, златни концесии, безцелни конфронтации с Русия и санкции, спрени енергийни проекти, безплатни бази, Ф-16 и какво ли още не. Те Щатите затова са впрочем богати – защото нагло крадат от останалия свят чрез неоколониалните елити, които поставят там. Да си спомним, че Тръмп най-напред поиска мексиканците да дадат 5 млрд. и изградят стената помежду им, но те се опънаха. Да дойде да ги поиска от нашите управници и ще види колко чевръсто те ще ги извадят от джоба на българина, след което ще обяснят на въпросния българин как нямат пари за него.  Петото, което си нямахме при социализма, но си имаме при капитализма е престъпна държава. Държава, която краде чрез косвени данъци от бедните, но слага плоски и дори никакви данъци на богатите. Държава, в която прокуратурата е толкова лицемерно престъпна, че повдига обвинения срещу едно от лицата на опозицията, защото е изнесла данни за корупция. Държава, която може да открадне 1,4. млд. лв. от здравето на българите и да съдейства активно за ограбването на незнам си колко милиарда от КТБ. Държава, която унищожава животните, поминъка, живота на хората. Държава, в която не могат да те излекуват или погребат, ако не си платиш.  Шестото, което получихме в условията на реставриран капитализъм е така бленуваният за цяло поколение българи ЕС. Но и той основно се занимава с това да ни граби, да поддържа послушни и корумпирани елити. Честно казано не знам колко точно получаваме под формата на еврофондове, но то няма и голямо значение, тъй като то и без друго основно се краде. Но пък знам, че изобщо не плащаме малко на ЕС под формата на всякакви измислени глоби за щяло и нещяло, вноски в европейския бюджет, затворени блокове в АЕЦ „Козлодуй“, неадекватно за българските условия политическо и икономическо законодателство, председателства, квоти, идиотски разпределени субсидии и изобщо по уйдисване на акъла на Брюксел и Берлин. Само чрез заграбения човешки капитал от България европейският капиталистически център е изсмукал десетки пъти повече средства отколкото сме получили чрез европейските фондове. Но и това му е малко, та сега се опитва да ликвидира цял един отрасъл на страната ни – транспортния, за да обогатява своите олигарси.  Седмото, което получихме в условията на реставриран капитализъм, но нямахме по време на социализма, са соросоидни, американски, турски, ислямски и всякакви други фондации, финансирани от външни фактори и преследващи външни и пагубни за България интереси. В резултат на тяхната иделогическа манипулация голяма част от българите са с неолиберално дрогирано съзнание. Останалите изпаднаха в едно безумно състояние на духа, което тотално унищожи субективният фактор, така важен за развитието на всяка една държава. Образованието, здравеопазването, културата, изкуствата, моралът, науката се ръководят не от държавата, както е по времето на социализма, а от пропагандно-идеологическите структури на мрежа от НПО-та и медии, обслужващи чужди интереси.  Осмо и особено важно нещо, което нямахме по време на социализма, но си имаме в условията на реставриран капитализъм, това е НАТО. Заедно с НАТО имаме и американски бази у нас, унищожена армия, ставаме прифронтови държави, водим хибридни войни, а някои политици ни пращат да се бием с Русия. Заедно с НАТО си имаме още мигранти, терористи, контингенти, избити български войници зад граница в името на чужди каузи. Оказва се, че социализмът е осигурил половин вековен мир на планетата, а капитализмът само за няколко десетилетия успя да превърне света в един кипящ казан. А нас българите ще ни пратят за пушечно месо. Нали затова ни направиха прифронтова държава.  Няма обаче да е честно, а още по-малко коректно да посочвам само това което при социализма сме нямали, а днес имаме. Трябва да бъде посочено и какво сме имали при социализма, но днес си нямаме.  Първото, което имахме при социализма, но нямаме днес е земеделие. Първо решихме да го разпарчетосаме на малки парченца, да го заграбим и ликвидираме с „ликвидационни съвети“, изпращайки така милиони хора на улицата и поставяйки началото на процесите на циганизация. А от началото на нашия век решихме да го окрупним в ръцете на няколко десетки олигарха, които трупат милиарди от субсидии и правене на нищо, а плащат мизерни стотинки под формата на рента на собствениците. Зеленчукопроизводството пък съвсем го забравихме, защото там условията са такива, че олигархизацията е по-труден процес.  Второто, което имахме в условията на социализъм, но нямаме при капитализма е индустрия. Всичко беше разграбено, унищожено, разкостено, сринато със земята. От индустриална сила България се превърна в суровинен придатък за богатите западни икономики, които така ни грабят посредством съвременните форми на неоколониализъм – чрез низкоплатената работна сила и минималните данъци, чрез ликвидация на всичко, което може да ги конкурира, чрез грабеж на хиляди учени, лекари, инженери и други специалисти.  Третото, което имахме в условията на социализъм, но нямаме днес, е армия. Армия, която представляваше заплаха за Турция и Гърция взети заедно, а днес прилича на една весела дружинка. Разкостихме я и нея, за да ни пази НАТО и за да купуваме оръжие от НАТО, за да сме беззащитни и несуверенни мижитурки в ръцете на новите господари.  Четвъртото, което имахме в условията на социализъм, но нямаме при реставрирания капитализъм е образование. Днес образователната система бълва предимно неграмотност и посредственост, подчинена на изискванията на всякакви чужди фактори. Самата държава е дотолкова абдикирала, че предпочита да плаща на частни училища, които да учат момченцата, че са момиченца, но не и да поддържа държавните училища, предпочита да плаща на чужди фондации да правят учебниците, но не и сама да прави учебниците. В резултат на това Левски и Ботев се оказаха терористи, а 5 вековното турско иго се оказа „мирно и съвместно съжителство“. И както през турското робство плащаме „кръвен данък“ – около 10 % годишно най-добрите завършващи средно образование ученици са заграбвани от западните държави и обучавани там, за да обслужват техните икономики, повечето от тях забравящи за род и родина.  Петото, което имахме при социализма, но нямаме при капитализма, е здравеопазване. Безплатното здравеопазване се превърна в търговска дейност. Днес хора в уж европейска България измират, защото нямат пари, защото здравето не е социална дейност, а бизнес. Бизнес, който превърна човешкия живот в обект на покупко-продажба, или както е модерно да се казва у нас в „алъш вериш“.  Шестото, което имахме при социализма, но нямаме днес, е сигурност. Всеки във всеки един момент може да бъде ограбен, пребит или убит, а новините ежедневно ни заливат с десетки такива случаи. Самите полиция и прокуратура са до такава степен прогнили, че човек не знае дали по някое време няма самите те да му спретнат нещо. Хората се заключват с по няколко ключалки, а милионерите си живеят в изолирани от страхотиите на големия град или малко село затворени градчета.  Седмото, което имахме при социализма, но нямаме в условията на реставриран капитализъм, е справедливост. Липсата на справедливост се превърна в базов проблем на българското общество. При това не само липсата на правно-юридическа справедливост, но и на социално-икономическа справедливост. Затова юридическата справедливост за бедняка е една, а за богатите олигарси и корумпирани политици, които ограбиха построеното от социализма и продължават да крадат с пълни шепи е съвсем различна.  Осмото, което имахме по времето на социализма, но което нямаме в условията на реставриран капитализъм е държава. Парадоксално е как от една страна имаме, престъпна държава, а от друга нямаме държава. Всъщност, не е толкова парадоксално. Обяснението е в това, че когато става дума за нещо престъпно държавата ще го направи, но когато е за нещо полезно абдикира и започва да ни обяснява как не може. Ми няма да може. Едно е да крадеш от народа, а съвсем друго да решаваш проблемите му, когато си делегирал всички въпроси на пазара, олигархията, соросоидните организации, Брюксел, Вашингтон и Анкара. А като нямаме суверенна държава с политици, които 30 години козируват и служат на чужди интереси, то нямаме и достойнство. Нямаме и бъдеще. ", "date": "2019.01.25", "title": "30 години след 1989 г.: Какво имахме и какво нямаме? "}
{"url": "http://epicenter.bg/article/Bombeni-zaplahi-v-Rusiya/173692/7/0", "text": "Заради съобщения за поставени взривни устройства единайсет големи обекта са евакуирани в Иркутска област, предаде ТАСС. \"В момента е известно за 11 обекта на територията на Иркутска област, където са получени съобщения за бомбена заплаха, извършва се евакуация\", заяви източник от местните правоохранителни органи. Областното здравно министерство каза, че в град Иркутск и Иркутския район са евакуирани поне шест болници заради съобщения за взривни устройства. На местата работят сътрудници на Федералната служба за сигурност, полицията и министерството на извънредните ситуации. Специалните служби проверяват сградите на правителството и парламента на Република Бурятия и кметството на град Улан Уде заради съобщения за бомби, каза източник от правоохранителните органи. Евакуация заради бомбена заплаха е извършена и в кметството на град Чита, заяви пресслужбата на градската администрация.Съобщава се също така за проверки и евакуации заради сигнали за поставени взривни устройства в социални обекти и административни сгради в градовете Якутск и Благовещенск.", "date": "2019.01.25", "title": "Бомбени заплахи в Русия: Болници и 11 големи обекта са евакуирани"}
{"url": "http://epicenter.bg/article/Maduro-kasa-diplomaticheskite-otnosheniya-s-Vashington/173701/7/0", "text": "Президентът на Венецуела Николас Мадуро обяви днес затварянето на посолството и на консулските служби на неговата страна в САЩ, след като скъса дипломатическите отношения с Вашингтон, признал опозиционера Хуан Гуайдо за временен венецуелски президент, предаде Франс прес.   \"Реших да отзова целия дипломатически персонал и да затворя нашето посолство и нашите консулски служби в САЩ\", каза Мадуро по време на церемония във Върховния съд, съобщи БТА.   Мадуро се зарече да остане на власт и каза, че няма конституционни основания за неговото отстраняване, предаде ДПА.  ", "date": "2019.01.25", "title": "Мадуро къса дипломатическите отношения с Вашингтон"}
{"url": "http://epicenter.bg/article/Uchenitsi-okupiraha-55-gimnazii-v-Severna-Gartsiya-v-protest-sreshtu-Prespanskiya-dogovor-/173709/7/51", "text": "Ученици окупираха 55 гимназии в гръцката провинция Централна Македония в протест срещу ратификацията на договора за името между Атина и Скопие, пише електронното издание на вестник Protothema, цитирано от \"Фокус\".  Съгласно информацията от училищния инспекторат на областта, най-много учебни заведения са окупирани в град Пела (столицата на древна Македония) – 22 от общо 49-те в населеното място.  Още 11 гимназии са превзети в западните части на Солун и 1 в източната. Още 3 училища са окупирани в Халкидики, 4 – в Кукуш и 5 в Пиерия.  Директорът на гимназиалното образование в Пела Томас Бахаракис потвърди информацията пред АНА-МПА, като отбеляза, че няма доказателства ученическите протести да са организирани от външни на учебните заведения елементи.  ", "date": "2019.01.25", "title": "Ученици окупираха 55 гимназии в Северна Гърция в протест срещу Преспанския договор "}
{"url": "http://epicenter.bg/article/Goreshta-valna-i-bezplatna-bira-v-Avstraliya--VIDEO--/173716/7/0", "text": "Рекордни горещини обхванаха южната част на Австралия, предава Нова тв.   Термометрите в Порт Огъста, северно от Аделаида, измериха 49,5 градуса.  В самия град температурата достигна 46,2 градуса Целзий, като по този начин беше подобрен рекорд от 1939 г.  В други 13 града също са счупени температурни рекорди.  Заради горещините, барове започнаха да предлагат безплатна бира.  ", "date": "2019.01.25", "title": "Гореща вълна и безплатна бира в Австралия (ВИДЕО) "}
{"url": "http://epicenter.bg/article/Drebna-sharka-udari-vodesht-anti-vaks-rayon-v-Saedinenite-shtati/173718/7/0", "text": "Седмица след като СЗО обяви анти-вакс движението за една от глобалните здравни заплахи през 2019 г., дребна шарка удари Портланд и съседния му Кларк Каунти – места с ниска концентрация на ваксинирани в Съединените щати, съобщи  bTV .   От местната здравна агенция обявиха, че до момента има поне 23 потвърдени случая на дребна шарка в областта и още седем предполагаеми от началото на тази година. Поне 20 от тези заболели са без задължителната ваксина за дребна шарка.   Здравната агенция публикува и дълъг списък с места, на които са ходили заразените от морбили, сред които има църкви, училища, болници, части от международното летище на Портланд, магазин на ИКЕА, както и баскетболен мач.   Здравните власти съветват ако все пак гражданите се съмняват, че имат дребна шарка, да не бързат да посещават лечебните заведения, тъй като заболяването е много опасно. Трябва първо да се обадят на своя личен лекар, след което евентуално да си насрочат час за преглед.   Дребната шарка или морбили е инфекциозно заболяване, което засяга дихателната система и има характерен обрив по кожата. Инфекцията се разпространява по въздушно-капков път. През втората половина на XX век е въведена ваксинация против дребна шарка, която рязко снижава високата смъртност сред децата в световен мащаб. Въпреки това анти-вакс движението през последните години се свързва със зачестилите случаи на болни по цял свят.   Дребната шарка причинява около 110 хил. смъртни случая по цял свят, предимно в Африка и Азия, където ваксинацията е рядка. В Съединените щати около 2% от всички деца не са получили задължителната ваксина. В Кларк Каунти почти 8% от децата не са ваксинирани, сочат държавни данни, публикувани в “Уошингън пост”. От тях 7% не са ваксинирани поради “лични или религиозни причини”.   Заради световното анти-вакс движение заболеваемостта от дребна шарка в световен мащаб се е увеличила с 30%. През 2018 г. Съединените щати бяха на второ място по заболели от морбили в света. ", "date": "2019.01.25", "title": "Дребна шарка удари водещ анти-вакс район в Съединените щати"}
{"url": "http://epicenter.bg/article/API-preduprezhdava--Ne-zabravyayte-zimnite-gumi--v-Smolyansko-slagayte-verigi/173691/2/0", "text": "  Това съобщиха от пресцентъра на Агенция „Пътна инфраструктура“.  За повишаване безопасността на движение всички превозни средства, пътуващи по път III-8631 Момчиловци - Виево - Лъки - Рожен задължително трябва да бъдат с вериги.   През прохода Превала и път II-37 Батак - Доспат е ограничено движението за МПС над 12 тона и на ремаркета и полуремаркета. Националният институт по хидрология и метеорология е определил оранжев код за дъжд и снеговалежи в областите – Благоевград, Пазарджик, Пловдив, Смолян, Кърджали и Хасково.   Агенция „Пътна инфраструктура“ апелира шофьорите на тежкотоварни превозни средства и на леки автомобили да тръгват на път само с подходящи гуми, да карат със съобразена скорост и повишено внимание, спазвайки дистанция и указанията на контролните органи.   Блокирането на движението от автомобили, които не са подготвени за зимни условия, затруднява работата на снегопочистващата техника и възпрепятства пътуването на всички останали шофьори.   Областните пътни управления и снегопочистващите фирми работят на 24-часов режим и са в готовност за поддържане на републиканската пътна мрежа.   Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища.   Оранжев код за обилни валежи от дъжд и сняг е в сила за областите Благоевград, Пазарджик, Пловдив, Смолян, Кърджали и Хасково. В тези райони ще има валежи от дъжд, а над 1400 м - от сняг. Очакваните количества за денонощието са между 30-50 л/кв.м.   Жълт код за валежи от дъжд и мокър сняг има в – Перник, Кюстендил, София град, София област, като се очаква количествата да бъдат между 15-20 л/кв.м.   Жълт код за сняг и поледици е в сила за областите Видин, Монтана, Враца, Ловеч, Габрово, Велико Търново, Русе, Търговище, Разград, Шумен и Силистра. Снежната покривка ще бъде 10-15 см.   Жълт код за дъжд има в Стара Загора, Сливен, и Ямбол. Очакваните количества са 15-20 л/кв.м. БЛИЦ припомня, че вчера положението в Смолянско бе доста страховито. Наложи се дори екипи на армията да бъдат изпратени към Пампорово и Превала.", "date": "2019.01.25", "title": "АПИ предупреждава: Не забравяйте зимните гуми, в Смолянско слагайте вериги"}
{"url": "http://epicenter.bg/article/Irena-Atanasova--Nyama-da-ima-intriga-na-kongresa--otivame-podgotveni/173693/2/0", "text": "\"Явно прокуратурата мисли, че ще има връзка между разследването срещу Елена Йончева и издигането й за евродепутат и затова точно в този момент повдига това обвинение. Явно депутатите от ГЕРБ, които сезираха прокуратурата, също мислят, че ще има такава връзка“,  каза пред БНР депутатът от левицата Ирена Анастасова за предвидения за утре форум на партията. Каквото и да означават тези мисловна конструкция.   Не очаквам никаква интрига на конгреса на партията, коментира тя и добави мнението си, че и Станишев, и Йончева имат място в листата. По думите й този конгрес на партията няма да реди листи.   „Отиваме много подготвени на този конгрес. С „Визия за България“ от октомври миналата година ние сме из цялата страна в разговори с хората. Ние до последно сме слушали и сме чували това, което са ни казвали нашите симпатизанти, дори тези, които не са наши симпатизанти. Чули сме всички критики и мисля, че сме отразили всичко на този етап. Каквото е трябвало да доработим, сме го направили. Сигурно има и други неща. В крайна сметка това е един документ, който е наш ориентир и никой не е казал, че не можем да правим някакви корекции. Интрига на конгреса не очаквам, включително с листата за евровота“, коментира Анастасова в интервю за предаването „Преди всички“ на БНР.   Не очаквам никаква интрига на конгреса на БСП. За партийни критики вътре в партията депутатът изказа мнение: „Част от тях, които бяха преценени като конструктивни, също са отразени“.   По думите й на конгреса ще има още обсъждания както по „Визия за България“, така и за европейските избори, след това ще бъде окончателното гласуване на документа. С този документ БСП заявява интерес към властта, а освен това той е стратегически и дългосрочен.   Има връзка между „Визия за България“ и предизборната платформа за европейските избори, подчерта още Ирена Анастасова. Според нея политиката в ЕС е много далече от проблемите на обикновените хора и то не само в България.   Тя подчерта, че „Визия за България“ е начин да се решават конкретните проблеми на хората: „Има значение какви депутати изпращаме в ЕП. Има значение доколко те са ангажирани с национални каузи. Когато изпращаме нашите депутати, ние ще изискваме от тях точно това – да се съобразяват с националния интерес. Проблемите, които поставяме в центъра на нашатаработа, са точно насочени към интересите на хората в България“.   Левицата ще изслуша отчета на евродепутатите от партията, а оценката ще се види през листите, отбеляза депутатът от БСП. Според нея всеки от настоящите евродепутати на партията има място и в бъдещата листа.", "date": "2019.01.25", "title": "Ирена Атанасова: Няма да има интрига на конгреса, отиваме подготвени"}
{"url": "http://epicenter.bg/article/Skandal-v-novata-koalatsiya-na-Mareshki/173695/2/0", "text": "Само часове след обявяването на новата коалиция на председателя на Воля Веселин Марешки за европейските избори тя беше разтърсена от скандали. Лидерът на Народна партия ”Свобода и достойство” Орхан Исмаилов беше бламиран от своите съпартийци.   \r\n В разпространена до медиите декларация от НПСД определиха участието на Орхан Исмаилов в коалицията на Марешки - \"Воля - българските родолюбци\" като солова акция. \r\n   \r\n От разпространена декларация на партията става ясно Орхан Исмаилов не е съгласувал действията си и не е получил санкция нито от Изпълнителния политически съвет, нито от Националния координационен съвет на партията. \r\n   \r\n Цялото ръководство на партията сваля доверието си от Исмаилов и иска незабавната му оставка, се настоява в документа. От партията посочват, че ако той не подаде оставка, то Орхан Исмаилов ще бъде изключен. \r\n   \r\n НПСД беше създадена от политическия затворник от годините на комунизма Касим Дал като морален опонент на ДПС, превърнала се през последните години в параван на задкулисието, олигархията и мафията в страната. В предишното правителство на Бойко Борисов Орхан Исмаилов бе зам. -министър на отбраната. \r\n", "date": "2019.01.25", "title": "Скандал в новата коалиция на Марешки"}
{"url": "http://epicenter.bg/article/Kmetat-na-Tsarevo-/173696/2/0", "text": "  \r\n Общо 13 вили ще бъдат изградени на брега край „Арапя”, съобщи кметът на Община Царево Георги Лапчев пред Нова телевизия и бТВ. Първото разрешително на инвеститора било издадено през 2007 г.  Бивш общински съветник от партия ГЕРБ е инвеститорът на строежа. \r\n   \r\n Кметът на Царево обясни, че по документи всичко изглежда законно и съдът би приел само и единствено докментите. Като лесовъд и човек, обаче той коментира, че не смята, че там трябва да има строж и заради това е сезирал прокуратурата. \r\n   \r\n „Първоначално заложените параметри са огромни. Тук е трябвало да има огромен билдинг с площ 20 000 км.м. Сега обектът ще бъде четири пъти по-малък. Това е договорено след дълги разговори с инвеститора”, каза още Лапчев. \r\n   \r\n Той бе категоричен, че няма намерение да се обяснява и оправдава за това, че спазва закона, допускайки строителството на „Арапя”. И допълни, че вече е сезирал прокуратурата, за да извърши и тя проверка. \r\n   \r\n „Когато е спазено цялото законодателство в България и ЕС, да не издам разрешение, означава да превиша правата си”, коментира Лапчев. Той призова за скорошно приемане на общ устройствен план на общината. Към момента такъв липсвал заради жалби от природозащитници. \r\n   \r\n По разпореждане на премиера Бойко Борисов екип на Националната дирекция за строителен контрол ще направи проверка на всички нови строителни обекти по Южното Черноморие. С експертите ще има и представители на Службата по геодезия, картография и кадастър в Бургас. \r\n  ", "date": "2019.01.25", "title": "Кметът на Царево: 13 вили ще бъдат изградени на брега край „Арапя”. Всичко е законно!"}
{"url": "http://epicenter.bg/article/Andrey-Novakov--Vsyaka-treta-kola-vtora-upotreba-e-s-prenavit-kilometrazh/173697/2/0", "text": "Единна платформа, в която всички пунктове за Годишни технически прегледи от ЕС ще подават информация за реалния километраж на всяка кола, която мине през тях. Това предлага евродепутатът Андрей Новаков от ЕНП. Идеята е одобрена и финансирана от Европейската комисия.  Хубаво е, че идеята вече се изпълнява, коментира Новаков в сутрешния блок на БНТ.   По думите му над 1/3 от колите втора употреба са с пренавит километраж.   Андрей Новаков каза, че няма да има значение от къде е внесена колата и колко пъти е препродавана. Лансирах още една идея, за въвеждане на гаранции включително за колите втора употреба, които са с минимални стойности като начало - половин година и 5000 км.   Според Новаков в сервизите трудно може да се види кола втора употреба над 100 000 км. Ако всичко при търговците е наред, те няма защо да се притесняват от въвеждането на предлаганите регулаторни мерки, допълни евродепутатът.  ", "date": "2019.01.25", "title": "Андрей Новаков: Всяка трета кола втора употреба е с пренавит километраж"}
{"url": "http://epicenter.bg/article/Prof--Atanas-Semov--Nasheto-Alepu-prilicha-na-Alepo-v-Siriya---sashtoto-razrushenie--sashtite-gledki-/173698/2/0", "text": "\"Безспорно е, че защитаването на природата и крайбрежната ивица е конституционно задължение. За съжаление, като гледам кадрите от Алепу на родното Черноморие, имам чувството, че гледам кадри от Алепо в Сирия. Същото разрушение и същите ужасни гледки. Докато пренебрагваме ролята на закона, ще бъдем правова държава само на документи, заяви пред БТВ конституционният съдия проф. Атанас Семов.  \"Конституцията е еманацията на всяка една държава. Никога не съм говорил лошо срещу Конституцията като основен закон или че не трябва да се спазва. Конституционният съд трябва да проявява политическо разбиране, но е невъзможно да има политически натиск над Конституционния съд. В момента в съда са много големи и знакови фигури, които няма как да бъдат подложени на натиск. Аз съм от два месеца и половина в съда и не само не съм усетил натиск, но не виждам и канали, които да проведат този натиск. Напротив, според мен Конституционният съд може да оказва натиск. В Конституционния съд властва професионализмът и етиката\", посочи проф. Семов. \"Не мисля, че в подновяването на проверката срещу мен имаше политически интерес. Според мен прокуратурата малко спонтанно се опита да покаже, че защитава закона на всички нива в държавата. Тази проверка завърши за месец и констатира същите резултати като предишните две - няма никакви нарушения\", каза още конституционният съдия. На въпрос дали е човек на Румен Радев, Семов отговори: \"Аз съм човек на отечеството, не на президента Радев. Много съм признателен, че с моето назначение той даде ясен сигнал, че в КС трябва да има значимо академично присъствие\", посочи Семов. Той бе помолен да отговори и на въпрос ще \"уволнява ли Бойко Борисов\", след като в ефир бе показан едни предизборен плакат с това негово \"обещание\" - \"Аз ще уволня Бойко Борисов\". \"Работата ми в КС не е да уволнявам\", лаконично отговори Семов. Той коментира и каква е ролята на президента като обединител на нацията. \"Това е една мантра. Президентът не е е обединител на нация, това не се споменава в конституцията. Неговата роля е съвсем друга - президентът олицетворява единството на нацията, това е съвършено различна формула. Никога в решенията на КС не се споменава \"обединител\" на нацията. Това е една куха, неуместна формулировка.\" На въпрос а в момента Румен Радев олицетворява ли единството на нацията, Семов отговори: \"Като всеки добър президент той олицетворява волята за отстояване на законност, национални интереси и права. Включително и като сезира КС, като реагира по различни поводи и като допринася в определени ситуации, както са правили други президенти - и Желев, и Стоянов, за намиране на баланс по важни въпроси. Президентът  може и трябва да бъде балансьор, президентът носи институционна, а и лична мъдрост. Не мисля, че президентът е търсил конфронтация. Това, което президентът трябва да гарантира, е спазването на основните принципи на държавността. Това невинаги у нас е реалност и затова КС има и тази задача - да стои над системата на властите и да гарантира една устойчива ценностна система на обществото\", обясни академично професорът.  ", "date": "2019.01.25", "title": "Проф. Атанас Семов: Нашето Алепу прилича на Алепо в Сирия – същото разрушение, същите гледки…"}
{"url": "http://epicenter.bg/article/-Vezhdi-Rashidov--Elena-Yoncheva-tryabva-da-znae--che-ne-mozhe-da-pravi-slava-s-chuzhdi-pari-/173699/2/0", "text": "\r\n \r\n   \r\n \"Не вярвам, че един изтребител ще доведе до трус. Това, че може да се вземе едно решение \"за\" или \"против\" е въпрос на мнение и гласуване. Не виждам истерия, а разногласия. Чак толкова самолетите да са разделителната линия\", каза още той.  \r\n   \r\n \"Аз съм потърпевш в КТБ, парите в КТБ, не са парите на Цветан Василев, а на българските вложители, сред които съм и аз. Източването на КТБ има много лица, Елена Йончева трябва да знае, че не може да прави слава с чужди пари. Парите са мои и на многото вложители\", разкри Рашидов. \r\n   \r\n 'От както Корнелия Нинова започна да се снима с козички, не спря да търси теми за политически дивиденти\", завърши \r\n", "date": "2019.01.25", "title": " Вежди Рашидов: Елена Йончева трябва да знае, че не може да прави слава с крадени пари"}
{"url": "http://epicenter.bg/article/Dimitar-Ganev---Trend--Reytingat-na-Radev-pada--zashtoto-toy-veche-e-chast-ot-statukvoto/173700/2/0", "text": "\r\n \r\n   \r\n Винаги има разминаване между декларираната активност и реалната, коментира в сутрешния блок на БТВ Димитър Ганев от „Тренд”. \r\n   \r\n 55% активност са малко над 3 млн. души, а на последните европейски избори през 2014 г. действителните гласове бяха 2,2 млн. Аз очаквам на този вот да са по-малко, уточни Ганев. \r\n   \r\n Изследването на „Тренд” показва и малка разлика между ГЕРБ и БСП на европейските избори – 1,2%. По думите на Димитър Ганев те буквално са на фотофиниш. Според него по-интересен е фактът, че се очертава ДПС да има двойно по-висок резултат от Обединени патриоти, за разлика от последните парламентарни избори, когато са били с почти равен резултат. \r\n   \r\n Ганев обясни също, че от представянето на патриотите зависи и коя партия колко евродепутати ще има. Обединените патриоти имат шанс за евродепутат, ако се явят заедно. Три партии със сигурност ще изпратят депутати в Европейския парламент – ГЕРБ, БСП и ДПС, сочат данните от проучването. Решаващ ще е и гласа на колебаещите се – 31% от анкетираните посочват, че все още не са решили за коя партия или коалиция ще гласуват. \r\n   \r\n Относно тенденцията за спад на одобрението към президента Ганев обясни, че това е нормално за политическия живот, поради факта, че Радев вече е част от статуквото и този спад е неизбежен като при всеки един политик. \r\n", "date": "2019.01.25", "title": "Димитър Ганев, „Тренд”: Рейтингът на Радев пада, защото той вече е част от статуквото"}
{"url": "http://epicenter.bg/article/Tomislav-Donchev--Predvizhda-se-sakrashtavane-na-1600-broyki-v-darzhavnata-administratsiya-zasega/173702/2/0", "text": "Предвижда се съкращение на 1600 бройки - служители и празни щатове в държавната администрация, което е под 2% от всички заети, съобщи пред БНР вицепремиерът Томислав Дончев.   „Оразмеряването на администрациите ни не винаги е адекватно на товара и работата, която вършат. Има звена, където броят служители не съответства на натоварването, т.е. е много по-малък, хората са претоварени. Има и много други звена, където работят повече хора, отколкото трябва. Заради това избягах от варианта да предложа съкращение на плоска ставка – 3,4 или 5%.   Подобен подход би предизвикал това, че в преоразмерените звена нищо не би се променило, биха си заминали няколко души или биха се съкратили няколко празни бройки, а в претоварените звена ситуацията ще стане още по-тежка. Затова дадох шанс на колегите министри да преценят сами какви съкращения и движение на бройки могат да направят. Към момента резултатът е малко над 1600 бройки (хора и празни бройки), което е под 2% от всички заети в държавната администрация“, обясни Дончев в предаването „Преди всички“.   По думите му това е само първа стъпка, защото структурно има редица дефекти, които трябва да бъдат отстранени, включително чрез редуциране на звена. Той даде пример със звена с дублирани функции.   Вицепремиерът подчерта още, че администрациите трябва да се съобразят с процесите от последните 30 години. Според него част от тях изобщо не са адаптирани или повлияни от тези процеси:   „Някои от администрациите съществуват във времената, когато едно писмо е пътувало 7 дни и не е имало електронна поща и не е имало други комуникационни технологии. Те са оразмерявани съобразно други темпове, динамика на движение на населението“.   \"Целта е да имаме по-малко на брой хора, работещи в държавната администрация. Те да бъдат по-мотивирани, по-честни, по-отдадени на работата си и по-любезни с гражданите“, каза Дончев. По думите му има съпротива:   \"Тя идва основно през колегите министри, които предполагам, че са подложени на вътрешен натиск от самите администрации. Но аз им казвам често - те се бъркат, те не са част от администрацията, те са там временно като представляващи гражданите. Тяхната основна функция е освен да ръководят ведомствата, да представляват и интереса на гражданите, който не винаги съвпада с интереса на служителите в администрацията\".   Вицепремиерът посочи, че в администрацията са заети 100 хил. души.   \"Темата съкращения е от края на миналата година, а първите резултати от анализите ще са готови март - април. Тези действия нямат каквато и да е връзка с изборния цикъл. В такава среда не се работи лесно, но това не е повод да не се прави нищо\", каза Томислав Дончев. Той не изключи и възможността за чиновнически протести. Според него административната реформа не трябва да се отлага, въпреки недоволството, което ще има.   В Агенцията по вписанията ще има по-сериозни мерки и контрол на сигурността на системите, заяви Дончев. По думите му това не предполага каквато и да било разлика по отношение на потребителите:   \"Няма да има промяна в нито един стандарт, свързан с публичност и прозрачност - нито на информацията, нито на процесите, които текат там. Това означава по-стриктен контрол по отношение на сигурността на данните, информацията, системите - нещо, което е трябвало да се случи преди време\".   За случая с разследването на Елена Йончева Томислав Дончев коментира: \"Прокуратурата трябва да проверява и да повдига обвинения за всеки, за който има данни, че е извършил някакво престъпление. Позицията, която заема в момента, нито гласовитостта му трябва да му формира някакъв имунитет. Какви институционални механизми имам аз или някой минситър или министър-председателят по отношение на действията на прокуратурата?\".   Относно предстоящите европейски избори вицепремиерът изтъкна, че е много важно кампанията да мине в режим на добри послания. Той декларира, че няма намерение да участва в тези избори.   \"Голямата задача е посланието - какво искаме, как си представяме Европа и каква промяна би следвало да се случи там. Безспорно е, че търсенето на резултата от тази кампания като вид диагностика за политическата конюнктура и подреждането на силите - това не може да бъде избегнато. Затова огромно значение има кой ще бъде първи. Дори в тази ситуация, не бива да забравяме, че това са европейски избори и е хубав повод да се проведе все пак някакъв разговор за Европа. Най-вече това, което на мен ми липсва - Европа все повече си я представяме като инструмент за решаване на проблеми, а би следвало да е съюз, конструкция, която да следва дръзки цели\", коментира Томислав Дончев. Той подчерта, че се очаква различен парламент и комисия.  ", "date": "2019.01.25", "title": "Томислав Дончев: Има съпротива на министри за съкращаване на 1600 бройки в администрацията"}
{"url": "http://epicenter.bg/article/Premierat-shte-pregovarya-za-nov-dogovor-za-belodrobni-transplantatsii-vav-Viena/173705/2/0", "text": "Важен ден за българите, които чакат за белодробна трансплантация. Премиерът Бойко Борисов и министърът на здравеопазването Кирил Ананиев ще се срещнат с професор Валтер Клепетко, ръководителят на Клиниката по белодробна хирургия в Университетската болница във Виена. В нея до изтичането на договора между нашата страна и виенската болница през май 2017 г. бяха трансплантирани успешно български пациенти, съобщи БНТ.   След изтичането на договора българските граждани останаха без възможност за белодробна трансплантация. Няколко чакащи починаха.   Очакванията от срещата в Министерския съвет са да бъде подписан нов договор с Виена и спешно чакащите българи да бъдат трансплантирани от екипа на професор Клепетко, когато има донорска ситуация.     Проф. Клепетко е на посещение в България по покана на министър Ананиев.", "date": "2019.01.25", "title": "Премиерът ще преговаря за нов договор за белодробни трансплантации във Виена"}
{"url": "http://epicenter.bg/article/Otkrivat-izlozhba-v-NS-za-Mezhdunarodniya-den-v-pamet-na-zhertvite-na-Holokosta/173706/2/0", "text": "По повод Международния ден в памет на жертвите на Холокоста – 27 януари, в Народното събрание ще бъде представена изложбата „Ние помним“, която е в рамките на Световната кампания #WeRemember, съобщиха от пресцентъра на парламента.   Експозицията, организирана от Групата за приятелство България – Израел в 44-ото Народно събрание и посолството на Израел в София, ще бъде открита в Северното фоайе на парламента.   Изложбата ще бъде представена от председателя на Групата за приятелство България – Израел и председател на Комисията по отбрана ген. Константин Попов и от посланика на Израел Ирит Лилиан.   Предвижда се на участниците в откриването на експозицията да позират за обща снимка, държейки буквите от заглавието на Световната кампания - WeRemember.", "date": "2019.01.25", "title": "Откриват изложба в НС за Международния ден в памет на жертвите на Холокоста"}
{"url": "http://epicenter.bg/article/GERB--Natiskat-na-natsistite-ne-prechupi-duha-na-balgarskiya-narod--koyto-spasi-svoite-evrei-/173707/2/0", "text": " това престъпление срещу човечеството, коствало 6 млн. човешки живота, продължава да буди у нас въпроси как омразата намери своя израз в желанието да бъдат безмилостно преследвани и избивани невинни мъже, жени и деца. С избухването на Втората световна война Европа забравя своя културен и цивилизационен принос за световната история и погълната от ужасите на глобалния конфликт, става сцена на безсмислена жестокост като Холокоста.   воден от своята ненавист, нетърпимост и незачитане на различията - расови, етнически, религиозни, а въпросът остава как се стигна дотук и как да не се допуска повторение на тази най-мрачна част от по-новата история.   Натискът на нацистите не се оказва достатъчен, за да пречупи духа на българския народ и да преодолее неговата толерантност. Група народни представители от 25-то Обикновено народно събрание, начело с подпредседателя Димитър Пешев, Българската православна църква, видни общественици и представители на културните среди, се противопоставят решително и осуетяват масовата депортация на десетки хиляди български граждани – евреи, в лагерите на смъртта.   сред онези които имат моралното право да бъдат нравствен пример за целия свят. България дава недвусмислен пример по толерантност и уважение към човешката личност, независимо от нейната религиозна или етническа принадлежност.   Стореното от нашите предци ни задължава да предаваме уроците от миналото. В условията на глобални предизвикателства, когато крайният популизъм и опитите за извличане на всевъзможни политически дивиденти поставят под съмнение демокрацията и нейните достижения, като народни представители трябва да бъдем непримирими пред всеки опит да бъдат потъпквани основни човешки свободи. С тревога отбелязваме, че примери на действия, базирани на омраза, не липсват в нашето съвремие. Свидетели сме на вандалски прояви и посегателства върху паметници и религиозни храмове. Изключително притеснение будят скорошните поругавания срещу Софийската синагога.   реагират на всеки сигнал и информация за извършено престъпление от подобен характер. Именно тези действия демонстрират решимост за формиране на мерки, които от една страна да създадат условия за наказване на виновните, но също така и да предложат работещи механизми за превенция. Образованието, което е основен приоритет на правителството, е ключов елемент в усилията младите хора да изучават и помнят последствията, до които са довели тоталитарните режими – нацизъм, комунизъм и фашизъм.  , като народ да се борим с всяка проява на език на омразата – антисемитизъм, расизъм и ксенофобия.  Страната ни бе сред първите пет, които официално приеха международната дефиниция за антисемитизъм и назначиха национален координатор за борба с антисемитизма и езика на омразата през октомври 2017 г.   доведоха до това страната ни да намери своето заслужено място на пълноправен член на Международния алианс за възпоменание на Холокоста (IHRA). Членство, което в още по-голяма степен задължава страната ни да бъде активна част от общността, която поставя на международния дневен ред нуждата от предприемане на навременни и адекватни мерки за осигуряване на среда, освободена от престъпления по расови, етнически и религиозни подбуди.   През март в Скопие премиерът Борисов и водената от него делегация се поклониха пред паметта на над 11 300 евреи, депортирани от нацистите от земите на днешна Македония. През септември по време на своето второ посещение за 2018 г. в Държавата Израел Бойко Борисов, заедно с министър-председателя Бенямин Нетаняху, откриха паметника-близнак на спасението на българските евреи.   особено силно звучат нейните поуки. Наш дълг е да гледаме на тях отговорно и с убеждението, че няма да пестим сили и средства, без оглед на своята политическа принадлежност, за да се борим с действия, последствията от които са трудно преодолими за цели държави и народи.   Той трябва да напомня дори и на бъдещите поколения. Затова е важно да се намери такъв подход, който да бъде ефективен и в бъдеще. Той трябва да изразява скръбта от страданието и загубата, да бъде посветен на паметта на жертвите и да предотврати всяка опасност от повторна поява.“   На 1 ноември 2005 г. датата е официално приета и от Общото събрание на ООН, което със своя резолюция я обявява за Международен ден за възпоменание на Холокоста.   ", "date": "2019.01.25", "title": "ГЕРБ: Натискът на нацистите не пречупи духа на българския народ, който спаси своите евреи "}
{"url": "http://epicenter.bg/article/Psihichno-bolni-tanat-v-mizeriya--Klinika-e-v-okayano-sastoyanie--VIDEO-/173708/2/0", "text": "Психиатърът д-р Владимир Стоянов публикува снимки от Центъра за психично здраве. Очаквано, вълната от възмущение в социалните мрежи не закъсня, предаде Нова телевизия.   „Такива са условията, няма как да кажа нещо друго. Това, което е по силите ни с парите, които ни превеждат от Министерството на здравеопазването, е да правим козметични ремонти”, заяви в ефира на \"Здравей, България\" д-р Емил Грашнов, управител на центъра.   По думите му всяка година средствата, които получават са около 1 млн. лв.   „Тази сума се формира на базата на преминали през Центъра пациенти. Тя се изчислява според методика на министъра на здравеопазването, която регламентира каква точно е сумата на изписан пациент – дали ще бъде в 24-часов стационар или само на дневен. Има и малка част амбулаторни прегледи, които ни се заплащат по НЗОК. Другото са малко собствени приходи от административни свидетелства”, обясни още Грашнов.   Според националния консултант по психиатрия проф. Дроздстой Стоянов парите, които се отпускат, са достатъчни единствено за „една крайно незадоволителна работна заплата”.   „Министерството не е предвидило капиталови разходи за 2019 г. в никой от секторите на здравеопазването. В този смисъл са необходими неотложни мерки за промяна както в структурирането и организирането на психиатричните услуги, така и в методите за тяхното управление и финансиране”, коментира още проф. Стоянов.  ", "date": "2019.01.25", "title": "Психично болни тънат в мизерия. Центърът за психично здраве е в окаяно състояние (ВИДЕО)"}
{"url": "http://epicenter.bg/article/Ninova--Nikoy-ne-e-chuval-za-imeto-na-Elena-Yoncheva-okolo-razsledvaneto-za-KTB/173710/2/48", "text": "За 5 години никой около разследването за КТБ не е чувал за името на Елена Йончева. Стои въпросът защо сега - защото е политически процес, а не наказателен. Това каза лидерът на БСП Корнелия Нинова в декларация, предаде агенция „Фокус“.   „За 5 години Елена Йончева не е викана, не е разпитвана“, посочи тя.   „Това е репресия заради смелостта ѝ да изнася случаите на кражби при оградата на границата, „Кумгейт“, строителството на пътища и да си позволи да започне разследване за къщата на един политик в Барселона, както и да го осъди“, коментира Корнелия Нинова.   „През 2014 година беше обявен фалитът на КТБ. През 2017г. Иван Гешев обяви, че в модела КТБ са разкрити връзки на политици, получавали нерегламентирано пари по нареждане на Цветан Василев в брой“, припомни лидерът на БСП и допълни, че е написала писмо с искане имената на полиците да бъдат обявен публично.   „Нито един политик не е обявен публично, за това пък беше повдигнато обвинение на Елена Йончева. Питаме се защо сега, след 5 години“, попита Корнелия Нинова.   „Всички стоим зад нея. Няма да позволим върху Елена Йончева да се упражнява репресия и натиск“, заяви тя.   „От днес привличаме и международна подкрепа - изпращаме писма с информация до посолствата на ЕС, до Международната федерация на журналистите, Европейската федерация на журналистите, „Репортери без граници““, съобщи лидерът на левицата.   „Истинските виновници за разграбването на КТБ няма да бъдат наказани. Стоят в задкулисието и продължават да разграбват“, каза още Корнелия Нинова.     Декларация от името на ПГ на „БСП за България”  Уважаеми български граждани,  През 2014г. беше обявен фалитът на Корпоративна търговска банка. През 2017г. прокурорът Иван Гешев обяви, че в модела КТБ са разкрити връзки на политици, които са получавали нерегламентирано пари в брой, по нареждане на Цветан Василев. Веднага написах писмо до Специализираната прокуратура и поискахме имената на тези политици да бъдат обявени публично. Сега е края на януари 2019 г. и както сами знаете нито един политик не е обявен публично и срещу него не е започнало разследване. За това пък беше повдигнато обвинение на колегата и журналист Елена Йончева. И се питаме - защо сега, след 5 години?  Уважаеми българи , за 5 години Елена Йончева нито веднъж не е викана, не е разпитвана и не й е дадено право да обясни и да представи документи и доказателства. За 5 години никой около разследването КТБ не е чувал за името на Елена Йончева. Стои въпросът защо точно сега и точно на нея се случва това? Защото това е политически процес, а не наказателен, това е репресия заради нейната смелост да изнесе случаите на кражби и корупция в България, на оградата с Турция, „Кумгейт” в Хасково, строителството на пътища и да си позволи да започне разследване за къщата на един политик в Барселона, както и да го осъди за лъжа. Това е причината днес Елена Йончева да е подложена на тази репресия.  Ние всички стоим зад нея, и ПГ на „БСП за България”, и БСП. Няма да позволим върху нея да се упражнява натиск и ще я подкрепим с всички възможности, които имаме, като партия и като нейни колеги. От днес привличаме и международна подкрепа, като изпращаме писма с пълната информация за случващото се до посолствата на ЕС, до Международната федерация на журналистите, Европейската федерация на журналистите, Репортери без граници, които ни отреждат ужасното 111 - то място по свобода на медиите, по време на управлението на Бойко Борисов.  Този въпрос, уважаеми българи, не е просто за защита на Елена Йончева, той е симптоматичен въпрос за няколко неща. КТБ е ярък пример за задкулисие, сливане на власт и пари, на мафия и управление и истинските виновници няма да бъдат разкрити и наказани. Те стоят и сега отзад, в това задкулисие, и продължават да разграбват КТБ, за която вие платихте от джоба си. Второ - това е моделът на прехода, който за съжаление продължава и днес, и на който две години предлагаме да сложим край. Това обаче е и трети въпрос, не за Елена Йончева, а за държавността, защото грубо потъпква принципите за разделение на властите – изпълнителната власт използва част от съдебната за политическа репресия. Това са последните опити на една авторитарна власт да използва всички мерки, за да се спаси. Това е образ и на друг елемент на правовата, демократична и конституционна България – да се отнеме всяка свобода на словото, на различното мнение, да се накаже този, който критикува и има смелостта да показва корупцията на властта. Това е и тест за съпротивителните сили на нашето общество.  Благодарим на Съюза на българските журналисти, Клъстър за свободно слово, на хилядите хора, които се обадиха на нас и на нея, за да изразят подкрепа. Вие показахте, че обществото има съпротивителни сили и можем заедно, не само да осъдим авторитарния режим на Борисов в България, можем заедно да го отхвърлим.   ", "date": "2019.01.25", "title": "Корнелия Нинова: Процесът срещу Елена Йончева е политически, не наказателен!"}
{"url": "http://epicenter.bg/article/Gripna-epidemiya-e-obyavena-ot-ponedelnik-v-oblastite-Sofiya-grad--Blagoevgrad-i-Kyustendil/173711/2/0", "text": "От понеделник, 28 януари, Столична РЗИ обявява грипна епидемия на територията на област София-град. С писмо на директора на СРЗИ се уведомява Регионалното управление по образованието София-град за създаване на организация за преустановяване на учебните занятия от 28 януари до 4 февруари включително. Това съобщиха от пресцентъра на Министерство на здравеопазването.  От понеделник, 28 януари, РЗИ – Благоевград обявява грипна епидемия на територията на област Благоевград. Изпратено е предписание до РУО – Благоевград за преустановяване на учебните занятия в училищата на територията на областта за периода от 28 януари до 1 февруари включително.  От понеделник, 28 януари, РЗИ – Кюстендил обявява грипна епидемия на територията на област Кюстендил. Издадено е предписание на РУО – Кюстендил за временно преустановяване на учебните занятия във всички училища на територията на областта, считано от 28 януари до 1 февруари включително.  До второ нареждане в трите области се преустановяват детските и женските консултации, свижданията в лечебните заведения за болнична помощ, плановите операции и провеждането на профилактични имунизации.  Към днешна дата грипна епидемия е обявена на територията на следните области: Бургас, Варна, Видин, Добрич, Кърджали, Пазарджик, Пловдив, Силистра, Сливен, Смолян, Софийска област, Стара Загора, Хасково, Шумен, Ямбол, както и на територията на община Луковит. Отменена е грипната епидемия на територията на област Перник.  ", "date": "2019.01.25", "title": "Грипна епидемия е обявена от понеделник в областите София-град, Благоевград и Кюстендил"}
{"url": "http://epicenter.bg/article/Stoyan-Mirchev--GERB-sazdavat-totalitarna-darzhava---silovite-institutsii-udryat-sreshtu-opozitsiyata/173712/2/0", "text": "\"ГЕРБ, в опит да се спасят, създават тоталитарна държава, в която силовите институции се използват за удар върху опонента. Те не се използват за разкриване на реални престъпления.   През последните две години, с доказателства, показа проблема с граничната ограда, направи разкритието за урана във водата в Хасково, \"кумгейт\" с Делян Добрев.  \" Това коментира пред БСТВ народният представител от ПГ на \"БСП за България\" Стоян Мирчев, съобщиха от пресцентъра на НС на БСП.  Той добави, че на база всички тези проблеми, които Йончева е разкрила, идва и атаката заради къщата в Барселона. Народният представител обясни, че   докато сега сме свидетели на репресивен апарат, който мачка и запушва устата както на опозицията, така и на свободното слово.  \"Тогава говорехме за пиар, докато  \", посочи Мирчев. Народният представител от левицата добави, че никоя диктатура не се задържа дълго.  \"Титаникът на ГЕРБ почти е потънал. Виждаме финалните му вопли с всички неволи, заради които страда и народът. Когато за 10 години не си се поучил от грешките си и продължаваш все по-нагло и безцеремонно с вредни решения, от това страда цялата държава.  \", каза Мирчев.   Но ситуацията около изтребителите, с така наречената \"коалиция F-16\" я показа и наяве. Свидетели сме и на изказванията на лидера на ДПС, според който те не искат нови избори, а да се говори по нов начин за управляващата коалиция, в която да влиза и ДПС\", обясни народният представител от левицата.  Той каза, че   а така показват на \"патриотите\", че са заменими. Според Мирчев само второстепенни и треторазрядни играчи от ГЕРБ си отиват с прокламираното от тях поемане на отговорност, но големите фигури си стоят във властта.  \"На Конгреса на БСП утре ще приемем два важни документа.   Тя е резултат от над 600 срещи с хората от цялата страна, синдикални, неправителствени и обществени организации. Имаше над 1000 предложения. Това не е документ на БСП. Това е документ на българското общество- как си представя България оттук насетне и по какъв път да се развиваме\", каза Стоян Мирчев.   Той добави, че последните проучвания, които сочат преднина на левицата разкриват, че всъщност БСП е не само опозиция на настоящата власт, но и алтернатива за България.  ", "date": "2019.01.25", "title": "Стоян Мирчев: ГЕРБ създават тоталитарна държава - силовите институции удрят срещу опозицията"}
{"url": "http://epicenter.bg/article/Shestima-ministri-shte-otgovaryat-na-vaprosi-v-parlamenta/173694/2/0", "text": "Шестима министри ще отговарят на въпроси в пленарната зала. В дневния ред на Народното събрание е записано и второ четене в Правната комисия на новите текстове в НК за домашното насилие.   \r\n Правната комисия в Наодното събрание ще разгледа на второ четене поправките в Наказателния кодекс за домашното насилие. Промените предвиждат до 5 години затвор за този тип посегателства, включително - за психически тормоз. В законопроекта се предвижда още тормозът извън семейството да се наказва със затвор до 1 година или пробация. \r\n   \r\n В пленарната зала, по време на парламентарния контрол, на въпроси ще отговарят вицепремиерите Томислав Дончев и Екатерина Захариева, както и министрите Петя Аврамова, Младен Маринов, Нено Димов и Теменужка Петкова. \r\n   \r\n Заместник министър-председателя Томислав Дончев ще отговори относно политиките по отношение на интеграцията на ромите. \r\n   \r\n Външния министър Екатерина Захариева ще обяснява за съкращаване на щата и размер на възнагражденията на служителите в Министерството на външните работи. \r\n   \r\n Към  министъра на регионалното развитие и благоустройството Петя Аврамова има три въпроса. Тя ще отговаря относно заеми и получени дарения от ВиК - Шумен, както и за заплащане на винетни такси от жителите на кв. \"Макак\" и кв. \"Мътница\", община Шумен. Последния въпрос касае експлоатационното състояние, необходимостта от ремонт и срокове за извършването на третокласен път, част от Републиканската пътна мрежа на България III-5007. \r\n   \r\n За престъпността и полицейското присъствие в село Динково, община Ружинци, област Видин ще обясни Младен Маринов, министър на вътрешните работи. \r\n   \r\n Нено Димов, министър на околната среда и водите ще отговаря  относно изпълнението на проект \" Екологосъобразно обезвреждане на излезли от употреба пестициди и други препарати за растителна защита с изтекъл срок на годност \" и за контрола за опазване на околната среда на регистрираните 13 обекта за обезвреждане на странични животински продукти в страната. \r\n   \r\n За състоянието на язовирите, стопанисвани от \"НЕК\" ЕАД ще обясни Теменужка Петкова, министър на енергетиката. \r\n", "date": "2019.01.25", "title": "Шестима министри ще отговарят на въпроси в парламента"}
{"url": "http://epicenter.bg/article/Balgariya-se-predstavi-uspeshno-v--quot-evropeyskata-bitka-quot--za-avtorskoto-pravo/173683/2/0", "text": "Все по-нарастващата употреба на цифрови технологии трансформират начина на създаване, разпространение и достъп до творческо съдържание в Европейския съюз (ЕС).   По данни на Европейската комисия почти 11,6 млн. от работещите са ангажирани в авторскоправната индустрия, което представлява почти 5.4 % от работещото население в Европа, формиращо около 6.8 % от нейния брутен вътрешен продукт.   ЕС предложи нов пакет от реформи в авторското право, целящ по-добро му функциониране, подобряване на достъпа до онлайн съдържание и осигуряване на по-широки възможности при използването на авторскоправни материали в образованието, научните изследвания и културната индустрия. Като част от ЕС, България също е заинтересована от ефективното решаване на повдигнатите проблеми в тази деликатна област.   Активни в това отношение са Съюза на българските писатели, Националната библиотека „Св. Св. Кирил и Методий“, цялата библиотечна общност, обединена под егидата на Българската библиотечно-информационна асоциация (ББИА) и университетските среди. От известно време активно с проблема се занимава и Комисията по културата и медиите в Народното събрание на Р България.   По инициатива на Пан-Европейската организация Public Policy Exchange и Международния център за парламентарни изследвания на 24 ануари 2019 г. в Брюксел, Белгия се проведе дискусия посветена на новият пакет от европейски авторскоправни регулации под надслов „Осигуряване на авторското право в цифровия век“ (на англ. ез.  “Ensuring Intellectual Property Rights in a Digital Age: Discussing the New EU Copyright Reforms Package”).   Като лектори на форума участваха едни от най-добрите експерти в Европа по проблемите на авторското право, както и водещи университетски учени и преподаватели.   Аудиторията покриваше почти 24  представители на европейски държави-членки на ЕС, включително представители на държавните администрации, имащи отношение към проблема и университетски учени. Тук възниква въпроса как България беше представена на този толкова важен форум?   За съжаление държавата в лицето на администрацията отсъстваше (!?), но все пак отговора на този въпрос е положителен, защото активно участие във форума и последвалата дискусия взеха представители на два български университета, работещи активно по тази проблематика: Университета по библиотекознание и информационни технологии (УниБИТ) беше представен от проф. д.ик.н. Стоян Денчев и доц. д-р Тереза Тренчева – зам.-ректор по научноизследователската и международна дейност; Националната академия за театрално и филмово изкуство (НАТФИЗ) от доц. д-р Марияна Лазарова. На форума, като наблюдадетели присъстваха и български студенти от Правния факултет  на СУ „Климент Охридски“.  ", "date": "2019.01.25", "title": "България се представи успешно в \"европейската битка\" за авторското право"}
{"url": "http://epicenter.bg/article/Ninova-shte-svalya-rezhima-na-Borisov--GERB-skochi-sreshtu-rechta-y/173715/2/48", "text": "Декларация на Корнелия Нинова в защита на Елена Йончева заради обвинението ѝ в пране на пари от КТБ разбуни духовете в пленарната зала. Тя обвини управляващите, че погазват разделението на властите и използват съдебната власт за политическа. По думите ѝ пет години никой не бил чувал името на Елена Йончева около разследването за фалиралата КТБ, а изведнъж въпросът излязъл на дневен ред, защото процесът бил политически, а не наказателен, предаде Канал 3.   Нинова още веднъж декларира, че БСП стои зад своята депутатка и дори е разпратила писма в нейна защита до редица европейски институции.   Финалното изречение на декларацията ѝ взриви мира в залата. \"Можем заедно не само да осъдим авторитарния режим на Борисов в България. Можем заедно да го отхвърлим\", призова лидерката на БСП и от ГЕРБ избухнаха.   Тутакси скочи депутатът от управляващата партия Александър Иванов да протестира защо не е била прекъсната от водещия заседанието Емил Христов, за да изговори онова, което изговори. Иванов се възмути, че председателстващият не трябва да допуска от трибуната вмешателство в работата на различните власти.   \"Как може депутат от мнозинството да определя какво да говори председател на опозицията и да казвате какво да говори българската опозиция?\", подскочи и Георги Свиленски от БСП. Той напомни, че председателят на парламентарната група може да говори \"каквото иска, когато иска и както иска\" и не може никой, още по-малко Иванов, който не е член на ръководството на своята ПГ, да му държи сметка за съдържанието.   Намеси се и Спас Гърневски, който насипа гориво в огъня на скандала. Бившият седесар тръгна миролюбиво с констатацията, че един опозиционен лидер има право да говори, каквото поиска, но нямат право \"крадците да викат \"дръжте крадеца!\" От БСП не си затраяха и поискаха наказание за Гърневски, защото е обидил поне трима души, говорили преди него, вкрлючително съпартиеца си Александър Иванов. Свиленски дори се разпознал и бил обиден лично.   Емил Христов не се съгласи със забележките отляво и посочи, че е дал по равно думата и на управляващи, и на опозиция, като не е видял нищо обезпокоително в съдържанието, което да нарушава правилника.   \"Народните представители не влязоха в разрез със свободното ми разбиране за свобода. Мое е правото да преценя кой е нарушил правилника и колко, и да взема мерки\", оправда се Христов. \"Не реагирах веднага на изказването на Гърневски, защото е нещо, което е широко употребявано и казвано в различни медии\", каза той.   Емил Христов обеща все пак да прегледа записа, а Валери Жаблянов го подсети, че ако не коригира работата си като зам.-председател на Народното събрание, ще даде повод на БСП да му поиска оставката.   И понеже не може дебати без лидерът на Воля да напомни за себе си, и този път Марешки се изпъчи на трибуната, за да се оплаче, че Нинова била наречена лидер на опозицията. Имало още и ДПС, и Воля. \"И нас никой не ни пита\", обиди се Марешки, като препоръча соцлидерката да говори само от името на своята партия.  ", "date": "2019.01.25", "title": "Буря в парламента! Нинова обяви, че \"ще сваля режима на Борисов\", ГЕРБ скочиха като ужилени"}
{"url": "http://epicenter.bg/article/Siderov--Kato-che-li-GERB-ima-polza--Obedineni-patrioti--da-ne-sme-edinni/173717/2/48", "text": "ГЕРБ като че ли имат полза от това да не сме единни. Това е само усещане, нямам доказателства. Това каза пред журналисти в парламента председателят на ПГ на „Обединени патриоти“ и лидер на „Атака“ Волен Сидеров, предаде агенция „Фокус“.   „Ако патриотите сме със слаб резултат, ГЕРБ може да има преразпределение с един депутат. Аритметиката е такава“, коментира той.   „Като че ли медиите са насочвани да се занимават с темата ще има ли Коалиционен съвет на патриотите, дали ще се явим заедно на изборите. Сигурен съм, че хората не лягат и не стават с този въпрос“, посочи Волен Сидеров. „Има изкуствено възбуждане по тези теми. Дано да не е насочвано от някого“, допълни той.   „Вчера ме питат защо не съм на Коалиционен съвет, казвам, че никой не ме е канил. Питат ме - как медиите са там? А кой им е казал?“, попита лидерът на „Атака“.   „От телевизия „Алфа“ направихме едно мини разследване. Оказа се, че някои колеги от НФСБ и ВМРО подшушнали на някои медии, че ще има съвет“, заяви Сидеров. „Каква е тази игра не мога да кажа. Не е много здрава обстановката, но няма нищо фатално“, каза още той.   При лош резултат на ГЕРБ и „Обединени патриоти“ на евроизборите ще има някакви искания от страна на БСП за избори, дали ще се случат зависи от ГЕРБ, каза още Сидеров.  „Ако общият резултат на ГЕРБ и „Обединени патриоти“ е по-слаб от този на БСП и ДПС, БСП ще имат основание да кажат, че имаме преразпределение на общественото настроение и трябва да отидем на избори. Дали ще се отиде на избори, зависи от ГЕРБ. Ако Борисов реши да хвърли оставка, ще се отиде на избори“, посочи той.  „Цветан Цветанов е голям политик, ще остане в учебниците по история и политология. Той винаги така подрежда нещата, че гласовете на патриотите вече не са фатални. Взимат си гласове от „Воля“ и ДПС“, коментира лидерът на „Атака“.  „Още преди няколко месеца казах, че за евроизборите съм готов на всякакви варианти. „Атака“ си е „Атака“, доказали сме се и пак можем да се докажем“, заяви той.  В отговор на въпрос има ли шанс „Атака“ да влезе в европарламента, ако не се обедини с ВМРО и НФСБ, Сидеров коментира: „Не бъдете толкова сигурни, може да имам скрити козове. Не е Николай Бареков. Той е човекът, който лобира за участието на „Атака“ в Алианса на консерваторите. Никога не съм разчитал на някой друг, освен на себе си“, обяви той.  ", "date": "2019.01.25", "title": "Сидеров: Цветанов е голям политик - когато му трябва, взима си гласове от \"Воля\" и от ДПС"}
{"url": "http://epicenter.bg/article/Dzhordzh-Soros-v-Davos--Studenata-voyna-na-SASht-s-Kitay-mozhe-da-prerasne-v--quot-goreshta-quot--/173720/7/0", "text": "Американският милиардер Джордж Сорос заяви на Световния икономически форум в Давос, че \"студената война между САЩ и Китай може да прерасне в \"гореща\", тоест - във въоръжен конфликт. Изявлението си Сорос направи в четвъртък по време на речта си пред форума, чиято главна тема беше критика по адрес на Китай, който той нарече \"враг на отвореното общество\", предава CNBC, цитирана от ТАСС.  \"Реалността сочи, че ние (САЩ и Китай) се намираме в състояние на студена война, която може да премине в \"гореща\". Ефективната политика по отношениена Китай не може да се сведе само до един лозунг. Тя трябва да бъде по-сложна, детайлна и практична, трябва да включва американски отговор на инициативата \"Един пояс - един път\",\" подчертава Сорос.  Сорос, който е крупен финансов донор на Демократическата партия в САЩ и яростен критик на президента-републиканец Доналд Тръмп, разкритикува американския лидер за неговата политика спрямо Пекин, която той счита за недостатъчно твърда, независимо от мерките, които Тръмп взе срещу Пекин в областта на митата и търговията.  \"За съжаление, президентът Тръмп, изглежда, върви по друг курс - прави отстъпки на Китай и заявява за победа, възобновявайки в същото време атаките срещу съюзниците на САЩ. Това подкопава постигането на целите на американската политика, а именно - да ограничи злоупотребите и произвола на Китай\", твърди Сорос.  Милиардерът предупреждава и за опасността Китай да използва постиженията си в областта на изкуствения интелект за създаването на система за контрол над гражданите на страната от страна на властите, добавя агенция Bloomberg.  \"Инструментите за контрол, създавани от изкуствения интелект, дават на тоталитарния режив предимство пред отворените общества. Китай не е единственият авторитарен режим в света, но безусловно е най-могатият, най-силният и притежаващият най-напредничави разработки в областта на компютърното самообучение и изкуствения интелест\", добави милиардерът.  Сред страните, чиито правителства той смята за врагове на отвореното общество и демокрацията, освен Китай, той изрично назова и Русия, подчертава ТАСС.   ", "date": "2019.01.25", "title": "Джордж Сорос в Давос: Студената война на САЩ с Китай може да прерасне в \"гореща\" "}
{"url": "http://epicenter.bg/article/Parad-po-sluchay-godishnina-ot-kraya-na-Leningradskata-blokada-razbuni-duhovete-v-Sankt-Peterburg-/173725/7/0", "text": "Идеята изглеждаше добра: възпоменателна проява по случай 75-ата годишнина от края на страшната блокада на Ленинград, в която от 1941 до 1944 г. са загинали близо 800 000 души. С решението за военен парад в неделя обаче властите шокираха мнозина в Санкт Петербург, коментира АФП.  Противниците на парада пред Ермитажа насред Санкт Петербург, в който се предвижда да участват 2500 войници и легендарният танк Т-34, свързват това събитие с милитаристичната пропаганда, водена от властите при управлението на Владимир Путин.   Според тях парадът ще оскърби паметта на хората, изживели неизразими ужаси, когато Ленинград (днес Санкт Петербург) е бил обсаден от нацистите в течение на 872 дни между 1941 и 1944 г. \"Аз съм против милитаризма\", обяснява пред АФП 87-годишният Яков Гилински, оцелял от блокадата. Най-добре ще е годишнината да се отбележи с минута мълчание, с възпоменателни концерти, но без да се възвеличава войната, уверява той. \"Войната е ужасно нещо\", добавя мъжът.  \"Кощунствен карнавал\"  В бившата столица на имперска Русия живеят към 108 000 бойци-ветерани и хора, оцелели през блокадата. Над 800 000 души са загинали от глад, болести или от бомбардировките в този град с тримилионно население преди войната. Мнозина историци смятат, че истинските числа са дори по-големи. Яков Гилински си припомня зловещи подробности - още като малко момче например зърнал през прозореца камион, пълен с трупове. \"Колата ги събираше из улиците, щом свърши зимата\", разказва той.  Гилински наред с още около 5000 души е подписал петиция с искане властите да отменят насрочения \"кощунствен карнавал\". Според документа властите и до днес не са изготвили пълен списък на загиналите в блокадата. Хиляди военни, направили опит да пробият обсадата, се водят безследно изчезнали и са останали непогребани.  Историкът Вячеслав Красиков също е шокиран. По време на блокадата майка му трябвало да спи в едно легло с трупа на малката му сестричка, защото майка им нямала сили да я погребе. Предстоящите военни празненства ще изглеждат според него подобно на парад в нацистките концлагери. \"Възпоменанията за човешки трагедии трябва да протичат другояче. Странно е, че някои не схващат тези прости неща\", пише той в санктпетербургското онлайн издание \"Город-812\".  Историкът Даниел Коцюбински обвинява Йосиф Сталин, че е оставил града на произвола и е пожертвал хиляди войници в неумели опити за пробив на блокадата. \"Провеждането на парад е най-вече безнравствено спрямо паметта на загиналите\", заявява той пред АФП - според него при всяка церемония във връзка с блокадата трябва главно да бъдат осъждани тогавашните власти. В допитване онлайн на местния новинарски сайт \"Фонтанка\", събрало 3000 участници, над 50 на сто от тях се обявяват против парада. Градската управа отказа да коментира този резултат.  \"Военен ритуал\"  \"Получихме заповед да организираме парад и ще го направим\", заяви пред АФП пожелал анонимност служител от министерството на отбраната, работещ в Санкт Петербург. \"Военният парад представлява военен ритуал\", а не празнично събитие, подчерта той. Пред зрителите ще дефилират танкове, ракетни установки и бронетранспортьори, ще маршируват курсанти от военните училища, облечени с овчи кожуси и плъстени ботуши като някогашните съветски бойци. \"Днешните кадети (курсантите) май ще разберат добре какво значи да браниш отечеството зимно време\", добави министерският служител.  Не всички оцелели от блокадата впрочем са против проявата. \"Един парад не може да е обиден за никого\", смята 80-годишната Анна Незванова, според която шествието \"символизира неумиращия дух на града\". По думите на 84-годишната Зинаида Арсениева, живяла две години под обсадата, \"градът се сражаваше, не сме чакали покорно смъртта\". \"Победата е наше общо дело\", добавя тя.  Извън рамките на този дебат военният аналитик Александър Голц твърди, че парадът преди всичко илюстрира превръщането на Русия в \"милитаристична държава\". В страната вече се организират всяка година три големи военни парада, включително главното шествие на 9 май и демонстрациите на военноморските сили в Санкт Петербург през юли.  Според Голц, Кремъл използва тържествата по повод победата на Съветския съюз над нацистка Германия, за да укрепи положението си. \"Споменът за националната трагедия бе трансформиран в оптимистичен патриотичен пърформанс\", смята той", "date": "2019.01.25", "title": "Парад по случай годишнина от края на Ленинградската блокада разбуни духовете в Санкт Петербург "}
{"url": "http://epicenter.bg/article/Zaev-i-Soros-obsadiha-zadalbochavane-na-satrudnichestvoto-mezhdu-Skopie-i--quot-Otvoreno-obshtestvo-quot--/173726/7/51", "text": "В рамките на икономическия и политическия дневен ред на Световния икономически форум в Давос, македонският премиер Зоран Заев се срещна с американския милиардер Джордж Сорос, основател на Фондация „Отворено общество“ и нейния председател Патрик Гаспар, предава скопското електронно издание „МКД“, цитирано от Агенция \"Фокус\".  „Присъединяването на Република Македония към НАТО и интеграцията в Европейския съюз бяха оценени като ключови ходове, които обезпечават стабилност и сигурност на страната и региона и отварят врата за нови чуждестранни инвестиции, развитие на македонската икономика и подобряване на качеството на живот на гражданите“, съобщи македонската правителствена пресслужба  Заев и Сорос са разменили идеи за интензифициране на сътрудничеството между правителството и Фондация „Отворено общество“ с цел осигуряване на по-добри възможности за грижи и за предучилищно образование на децата и за по-голямо участие на гражданите роми в различни сфери на обществения живот в Македония.  В разговора, както се посочва в изявлението на Правителството на Република Македония, беше подчертано значението на Националната стратегия за обществото и мултикултурализма, както и необходимостта от интензивно участие на гражданския сектор в създаването и изпълнението на стратегията, за да се подкрепи социалната тенденция на насърчаване на доверието и комуникацията между различните граждани и общности в Република Македония, обяви правителството в Скопие.  В същото време Панос Каменос, бившият министър на отбраната на Гърция, който излезе от управляващата коалиция в протест срещу сделката за името между Атина и Скопие, призова депутатите да отхвърлят „това престъпление“ в „Туитър“ и прикачи снимка от срещата между македонския премиер Зоран Заев и милиардера интернационалист Джордж Сорос, пише електронното издание на вестник Kathimerini.  „Надявам се, че дори в този момент, тези, които не са били убедени да участват в това престъпление срещу облаги ще разберат какво се случва всъщност и, като всички гърци, ще блокират това престъпление със своя вот“.  Снимката на Заев и Сорос е направена в четвъртък по време на Световния икономически форум в Давос и бе публикувана първо на профила на македонския премиер в „Туитър“.  Изданието припомня, че Каменос често е обвинявал високопоставени държавни служители в родината си, че са подкупени от милиардера да подкрепят споразумението, което отваря вратите на Скопие към членство в ЕС и НАТО.  ", "date": "2019.01.25", "title": "Заев и Сорос обсъдиха задълбочаване на сътрудничеството между Скопие и \"Отворено общество\" "}
{"url": "http://epicenter.bg/article/V-Siriya--Ruski-patruli-zamestiha-amerikanskite-voenni-na-sever-ot-Manbidzh--VIDEO--/173735/7/0", "text": "Без излишен шум, руската военна полиция смени американските рейнджъри на север от сирийския град Манбидж. Освен това на разграничителната линия между турската армия и кюрдските „Сирийски демократични сили“ се появиха части на правителствената армия, съобщава сирийският военен портал Muraselon, цитиран от Агенция \"Фокус\".  По-рано в този район се намираха само американски военни, които прикриваха кюрдите от евентуално нападение на турците от север, но с изтеглянето им, ситуацията се променя.  Медията е получила видео, което показва присъствието на Републиканската гвардия на сирийската армия на север от Манбидж, в близост до фронтовата линия с „Щита на Ефрат“.  Сирийският войник на видеото казва: „Ние, силите на Сирийската републиканска гвардия, дойдохме да подкрепим силите на Военния съвет на Манбидж в село Ум Джоуд на фронтовата линия с Щита на Ефрат“.  Селището се намира на североизток от Манбидж.  По-рано Министерството на отбраната на Сирия заяви, че силите на сирийската армия са в района на Манбидж по покана на кюрдските сили.  Както коментира медията, разполагането на сирийската правителствена армия на фронтовата линия в Манбидж предотвратява влизането на протурските сили, т.нар. „Национална армия“ да влезе в района.  ", "date": "2019.01.25", "title": "В Сирия: Руски патрули заместиха американските военни на север от Манбидж (ВИДЕО) "}
{"url": "http://epicenter.bg/article/Arestuvaha-bivsh-savetnik-na-Tramp-s-obvineniya-v-lazhesvidetelstvo-po--quot-ruskoto-delo-quot--/173739/7/0", "text": "\r\n Бившият съветник на Доналд Тръмп и политически консултант Роджър Стоун е арестуван по обвинения в лъжесвидетелство, натиск върху свидетели по \"руското дело\" и възпрепятстване на правосъдието, съобщи Bloomberg news. \r\n \r\n \r\n \r\n \r\n   \r\n Стоун е дългогодишен стратег на Републиканската партия в САЩ и доверено лице на Доналд Тръмп още преди неговата кандидатура за президент. Според информацията, той е част от хората, поддържали връзки с руски официални кръгове и Тръмп още преди кампанията през 2016 година. \r\n   \r\n Кариерата на Стоун тръгва от президентството на Ричард Никсън. Самият той се определя като \"политически шоумен\" и въпреки че формално е напуснал Тръмп през 2015 година, никога не е прекъсвал връзката си с него. \r\n   \r\n Хората на прокурора Мюлер, които водят разследване за връзките на сегашния президент с Русия, обвиняват Стоун и в осъществяване на контакти с Уикилийкс за получаване на компрометираща информация за Хилари Клинтън. Малко след това бяха пуснати и първата вълна от откраднати имейли на Клинтън. По този повод Тръмп е изпратил писмо по електронната поща на Стоун с оценка \"добра работа\". \r\n   \r\n По-късно днес арестуваният ще се изправи пред съда ,който ще определи и мярката му за задържане. \r\n   \r\n \r\n   \r\n   \r\n \r\n", "date": "2019.01.25", "title": "Арестуваха бивш съветник на Тръмп с обвинения в лъжесвидетелство по \"руското дело\" "}
{"url": "http://epicenter.bg/article/Rusiya-prizovava-SASht-da-se-otkazhat-ot-planovete-za-nova-programa--quot-Mezhduzvezdni-voyni-quot--/173740/7/97", "text": "Москва призовава Вашингтон да се откаже от възраждането на програмата на Роналд Рейгън \"Междузвездни войни\" за разполагането на системи за противоракетна отбрана в космоса. Това се казва в официално изявление на руското министерство на външните работи по отношение на новата концепция за ПРО на САЩ, цитирано от ТАСС.  \"Отново призоваваме Вашингтон да прояви благоразумие и да се откаже от подобни безотговорни авантюри, които биха имали крайно негативи последствия за цялата международна общност и за самите САЩ. Очевидно е, че появата на оръжия в космоса е в разрез с установената практика на международно сътрудничество за изследване и използване на космическото пространство за мирни цели\", се казва в изявлението.  В Москва са сигурни, че Вашингтон наистина планира да използва космическото пространство за бойни операции и да си осигури доминиращи позиции в тази сфера.  \"Приемаме това като поредното потвърждение, наред с решението за създаване на военно-космически сили и финансирането на създаване на средства за ПРО с космическо базиране, за реалността на плановете на Вашингтон за използване в скорошна перспектива на космическото пространство за целите на бойни операции и осигуряване на американска доминация в космоса\", подчертават от руското Външно.  От дипломатическото ведомство отбелязват, че Русия, за разлика от САЩ, не планира разполагане на ударни средства в космоса.  \"Ние отдаваме приоритет на използването и изследването на космоса изключително с мирни цели и, за разлика от САЩ, не планираме изпълнението на задачи в орбита с използването на ударни средства\", заявяват от министерството.  Като потвърждение Москва изтъква \"поредица предложени от Русия и подкрепени от нейни съмишленици инициативи за предотвратяване на надпреварата във въоръжаването в космоса, в това число по създаването на международен юридически обвързващ инструмент за опазване на космоса свободен от оръжия от всякакъв вид на основата на руско-китайския проект на договор за предотвратяване на развръщането на оръжия в космическото пространство, употребата на сила или заплахата със сила по отношение на космически обекти\".  Москва е разочарована, че Вашингтон, вместо конструктивен диалог за космоса, предпочита да се върне към програмата \"Междузвездни войни\".  От министерството отбелязват, че в публикувания на 17 януари \"Обзор на политиката на САЩ в сферата на противоракетната отбрана\" сериозен акцент е поставен върху създаването на групировка на ПРО с космическо базиране, в това число и средства за прехващане на ракети.  \"Дълбоко сме разочаровани, че САЩ, вместо конструктивен диалог по стратегическата стабилност и предотвратяване на напреварата във въоръжаването в космоса, предпочитат да се завърнат към реализирането на поредната версия на програмата \"Междузвездни войни\" от времето на президента Роналд Рейгън\", подчертава от руското външно министерство.  ", "date": "2019.01.25", "title": "Русия призовава САЩ да се откажат от плановете за нова програма \"Междузвездни войни\" "}
{"url": "http://epicenter.bg/article/Istorichesko-reshenie--Gratskiyat-parlament-odobri-dogovora-s-Republika-Severna-Makedoniya-/173741/7/51", "text": "След поименно гласуване, гръцкият парламент ратифицира договора за името Република Северна Македония между Атина и Скопие със 153 гласа „за“ срещу 146 „против“ и 1 „въздържал се“. С него се отваря пътя на бившата югорепублика за членство в НАТО, а на по-късен етап, евентуално и към Европейския съюз, съобщава гръцката държавна агенция АНА-МПА, цитирана от \"Фокус\".  Към 145-те депутати на СИРИЗА се присъединиха още 8 народни представители: Танасис Теохаропулос, Спирос Ликудис, Елена Кунтура, Танасис Папахристопулос, Катерина Папакоста, Ставрос Теодоракис, Йоргос Мавротас и Спирос Данелис. „Въздържал се“ гласува Йоргос Псарианос.  В края на започналите в понеделник дебати по проектозакона за „Ратификация на окончателното споразумение за разрешаване на споровете, описани в Резолюции 817 (от 1993 година) и 845 (1993) на Съвета за сигурност на ООН и отмяна на междинното споразумение от 1995 година и установяване на Стратегическо партньорство между страните“ заместник-външният министър на страната Йоргос Катругалос заяви, че „Гърция има роля на Балканите, Гърция има история и бъдеще на Балканите и Преспанският договор му служи най-добре“.  „Преспанският договор е историческа стъпка не само за двете страни, но и за по-широкия регион, и за цяла Европа. Защото той установява отношения на приятелство, сътрудничество и стабилност в обстановка на постоянна дестабилизация по целия свят. Ратификацията е практическа задача. И мнозинството в парламента ще отговори позитивно на тази задача, оставяйки настрана политическите различия и тесните партийни интереси“, заяви от своя страна премиерът на Гърция Алексис Ципрас преди гласуването.  ", "date": "2019.01.25", "title": "Историческо решение! Гръцкият парламент окончателно одобри договора с Република Северна Македония "}
{"url": "http://epicenter.bg/article/Aleksis-Tsipras--Rodi-se-Severna-Makedoniya--tya-shte-e-sayuznik-na-Gartsiya--/173747/7/51", "text": "Гръцкият премиер Алексис Ципрас приветства ратификацията на договора за името между Атина и Скопие, с който Македония се преименува на „Република Северна Македония“, пише електронното издание на вестник Kathimerini, цитирано от \"Фокус\".  „Днес се роди Северна Македония и тя ще е приятелска страна, съюзник и поддръжник на Гърция в нейния стремеж към сигурност, стабилност и развитие на региона“, написа Ципрас в Туитър.  „Днес ние пишем нова страница в историята на Балканите. Омразата на национализма, споровете и конфликтите, ще бъдат заменени от приятелство, мир и сътрудничество“, добави министър-председателят.  „Бъдещите поколения и в двете страни ще дължат благодарност на депутатите, които, с куража и смелостта си, поставиха основите за бъдеще на мир, солидарност и хармонично съжителство между двата народа“, заяви той.   Македонският премиер Зоран Заев също не скри задоволството си от ратификацията на Преспанския договор в гръцкия парламент в петък, пише македонският „Фокус“.  В Туитър той благодари на гръцкия си колега за успешното гласуване.  „Честито приятелю Алексис Ципрас, заедно с нашите народи записваме историческа победа. Нека Преспанския договор е вечен, нека са вечни мирът и прогресът на Балканите и в Европа“, написа Заев.  Т.нар. Преспански договор бе приет от гръцкия парламент със 153 гласа „за“ срещу 146 „против“ и един \"въздържал се\".  „Днес е труден и тъжен ден за Гърция“, заяви от своя страна лидерът на основната опозиционна партия „Нова Демокрация“ Кириакос Мицотакис.  „Ще се боря с всички сили, за да облекча негативните последствия, които със сигурност ще се появят заради проблематичното споразумение“, увери той.  ", "date": "2019.01.25", "title": "Алексис Ципрас: Роди се Северна Македония, тя ще е съюзник на Гърция! "}
{"url": "http://epicenter.bg/article/Kakvo-razbrahme-ot-sreshtata-mezhdu-Putin-i-Erdogan--/173749/7/0", "text": "На 23 януари турският президент Реджеп Тайип Ердоган осъществи първото си за 2019 г. посещение в Русия.  Най-важният въпрос от гледна точка на Москва е положението в северносирийската провинция Идлиб, до която се разпростира дългата ръка на „Хаят Тахрир аш Шам“ (включваща в състава си бившия фронт „Нусра“ и Ал Кайда). Задачата на Турция в този регион е да наблюдава спазването на споразумението, подписано през септември 2018 г. в Сочи. Руският президент Владимир Путин забелязва много ясно трудностите, срещу които е изправена Турция.  От друга страна, същественият въпрос от гледна точка на Турция на тази среща беше въпросът за зоната за сигурност, която ще се създава в източния бряг на река Ефрат. Русия е наясно, че Турция трябва да реши този въпрос съвместно със САЩ, защото регионът се контролира от Отрядите за защита на народа (YPG), подкрепяни от Вашингтон.  Няма съмнение, че най-изненадващият акцент по време на срещата беше споменаването от страна на Владимир Путин „Протоколът от Адана“, подписан между Турция и Сирия през 1998 г. Съгласно този протокол Сирия трябва да изгони от територията си членовете на ПКК, в противен случай Анкара се заканва сама да се справи с проблема чрез военна намеса. Въз основа на този протокол Сирия прочисти от земите си членовете на ПКК, а лидерът й Абдуллах Йоджалан беше заловен в кенийската сталица Найроби и доведен в Турция.  Може да се каже, че това беше голям тактически ход на руския президент спрямо официална Анкара да признае властта в Дамаск.  След избухването на „Арабската пролет“ както вътрешната, така и външната политика на Турция започна да се променя, особено по отношение на сирийския лидер Башар Асад. Анкара смяташе, че той ще падне до няколко месеца и подкрепяше опозицията срещу него. Тогава започна да се чувства захлаждане и в отношенията мажду Русия и Турция. Но и двете страни се придържаха към дипломатичния тон и запазиха градивен темп на развитие в двустранните връзки.  Но с включването на Русия в сирийския конфлкт в края на септември 2015 г. надеждите на Турция в Близкия Изток се изпариха. И в края на ноември пак през 2015 г. Турция свали руския бомбардировач Су-24 по границата със Сирия.  Това изправи двете държави едва ли не пред прага на война. После Москва наложи много сериозни санкции на Анкара, които я поставиха в тежка икономическа ситуация.  През 2016 г., след поисканото извинение от Турция и последвалата среща между двамата лидери ледовете започнаха малко по малко да се стопяват.  Но прави впечатление, че връзките между Русия и Турция по-скоро се поддържат между Путин и Ердоган, отколкото в духа на утвърдените междудържавнически традиции. Тоест всичко се решава между двамата държавни лидери, по друг начин нещата сякаш не вървят. Именно заради това са и много честите срещи между тях. Това не показва гладги взаимоотношения, а точно обратното, показва, че нещата протичат трудно.  И най-важното!  И двете страни се опитват да извлекат максималното в своя полза, в зависимост от интересите на двете държави в Сирия, защото отсега нататък сърцевината на отношенията е заключена в сирийската криза.   Източник ", "date": "2019.01.25", "title": "Какво разбрахме от срещата между Путин и Ердоган? "}
{"url": "http://epicenter.bg/article/Kiriakos-Mitsotakis--Tazhen-den-za-Gartsiya--shte-nalozha-veto-na-priemaneto-na-Skopie-v-ES--/173753/7/51", "text": "„Днес е труден и тъжен ден за Гърция“, заяви лидерът на основната гръцка опозиционна партия Кириакос Мицотакис в петък след ратификацията на Преспанския договор от гръцкия парламент, предава държавната агенция АНА-МПА, цитирана от \"Фокус\".  „С опортюнистично мнозинство, правителството прие вредния Преспански договор. Неговата ратификация означава официално признание на \"македонския\" език и идентичност на гражданите на северния ни съсед за първи път от гръцко правителство и така 10-годишната национална линия бе изоставена. Ципрас каза да, докато всичките му предшественици казаха „не“. Само той си знае причината“, заяви Мицотакис.  Председателят на „Нова Демокрация“ предвиди, че ратификацията ще предизвика „нови беди“ и че четиригодишното пребиваване на СИРИЗА на власт „завършва катастрофалния си преминаване с национална концесия“.  Той добави, че основната опозиционна партия „представи истината по националния въпрос и истинското лице на всеки депутат и всяка партия\".  \"Лично аз говорих с искреност за големите трудности, които идват с прилагането на споразумението. Въпреки това поех ангажимент да се придържаме твърдо към националното задължение: няма да се откажа от правото на Гърция да наложи вето на присъединяването на Скопие към ЕС, ще се боря с всичките си сили, за да намаля негативните последици, които със сигурност ще произтекат от проблемно споразумение,\" зарече се Мицотакис.  Според проучванията на общественото мнение през последните около две години, \"Нова Демокрация\" има преднина от около 10% пред СИРИЗА за предстоящите, най-вероятно през есента, парламентарни избори.  ", "date": "2019.01.25", "title": "Кириакос Мицотакис: Тъжен ден за Гърция, ще наложа вето на приемането на Скопие в ЕС! "}
{"url": "http://epicenter.bg/article/Evropeyskite-lideri-privetstvaha-ratifikatsiyata-na-Prespanskiya-dogovor-/173755/7/51", "text": "Европейските лидери приветстваха ратификацията на Преспанския договор между Гърция и Република Северна Македония, предава Агенция \"Фокус\".  Председателят на Европейската комисия Жан-Клод Юнкер, върховният представител на Европейския съюз по външните работи и сигурността Федерика Могерини и европейският комисар по разширяването Йоханес Хан в петък излязоха със съвместно съобщение, в което приветстват ратификацията на Преспанския договор в гръцкия парламент. Председателят на Европейския съвет Доналд Туск пък честити на македонски език на двамата премиери Алексис Ципрас и Зоран Заев успешно завършената мисия.  \"Топло приветстваме следващата решаваща стъпка от прилагането на Преспанския договор, направена с днешния вот в гръцкия парламент. От самото начало ЕС подкрепяше силно историческото споразумение, подписано от премиерите Ципрас и Заев след преговорите под егидата на ООН. Бяха нужни политическа смелост, лидерство и отговорност от всички страни за разрешаването на един от най-заплетените спорове в региона. И двете страни използваха тази уникална възможност, която става пример за помирение в Европа, като цяло, и дава допълнителен тласък на европейската перспектива на региона. Докато гледаме към следващите процедурни стъпки, водещи към цялостното прилагане на договора, ние вече можем да кажем с голяма доза сигурност днес, че Атина и Скопие, заедно, написаха нова страница в нашето общо европейско бъдеще,\" заявяват Юнкер, Могерини и Хан.  „Те имаха въображение, поеха риска и бяха готови да пожертват интересите си за общото добро. Зоран, Алексис – отлична работа! Невъзможната мисия завърши успешно“, написа Туск в Туитър.  ", "date": "2019.01.25", "title": "Европейските лидери приветстваха ратификацията на Преспанския договор "}
{"url": "http://epicenter.bg/article/Spirat-stroitelstvoto-na-kamping--quot-Gradina-quot--/173723/4/0", "text": "Спира се строителството на нови обекти на къмпинг \"Градина\", \"Алепу\" и \"Арапя, съобщи Флагман.бг.  „Дюни” АД спира строителството на къмпинг „Градина”. Това съобщи кметът на Созопол Панайот Рейзи на сесията на общинския съвет.  По същото време шефът на ДНСК Иван Несторов спря строежа на ваканционния комплекс до \"Св. Тома\" на \"Алепу\" заради груби нарушения. Несторов бе пратен на проверка по обектите на морето със заповед на премиера Бойко Борисов.   Малко сред това Несторов постанови да се спрат строителните дейности и във ваканционното селище, изграждащо се в боровата гора край къмпинг \"Арапя\".  Първото установено нарушение е липсата на законен път и план за здравето и сигурността на работниците. Заповедта на Несторов влиза в сила от понеделник, а от следващата седмица инспектори на РДНСК ще проверят цялата документация, за да се установи дали инвеститора не е нарушил и други точки от българското законодателство. Кметът на Созопол Панайот Рейзи уведоми съветниците, че сутринта от фирмата са го известили, че прекратяват плановете си за строителство на заведение и магазин в частния си имот, намиращ се до плажната ивица на \"Градина\". По-интересното е, че те не просто са съобщили, че спират изграждането на обектите, а директно са изтеглили документите си, което би следвало да се тълкува като анулиране на разрешението за строеж.  „Още веднъж казвам: Това не са дюни, а частен терен и са спазени всички процедури. С оглед на ситуацията фирмата явно е решила да спре строителството си. Тази сутрин разбрах, че са внесли писмо до Община Созопол и РДНСК”, съобщи кметът.  На къмпинг „Градина” по план трябваше да се направят обекти, тип ресторант и магазин, както и паркинг. В администрацията в Созопол е постъпил впечатляващ проект за изграждането на модерен ресторант, средиземноморски тип, а инвестицията била изключително сериозна. Проектът бил дело на известен чуждестранен архитект.  Дейностите трябваше да се извършат върху частен имот от 5,5 дка, собственост на „Дюни” АД.  Шефът на ДНСК Иван Несторов пък съобщи, че спира строителството на ваканционния комплекс до Св. Тома на Алепу. Заповедта му ще бъде издадена от днес, но ще влезе в сила от понеделник, уточни Несторов.  По думите му инвеститорът \"Главболгарстрой\" е допуснал груби нарушения на законодателството. Фирмата е трябвало да реализира проекта на две стъпки - първата е брегоукрепване, а втората - изграждане на три сгради с общо РЗП около 8000 кв./м.  Инвеститорът обаче не е спазил изискванията при изграждането на брегоукрепването. Той е трябвало да уведоми Геозащита и изпълни други изисквания, но не го е направил.  Иван Несторов дори не слезе до строителната площадка край к-с \"Св. Тома\". Още на път от София към Созопол той проверил документацията и намерил пропуски, разясни шефът на ДНСК. ", "date": "2019.01.25", "title": "Извънредно! Спират строителството на къмпинг \"Градина\", \"Алепу\" и \"Арапя\" след намесата на Борисов "}
{"url": "http://epicenter.bg/article/-Toplofikatsiya-Pernik--AD-daryava-nova-spetsializirana-aparatura-na-MBAL--Rahila-Angelova-quot--AD/173745/4/0", "text": "В началото на отоплителния сезон бе оповестено, че „Топлофикация Перник“ АД е опростила част от натрупаното задължение за топлинна енергия на местната болница МБАЛ „Рахила Ангелова“ АД и двете Дружества сключиха споразумение за разсрочено изплащане на дълга. От седмици е ясно, че задължението на болницата към Топлофикация е напълно погасено. Тази спогодба бе постигната благодарение на дългосрочната и ползотворна работа между двете учреждения и изграденото силно доверие и уважение между тях.   Изпълнителният директор на „Топлофикация Перник“ АД обяви, че със средства на Дружеството са закупени 2 специализирани апарата за вакуумна аспирация и един триканален ЕКГ апарат, които са били от сериозна необходимост за функционирането на болницата в града.   „С цел да проявим активно нашата обществена и социална отговорност се поинтересувахме от каква допълнителна апаратура имат нужда в местнатамногопрофилна болница „Рахила Ангелова“ АД и взехме решение да закупим необходимите им 2 апарата с по един допълнителен резервен буркан, за да е възможно по време на стерилизация на единия апарат, другият да бъде непрекъснато в готовност за работа, както ЕКГ апарата. При предаването на апаратурата за експлоатация подписахме двустранен протокол за дарение, чрез който официално апаратурата премина в собственост на МБАЛ „Рахила Ангелова“ АД.   Отделението, в което ще се използват апаратите има най-голям социален принос за Перник, тъй като неговият персонал е отговорен за грижата за здравето на децата на града. Освен това чрез това дарение искаме да демонстрираме своята дълбока ангажираност и високата ни оценка към нашите партньори в лицето на МБАЛ „Рахила Ангелова“ АД, които през годините показват сериозната си лоялност към Дружеството“. – коментира пред медии изпълнителният директор на „Топлофикация Перник“ АД инж. Любомир Спасов.   Очевидно е, че от Ръководството на „Топлофикация Перник“ АД са се ангажирали сериозно с подчертаване на своите социална и обществена роли и са в процес на активно реализиране на социалната си програма. Чрез предприетите действия показват пред обществеността, че са все по-отговорни и работят изцяло с грижа за жителите на Перник.                    ", "date": "2019.01.25", "title": "„Топлофикация Перник“ АД дарява нова специализирана апаратура на МБАЛ „Рахила Ангелова\" АД"}
{"url": "http://epicenter.bg/article/Stroitelniyat-kontrol-spira-stroezhite-na--quot-Arapya-quot--i--quot-Alepu-quot--proveryava-razreshitelnite-za--quot-Gradina-quot-/173748/4/0", "text": "Със заповед на Дирекцията за национален строителен контрол от понеделник се спира изпълнението на строителни дейности в района на къмпинг „Арапя“ и на плаж „Алепу“. Това стана ясно днес при направената от началника на ДНСК арх. Иван Несторов, експерти от РДНСК Бургас и Службата по геодезия, картография и кадастър – Бургас спешна проверка по Южното Черноморие по разпореждане на премиера Бойко Борисов, съобщиха от Министерството на регионалното развитие и благоустройството.  Строителството в района на плаж „Алепу“ ще бъде спряно, тъй като възложителят и надзорът не са изпълнили изискванията на закона и не са уведомили Дирекцията за национален строителен контрол, че геозащитното съоръжение е изградено. Такива строежи са от първа категория съгласно Закона за устройство на територията (ЗУТ) те подлежат на контрол от държавните органи.  Арх. Несторов обясни, че изграждането на брегоукрепителното съоръжение представлява първи етап от проекта, а вторият, за който разрешението за строеж е издадено от общината, включва строителството на три жилищни блока. Предвид етапността на строителство на обекта независимият строителен контрол е трябвало да уведоми ДНСК или РДНСК за това, че първият етап е завършен и „Геозащита“ - Варна да направи проверка отговаря ли изграденото геозащитно съоръжение на необходимите условия, допълни той.  Началникът на ДНСК съобщи още, че след издаването на заповедта за спиране на строителството експертите на дирекцията ще направят цялостен преглед на техническата документация, докато се установи дали геозащитното съоръжение изпълнява своята роля. Трябва да се направи мониторинг и чак тогава може да бъде разрешено строителството на жилищната сграда. Има вариант и да не бъде разрешено, каза той.  При направената проверка на строежа в района на къмпинг „Арапя“ беше установено, че няма комуникационно транспортен достъп, тъй като съгласно изискванията на ЗУТ, когато един обект се изгражда и се въвежда в експлоатация, той трябва има осигурен такъв достъп, а не коларски път.  Арх. Несторов констатира, че сред одобрените документи липсва план за безопасност и здраве и разрешение от компетентните органи за строителство в гориста местност.  Ще разпоредя на моите колеги от понеделник да направят необходимата проверка в община Царево, за да се установи има ли всички необходими документи, които да разрешат продължаване на строителството, заяви началникът на ДНСК. Той допълни, че в момента строежът се спира временно, тъй като е от пета категория и затова на кмета на общината трябва да бъде връчена заповед за спиране на строителството, тъй като по силата на закона той е органът, който може да контролира изпълнението на тези дейности на негова територия.  Проверката трябва да приключи в рамките на една седмица, каза още арх. Несторов.  По отношение на строежа в района на къмпинг „Градина“ арх. Несторов обясни, че въпреки взетото от инвеститора решение за временно прекратяване на строителните дейности, ще се направи проверка как са разрешени, кой ги разрешил и дали всички издадени разрешения за строеж и одобрени проекти са съобразени със ЗУТ.  Ще направим проверка в Техническата служба на община Созопол и, ако открием нарушения, обектът ще бъде спрян. Строителните книжа се издават за период от 5 години и ако има конкретни сериозни нарушения по тях, ще бъде сезирана прокуратурата, заяви началникът на ДНСК.  ", "date": "2019.01.25", "title": "ДНСК спира скандалните строежи на \"Арапя\" и \"Алепу\", проверява разрешителните за \"Градина\""}
{"url": "http://epicenter.bg/article/Temenuzhka-Petkova-predstavi-pred-delegatsiya-na-MVF-sastoyanieto-na-energiyniya-ni-sektor-/173750/4/0", "text": "Министърът на енергетиката Теменужка Петкова разговаря с представители на Международния валутен фонд, които са на ежегодна мисия в България. Тема на дискусията бе актуалното състояние на енергийния сектор в страната и по-специално – бъдещето на топлоелектрическите централи, либерализацията на пазарите на природен газ и електроенергия, както и перспективите за изграждане на АЕЦ \"Белене\". Това съобщиха от министерството на енергетиката.  \"България не е готова да замени въглищните централи с друг тип производители\", каза Петкова, подчертавайки стратегическото значение на ТЕЦ-овете за енергийната сигурност и конкурентоспособността на икономиката. Тя отбеляза, че произведената от тези базови мощности електроенергия представлява над 40% от цялата електроенергия в страната, като през зимата този процент достига до 60.  Сериозно предизвикателство пред работата на тези централи е непрекъснато повишаващата се цена на въглеродните емисии, отбеляза Петкова, давайки за пример ръста на цените в рамките на 2018 г. – от 8 до 22 евро/тон.  Състоянието и предизвикателствата пред газовите доставки в страната също бе тема от особен интерес за гостите от МВФ. В рамките на разговора енергийният министър изтъкна, че основните приоритети на ЕС в областта на енергетиката са залегнали и в управленската програма на българското правителство – сигурност на снабдяването и диверсификация на източниците и маршрутите. В изпълнение на тези приоритети правителството работи активно по няколко проекта, които ще осигурят разнообразяване на енергийните източници и конкурентни условия не само в България, а и в целия регион на Югоизточна Европа.  Предстои старта на изграждането на междусистемната връзка Гърция-България, която е част от Южния газов коридор. Тя ще ни даде възможност за алтернативни доставки от каспийския регион, каза Петкова. Тя изтъкна и предстоящото участие на българската страна в проекта за изграждане на терминал за втечнен природен газ край Александруполис, както и търсенето на природен газ в черноморския шелф.  Напредъкът по проекта АЕЦ \"Белене\" също бе във фокуса на интерес на експертите от МВФ. Министър Петкова разясни пред тях основните етапи на процедурата за избор на стратегически инвеститор, която се очаква да бъде обявена през м. февруари.  Българската държава разполага с площадка за централата, оборудване, лицензи. В отговор на въпрос от представителите на МВФ, енергийният министър изброи компаниите, които до момента са проявили интерес към проекта – китайската CNNC, Корейската хидроатомна корпорация, френската \"Фраматом\", както и американската \"Дженерал електрик\", която би могла да е инженер на проекта и доставчик на турбините и трансформаторите.  Министър Петкова представи пред експертите от Международния валутен фонд и напредъка, свързан с либерализацията на електроенергийния пазар в страната. Създаването на Българската независима енергийна борса през 2015 г. и включването на различни сегменти за търговия осигуряват широки възможности за пазарна реализация на произведената електроенергия, подчерта Петкова.  За пълноценното функциониране на свободен електроенергиен пазар, на дневен ред е защитата на уязвимите потребители. За тази цел е разработен конкретен механизъм с критерии за определяне на тази група хора и мерки за тяхната защита.  ", "date": "2019.01.25", "title": "Теменужка Петкова представи пред делегация на МВФ състоянието на енергийния ни сектор "}
{"url": "http://epicenter.bg/article/Prokuraturata--Nachalnikat-na-sektor--quot-Ikonomicheska-politsiya-quot--v-4-to-RPU-e-shefat-na-prestapnata-grupa/173722/3/0", "text": "Групата е действала на територията на 4-то РПУ. Към момента са повдигнати обвинения на четирима от задържаните за ръководене на организирана престъпна група. Дейността им е била да изнудват десетки дребни търговци, които са плащали т.нар. такса \"спокойствие\", за да не се извършват полицейски проверки, както и предупреждавани за предстоящи такива.   Става дума най-вече за наргиле-барове, автокъщи, питейни заведения и търговски магазини. Това заяви на брифинг пред журналисти административният ръководител на Специализираната прокуратура Димитър Петров във връзка със заловените служители от 4-то РПУ, предаде Novini.bg.   ,,Лицата са задържани в момент на получаване на сумата от 2000 лева, като първоначалната уговорка е била за сумата от 2000 евро. Разбира се, задържаните започнаха да ни обясняват как са били натопени, как парите им били подхвърлени. Някак стана така, че се превърнахме в държавата на подхвърлените пари'', обясни още Петров.   ,,При нас информацията за този вид дейност постъпи септември или октомври. В тази връзка искам да подчертая, че работихме много сериозно с колегите от СДВР и с други служби за сигурност. Така че залавянето на тази група е резултат от действията на няколко служби. Използвахме СРС-та и помощта на наши сътрудници'', коментира по темата директорът на дирекция „Вътрешна сигурност“ към МВР старши комисар Румен Ганев.   ,,Началникът на сектор \"Икономическа полиция\" в 4-то РПУ е ръководителят на престъпната група. Искам да отбележа и това, че една трета от служителите в този сектор не са се поддали на опитите да бъдат вербувани и да оцапат ръцете си с вземане на подкупи. По случая дотук имаме множество доказателства, разполагаме и със свидетели.   На тази етап разследваме имотното състояние на задържаните, тъй като имаме информация, че разполагат с доста завишен стандарт на живот на стойност десетки хиляди лева. Така че ще им бъдат направени данъчни ревизии в качеството им на физически лица'', разясни единият от наблюдаващите прокурори по делото.   ,,Както стана дума, за една трета имаме доказателства, че не участват в такива практики, поради което те са били изолирани от работата на сектора. Членовете на престъпната група са преценявали \"потенциала\" на всеки един от колегите си, за да разберат доколко всеки би бил настроен за подобни действия. Служителите, които не демонстрирали интерес, били препращани на работа по други линии с сферата на образованието, банките... тоест сектори, в които не биха могли да изнудват за пари. По този начин те били изолирани от главната дейност на ръководството'', посочи още прокурорът и допълни, че въпросната група действа от началото на 2017 година, а следенето им е започнало през ноември 2018 г.", "date": "2019.01.25", "title": "Прокуратурата: Началникът на сектор \"Икономическа полиция\" в 4-то РПУ е шефът на престъпната група"}
{"url": "http://epicenter.bg/article/Megz-globena-za-izmama-na-klienti/173728/3/0", "text": "Глоба и забрана за заблуждаване на клиенти са наложени на фирма, чрез която скандалната дизайнерка Миглена Каканашева-Мегз продава продукцията си. Това става ясно от решения на Комисията за защита на потребителите (КЗП), съобщи   . След обстойни проверки инспекторите са установили, че дрехите на Каканашева са изработени от некачествени платове, чийто състав не отговаря на написаното на етикета. Като капак на всичко Мегз е \"забравяла\" да плаща заплати на шивачите си.   Нарушенията са извършени от фирма \"Мегз\", прекръстена впоследствие на \"Екс Мегз“, става ясно от документите. Самата проверка в КЗП започва след подадена в края на 2014 г. жалба от клиентка на Каканашева. Дамата разказва, че е поръчала и платила рокла от интернет сайта на дизайнерката, която според обявлението е изработена от велур. При последвалата доставка се оказва, че велурът се е заменен от нискокачествен полиестер, пише излъганата клиентка.   Инспекторите моментално посещават склада, където Каканашева съхранява модната си колекция. Проверяващите инспектират щателно етикетите на намерените стотици блузи, рокли, сака, панталони и якета. Според информацията на тях в платовете има 40 процента памук, 30 полиестер и още толкова еластан.   \"При визуалната проверка на тези дамски обекла обаче е установено, че същите са изработени изцяло от синтетична влакна\", пише в доклада.   След констатираната измама проверяващите изпращат писмо до Каканашева с искане за обяснение. В своя отговор дизайнерката отрича платовете да са различни по състав. За да се защити, тя предоставя мостри от платовете и сертификат, че в тях има памук. Отделно прилага и фактури за покупка издадени от фирма доставчик. Напук на всякакви правила, върху документите липсва подпис на вносителя, което усъмнява проверяващите.   Следва проверка във фирмата доставчик и се оказва, че всички предлагани от дружеството платове са направени от 100 процента полиестер. Отделно от това управителят твърди, че част от представените от Мегз фактури с печати са менте. Подправени са и сертификатите на платовете, които Каканашева показва пред проверяващите.   При анализ на събраните доказателства от КЗП излизат със заключение, че Каканашева заблуждава клиентите с твърденията, че продава дрехи от памучен плат. Затова и е издадена нарочна забрана да прекрати с измамите.   Докато тече проверката на КЗП, оплаквания срещу фирмата на Мегз прави и шивачка. Тя твърди, че през почти цялата 2014 г. не е получавала дължимите си пари за заработеното съгласно трудовия договор. След разглеждане на случая Пловдивският районен съд осъжда фирмата на Мегз да плати парите.   Малко след влизането в сила на присъдата и забраната от КЗП набързо прехвърля фирмата си на други хора. Търговията с дрехи от колекцията й продължава въпреки сделката. Това става повод за друго разследване от Комисията за защита на потребителите.   Повод за него са закъснели доставки от онлайн магазина й. При обещан срок от пет работни дни поръчките масово се изпълняват с месец закъснение. След разглеждане на множеството жалби на фирмата е наложена глоба. ", "date": "2019.01.25", "title": "Мегз глобена за измама на клиенти"}
{"url": "http://epicenter.bg/article/Mladen-Marinov-kategorichen--Shte-ima-oshte-aktsii-kato-tazi-v-4-to-RPU-/173730/3/0", "text": "Вътре в системата има импулс за справяне с тези, които не работят съгласно закона.  Това каза в кулоарите на парламента вътрешният министър Младен Маринов във връзка с акцията, при която петима служители от Икономическа полиция към Столичното четвърто управление на МВР бяха задържани за участие в организирана престъпна група.   \"Акцията беше проведена под ръководството на Специализираната прокуратура, при нея бяха задържани колегите в момент на взимане на подкуп\", потвърди министърът. Голяма част от случаите, по които дирекция \"Вътрешна сигурност\" работи, тръгвали от сигнали, подадени от самите областни дирекции, разкри още той.  Маринов подчерта, че всички сигнали, които постъпват в структурите на министерството, се проверяват и се установява тяхната достоверност. \"Нито един не е прикрит, корупционните схеми може да са различни - при двустранно съгласие, рекет. Имаше много такива операции в миналото, ще има и в бъдеще\", зарече се министърът.   По думите му, МВР е система, която, освен, че е много голяма, упражнява изключителна власт, така че служителите ѝ са подложени непрекъснато на корупционен натиск. \"Някои, за съжаление се поддават\", обясни Младен Маринов. Той отбеляза и превантивната роля на дирекция \"Вътрешна сигурност\" в борбата с подобни явления.  \"Нещата са под контрол и сме в готовност да действаме при всяка ситуация\", обясни вътрешният министър Младен Маринов във връзка с метеорологичната ситуация в страната. \"Към момента според докладите на отговорните ведомства, с малки изключения, обстановката в страната е нормална\", добави министърът и увери, че водоемите имат достатъчно свободен обем, за да поемат количествата валежи, а АПИ е потвърдила готовност да се включи с техника, която почиства пътищата.  \"Вчера имаше опасност от протест на територията на Гърция, който евентуално щеше да засегне движението в посока южната ни съседка\", коментира Младен Маринов обстановката на българо-гръцката граница. И информира, че още вчера нашите власти са се свързали с гръцките си колеги и те не са допуснали затваряне на пътните артерии, което би попречило на трафика между България и Гърция. \"Днес не се очакват протести\", подчерта вътрешният министър, цитиран от БТА.", "date": "2019.01.25", "title": "Младен Маринов категоричен: Ще има още акции като тази в 4-то РПУ "}
{"url": "http://epicenter.bg/article/Zakopchaha-9-momicheta-za-organiziran-poboy-pred-MOL-v-Sofiya--Video-/173733/3/0", "text": "Полицаи от столичното Трето РУ предприеха действия, след като на 22 януари в публичното пространство бе разпространен видеоклип със заснет пред столичен търговски център.   В резултат на проведените оперативно-издирвателни действия и разузнавателни беседи, служителите на реда установиха участничките в хулиганската проява - девет момичета на възраст между 13 и 15 години, ученички в различни столични училища, съобщи Канал 3.   Две от девойките са леко пострадали при инцидента. Според събраните до момента данни, момичетата се организирали със съобщения в социалните мрежи, целенасочено, с предварителна уговорка действията да бъдат заснети с мобилни телефони.   Материалите по образуваната преписка ще бъдат докладвани в прокуратурата с мнение за прилагане на разпоредите на чл. 61 от НК и изпращане на комисия по Закона за борба с противообществените прояви на малолетни и непълнолетни.", "date": "2019.01.25", "title": "Закопчаха 9 момичета за организиран побой пред МОЛ в София (Видео)"}
{"url": "http://epicenter.bg/article/38-godishen-mazh-bere-dusha-sled-zverski-poboy-na--quot-Tsarigradsko-shose-quot-/173746/3/0", "text": "38-годишен мъж е с опасност за живота след побой на бул. \"Цариградско шосе\", извършителите се издирват. Това съобщиха от пресцентъра на МВР.   Снощи, около 20.30 часа, постъпил сигнал за мъж в безпомощно състояние на бул. „Цариградско шосе“. На място незабавно са изпратени екипи на полицията и спешна помощ. Пострадалият – 38-годишен мъж, е откаран в болница и настанен за лечение, с опасност за живота.   Работа по образуваното досъдебно производство продължава под надзора на прокуратурата.", "date": "2019.01.25", "title": "38-годишен мъж бере душа след зверски побой на \"Цариградско шосе\""}
{"url": "http://epicenter.bg/article/Ninova-gotvi-tezhak-politicheski-doklad-pred-kongresa-na-BSP-/173734/2/0", "text": "Четвъртото заседание на 49-ия конгрес на БСП ще се проведе утре в зала 3 на НДК, където преди седмица се състоя Националната конференция на ГЕРБ. На събитието се очаква да присъстват около 2000 души - 800 делегати на конгреса, представители на дипломатическия корпус, на синдикални организации, на работодателски организации, коалиционни партньори.   Акредитирани са над 100 журналисти от страната и чужбина, които за разлика на форума на ГЕРБ, ще имат възможност през цялото време да присъстват в залата.  Социалистите са искали да ангажират зала 1 на НДК, където винаги са се провеждали конгресите им, но в последните дни тя била плътно ангажирана с културни мероприятия.  За разлика от форума на управляваша партия, който бе предимно технически, лидерът на БСП Корнелия Нинова ще излезе пред съпартийците си с тежък политически доклад - за мястото на левица в днешните условия, за бъдещето на БСП, за политическата цел на проекта \"Визия за България\".  Нинова ще обърне специално внимание на демографската криза, социалните неравенства, които все повече се задълбочават у нас и в Европа. Форумът ще протече при следния Д Н Е В Е Н Р Е Д, приет на заседание на НС на 11 ноември 2018:   1. България и Европа днес. Визия за утрешния ден. Задачите  на БСП - политически доклад на председателя на НС на БСП Корнелия Нинова.  2. Обсъждане и приемане на проекта \"Визия за България\".  3. Отчет за дейността на членовете на Европейския  парламент, избрани с листата на Коалиция за България, през  мандат 2014-2019 г.  Докладва Сергей Станишев. 4. Приемане на предизборна платформа за участието на БСП  в изборите за Европейски парламент през 2019 г.  Докладва Валери Жаблянов.  ", "date": "2019.01.25", "title": "Нинова готви тежък политически доклад за конгреса на БСП. Над 100 журналисти ще отразяват форума "}
{"url": "http://epicenter.bg/article/Malki-shampioni--Da-zhivee-Ardino--/173736/2/0", "text": "\"Да живее Ардино!\". Това казаха малките шампиони на града Ивайло Тенекеджиев и Сиделя Мутлу след като получиха наградите си в кампанията \"Моят град\" на вестник \"Стандарт\" от кмена на Града Ресми Мурад и доц. Д-р Румен Драганов, председател на контролния съвет на Националния борд по туризъм.  Сиделя Мутлу е златната медалистка на Ардино по тенис на маса. 10-годишният Ивайло пък е сред 16-те най-добри млади футболисти. \"Гордеем се свас, очакваме нови титли\", каза кметът Мурад. \"Спортът и туризмът са много свързани, защото прославят страната\", каза от своя страна доц. Драганов.  Стотици жители на Ардино препълниха залата на общинския съвет в града за кампаниата \"Моят град\" - \"10 пиричини да останем в Ардино\".  Най-големият инвеститор в града \"Артекс\" получи наградата в категория \"Икономика\". Само през миналата година компанията е инвестилата над 100 000 евро в нови машини и камери за пречистване на въздуха. Разкриване на нови работни места им пожела кметът, връчвайки наградата.  Една от големите гордости на Ардино Ахмед Мениш бе обевен за млад предприеч на града. Той осигурява работа на други млади хора след спечелен проект по прогарама \"Лидер\" за 86 хилади лева. Наградата му бе връчена от Стела Събева, межиджър в ОББ-Кърджали.  Специална награда получи СУ \"Васил Левски\" , което обучава 450 деца. Неговите възпитаници са носители на стотици медали от олимпиади и международни съсетзания. Наградата на директора Аника Петрова бе връчена от председателя на Общинския съвет на Ардино Сезгин Байям.  Над 300 изяви имат самодейците от читалише \"Родопска искра\". То обучава малки и големи таланти и пази 23 000 тома книги. Заслужената награда на директора на читалището Юксел Исмаил бе връчена от Извет Шабан, зам.-кмет на Ардино и председател на областния съвет на ДПС.  За първи път кампанията \"Моят град\" връчи и награда в категория \"Дарител\". Тя бе за Евгений Смирнов, който през 2017-2018 г. е дарил над 48 000 лева на Ардино за здравеопазване, култура и спорт. А на 24 май миналата година е подарпил на младиге в града концерт на Д2. Наградата му бе връчена от заместник-кмета Неджми Мюлмюншоджов.", "date": "2019.01.25", "title": "Малки шампиони: Да живее Ардино! "}
{"url": "http://epicenter.bg/article/Mazh-e-pochinal-ot-uslozhneniya-ot-grip-v-Pernik-/173737/2/0", "text": "69-годишен мъж е починал от усложнения от грип в МБАЛ „Рахила Ангелова“ в Перник, съобщиха от лечебното заведение.  Смъртният случай е от 16 януари, но днес е потвърдено с направените допълнително тестове, че причината е грип.  Мъжът е постъпил в болницата в критично състояние. Според лекарите усложненията са се развили много бързо и той не е могъл да бъде спасен.  ", "date": "2019.01.25", "title": "Мъж е починал от усложнения от грип в Перник "}
{"url": "http://epicenter.bg/article/Mladezhi-sazdadoha-proekt--OKOLOBALGARSKO----Filmat/173742/2/0", "text": "#ОКОЛОБЪЛГАРСКО е проект за опазването на българщината и нейното документиране. Авторите разказват как живеят хората в различните кътчета на България.   В рамките на 40 дни петима младежи обикалят страната с идеята да посетят над 100 населени места и да покажат как живеят обикновените хора.   \"Събра ни общият интерес към случващото се в България. Притеснявахме се как ще реагират хората, които заговаряме. Учудващо малцина ни отказват. Посещаваме всеки един областен град и след това няколко по-малки, а ако имаме време и села\", обясни Ванин Нейков пред тв Bulgaria ON AIR в началото на проекта.   Виктор Цолов, част от създателите на \"Околобългарско\", сподели тогава, че срещите им с хора из цяла България са им показали много полюсни виждания за живота – \"или се гордеят къде живеят, или са крайно недоволни\".   Тогава те отбелязаха, че в накрая на проекта ще направят кратък късометражен филм. \"След това ще видим какъв интерес ще провокираме. Ако хората покажат, че се интересуват от проекта ни, то той може да бъде развит\".   Филмът вече е факт, той може да се гледа във Фейсбук. Само за няколко дни набира 116 хил. преглеждания.    Хората, за които ще ви разкажа днес, на пръв поглед са обикновени млади хора, но всъщност в тях се крие много повече от това. Проект, #ОКОЛОБЪЛГАРСКО, цели да представи България от различна гледна точка, да покаже защо си струва да се живее тук, пише krumovgrad-bg.com.   Един филм за решаването на проблемите в България!  Един проект на млади хора, на които им е омръзнало само да се оплакваме! Време е да действаме❗ Всички. Заедно. Сега., пишат авторите на инициативата във Фейсбук.    ", "date": "2019.01.25", "title": "Младежи създадоха проект “ОКОЛОБЪЛГАРСКО” – Филмът"}
{"url": "http://epicenter.bg/article/VMRO-alarmira--Probutvat-ni-nova-dzhendar-i-promigratsionna-propaganda-/173743/2/48", "text": ", приет на сесия на Международната конференция на труда в Женева от 2017 г. Тази Препоръка, като част от приетия инструментариум от документи, има задължаващо страните членки на Международната организация на труда (МОТ) действие по отношение на представянето на законодателните органи, като решение е взето през изтеклата сесия.  Това се казва в позиция на ВМРО – Българско национално движение, след внесен от   На пръв поглед наистина благородната цел за защита на правата и интересите на работещите и подобряването на средата и условията труд и т.н., звучи политически коректно, обаче, откриваме    Самият факт, че вътре отново се прокрадват термини като   В Препоръката има и открита пропаганда за  както и нарочното запознаване на тези категории хора с личните им и трудови права. Наред с това са и .   Между редовете отново се прокрадва и   Ние от ВМРО сме категорични, че този документ,  .   Нека напомним, че благодарение на нас беше спряна Истанбулската конвенция, която предизвика сериозен обществен отпор. Именно това доведе и до сезиране на Конституционния съд през миналата година, който категорично се произнесе, че подобни термини като джендър, трети, социален или какъвто и да било друг пол противоречат на Конституцията. Предупредихме и коалиционните си партньори в лицето на ГЕРБ,  . Тези практики прозират и от текстовете на цитираната вече Препоръка.  Ние питаме  Ние разбираме, че Препоръката има незадължителен характер.   Също така, обаче, сме наясно, че ако   Сигурно вече щеше да е в ход и промяна на Конституцията на държавата ни.  Ето това ни притеснява.   Ние ще гарантираме, че нормалните българи няма да бъдат поставени насила в дискриминационно положение, че джендър идеологията няма да бъде вкарана в детските градини и училищата, че мигрантите няма да превземат работните места на сънародниците ни!  Затова   ", "date": "2019.01.25", "title": "ВМРО: Пробутват ни нова джендър и промиграционна пропаганда!  В МС е внесен проект за одобрение!"}
{"url": "http://epicenter.bg/article/-quot-Shalom-quot--blagodari-na-GERB-za-otbelyazvaneto-na-Mezhdunarodniya-den-v-pamet-na-zhertvite-na-Holokosta-/173751/2/0", "text": "Организацията на евреите в България „Шалом“ благодари на парламентарната група на ПП ГЕРБ да отбележи по подобаващ начин Международния ден в памет на жертвите на Холокоста – 27 януари. Това съобщи във Фейсбук председателят на ПГ и заместник-председател на партията Цветан Цветанов.  Днес ние помним, че имаме отговорност към възпитанието на следващите поколения. Те трябва да са запознати с последствията от националсоциализма и останалите тоталитарни режими и да не се поддават на провокации, които в различен исторически контекст биха могли да изглеждат примамливи.  Това пише в писмо на Организацията на евреите в България „Шалом“, в което изказват своята благодарност за решимостта на парламентарната група на ПП ГЕРБ да отбележи по подобаващ начин Международния ден в памет на жертвите на Холокоста – 27 януари.  ", "date": "2019.01.25", "title": "\"Шалом\" благодари на ГЕРБ за отбелязването на Международния ден в памет на жертвите на Холокоста "}
{"url": "http://epicenter.bg/article/Raztseplenie-v-partiyata-na-Kasim-Dal--Orhan-Ismailov-otkazva-da-podade-ostavka-/173754/2/0", "text": "Няма да подам оставка, заяви председателят на Народна партия „Свобода и достойнство“ (НПСД) Орхан Исмаилов. Зад мен са Корман Исмаилов (предишният председател на партията) и областният координатор от Кърджали Тасим Тасим.  Повечето активисти подкрепят мен, казва още Исмаилов, пише Родопи-24.   Според Исмаилов, той изпълнил решението на колективния орган за коалиране с \"Воля\". Реагирал единствено Касим Дал. Двамата не си говорели повече от година. Исмаилов посочи, че Касим Дал искал да бъде като Доган и да ръководи НПСД зад параван.   Вчера Касим Дал и хората му снеха политическо доверие от формалния председател на НПСД и поискаха оставката на Орхан Исмаилов. Те бяха провокирани от съвместната пресконференция на Исмаилов с лидера на партия „Воля“ Веселин Марешки, на която бе обявено, че „Воля“, НПСД и още две партии заедно ще участват на изборите за Европейски парламент, като водач на листата ще бъде аптекарско-петролният бос от Варна.  ", "date": "2019.01.25", "title": "Разцепление в партията на Касим Дал. Орхан Исмаилов отказва да подаде оставка "}
{"url": "http://epicenter.bg/article/Meditsite-v-Speshna-pomosht---Gorna-Oryahovitsa-masovo-podadoha-molbi-za-napuskane-/173756/2/0", "text": "Екипът на Спешна помощ – Горна Оряховица, се събра на извънредно събрание, на което присъства и областното ръководството на Центъра за спешна медицинска помощ и решиха да подадат оставки, предаде кореспондентът на БГНЕС в региона.  Само 5 минути след края на събранието 10 човека подадоха молби за напускане на системата на спешна помощ, а останалите 40 масово заявиха, че ще ги последват. Поводът за масовото подаване на молби за напускане е поредното нападение на медицинско лице по време на работа. Това се случи в началото на седмицата когато 35-годишна циганка нападна с юмруци фелдшера Наталия Армянова, а още тогава служителите в спешният център заявиха, че обмислят колективна оставка.  „Не се чувствам защитена и идвам със страх на работа. А да не говорим когато се подаде някакъв адрес особено нощно време и тръгвам само с шофьор, с какъв страх тръгвам, защото не знам там какво ме чака и дали ще се върна“, заяви Стела Маркова – медицински фелдшер.  Сред първите подали молба за напускане е и старши фелдшерът на отделението Иван Шишков.  „Вече не се чувстваме защитени тука, психическият тормоз е много голям и вече не издържаме на този тормоз психически. Жалко, че оставяме такова голямо население около 60 000 без медицинско обслужване заради такива случаи, които напоследък много зачестиха“, каза той.  Служителите, които днес подадоха молби за напускане в следващият месец ще изработват предизвестия, което означава, че в края на февруари няма да има достатъчно екипи, които да поемат спешните случаи в Горна Оряховица и няколко съседни общини.  „Февруари месец ще бъде критично и проблемно, ако не размислят колегите. Пациентите ще чакат, когато единственият екип, който остане на работа, когато успее да ги обслужи, няма от къде да взема други. Тука е един регион около 80 000 човека“, заяви Валентина Хаджирадева, директор на ЦСМП – Велико Търново.   Филиалът на ЦСПМ – Горна Оряховица е вторият по големина в област Велико Търново и обслужва пациенти и от общините Лясковец, Стражица, Златарица и Елена.  ", "date": "2019.01.25", "title": "Медиците в Спешна помощ – Горна Оряховица масово подадоха молби за напускане "}
{"url": "http://epicenter.bg/article/Borisov--Nashite-usiliya-dadoha-rezultat-za-Prespanskoto-sporazumenie/173757/2/0", "text": "\r\n Радвам се, че мога да приветствам днешната ратификация на договора от Преспа, която дава възможност Скопие скоро да се присъедини към НАТО и отваря нова страница в техните отношения с ЕС, така че скоро да могат да започнат преговори за присъединяване, написа премиерът Бойко Борисов във Фейсбук. \r\n   \r\n Усилията, които вложихме по време на нашето Председателство и след това, да помагаме на страните от Западните Балкани, включително и на приятелите ни от Скопие, днес дават своите резултати. Ще продължим да ги подкрепяме, както и досега, допълва той. \r\n   \r\n Днес гръцкият парламент ратифицира Преспанското споразумение между Атина и Скопие. \r\n   \r\n Гласуването мина със 153 гласа \"за\" срещу 146\"против\" и 1 \"въздържал се\". \r\n \"Днес се роди Северна Македония и тя ще е приятелска страна, съюзник и поддръжник на Гърция в нейния стремеж към сигурност, стабилност и развитие на региона\", написа Ципрас в \"Туитър\". \r\n   \r\n \"Днес ние пишем нова страница в историята на Балканите. Омразата на национализма, споровете и конфликтите, ще бъдат заменени от приятелство, мир и сътрудничество. Бъдещите поколения и в двете страни ще дължат благодарност на депутатите, които, с куража и смелостта си, поставиха основите за бъдеще на мир, солидарност и хармонично съжителство между двата народа\", заяви той. \r\n   \r\n  Македонският премиер Зоран Заев поздрави гръцкия си колега Алексис Ципрас за ратификацията на Преспанското споразумение днес от гръцкия парламент, съобщават гръцки медии. \r\n   \r\n В Туитър Заев написа: \"Поздравления, приятелю. Заедно с нашите народи ние постигнахме една историческа победа. Да живее Преспанското споразумение! За вечен мир и напредък на Балканите и в Европа! \r\n   \r\n Генералният секретар на Съвета на Европа Турбьорн Ягланд приветства днешния вот в гръцкия парламент по споразумението между Атина и Скопие за преименуване на Република Македония, се посочва в прессъобщение на Съвета на Европа. \r\n   \r\n \"Вотът в Гърция за одобрение на името Република Северна Македония е както смел, така и конструктивен\", заяви Ягланд. \"Надяваме се, че той ще допринесе за засилване на стабилността и сътрудничеството в региона. Поздравявам премиера (Алексис) Ципрас за неговата решимост и твърдост, довели до този успешен резултат\", посочи още генералният секретар на Съвета на Европа. \r\n   \r\n Ратификацията от гръцкия парламент на споразумението между Атина и Скопие за преименуване на бившата югославска Република Македония на Република Северна Македония е историческо събитие, което открива възможност за нова ера на стабилност в региона, заяви председателят на Парламентарната асамблея на Съвета на Европа (ПАСЕ) Лилиан Мори Паские, цитирана от ТАСС. \r\n   \r\n \"Това е исторически момент, аз бих искала да отдам дължимото на премиера (на Македония Зоран) Заев и на премиера (на Гърция Алексис) Ципрас за водещата им роля по този въпрос, както и на парламентите в Атина и Скопие за решителността и смелостта, проявени при решаването на този отдавнашен двустранен спор, който тровеше отношенията между двете страни в продължение на толкова години\", посочи председателят на ПАСЕ. \r\n   \r\n \"Ратификацията на споразумението открива възможност за нова ера на стабилност в целия регион и представлява пример за отговорност и помирение. От това печелят всички, които живеят в двете страни, в региона и в цяла Европа\", добави Лилиан Мори Паские. \r\n Германия също приветства гласуването на гръцкия парламент. \r\n  ", "date": "2019.01.25", "title": "Борисов: Нашите усилия дадоха резултат за Преспанското споразумение"}
{"url": "http://epicenter.bg/article/Volen-Siderov-se-izgavri--Podkrepyam-zhelanieto-na-Valeri-Simeonov-da-oglavi-listata-za-evrovota/173758/2/0", "text": "Подкрепям желанието на Валери Симеонов да оглави листата за евровота. Това заяви лидерът на Атака Волен Сидеров.   \"Въздържах се досега да го кажа публично, но смятам, че това е най-достойният водач на листата и че всички други кандидатури са несъстоятелни. Единствено Валентин Касабов би могъл да бъде някаква конкуренция. Но за това е необходимо да има дискусия, на която съм готов по всяко време и на всяко място\", заяви Сидеров.   До сега при всяко противопоставяне на Сидеров и Симеонов се изтъкваше, че причина за конфронтирането им било искането на Сидеров да оглави листата за евровота.   \r\n   \r\n  По-рано днес Сидеров заяви в парламента: \"Както виждам вече, господин Цветанов така подрежда нещата, че гласовете на патриотите не са фатални вече. Ако трябват гласове, те си взимат от \"Воля\", от ДПС\".   Волен Сидеров допусна, че ГЕРБ имат полза патриотите да са разединени на предстоящия евровот:\"Ако сме със слаб резултат, патриотите, ГЕРБ може да имат от преразпределението още една бройка. Аритметиката е такава\".  ", "date": "2019.01.25", "title": "Волен Сидеров се изгаври: Подкрепям желанието на Валери Симеонов да оглави листата за евровота"}
