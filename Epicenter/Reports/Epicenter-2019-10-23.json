{"url": "http://epicenter.bg/article/Borisov--Dokladat-na-EK-za-Balgariya-e-dobra-novina--Blagodarya-na-Stanishev--Timermans--Zhan-Klod-Yunker/196686/2/0", "text": "Докладът на ЕК за България е добра новина, но ние, които винаги сме били критични, знаем, че не сме идеални и трябва да положим още допълнителни усилия. Това каза премиерът Бойко Борисов по време на редовното правителствено заседание, предаде Агенция „Фокус“.   Той изказа благодарност към институциите. „Изказвам включително и благодарност към Станишев, Тимерманс, Жан-Клод Юнкер и към всички, които направиха така, че да имаме добър доклад за България“, посочи той. Премиерът изрази съжаление, че някои политически опоненти на ГЕРБ реагират все едно се е случило нещо лошо. „Те определиха решението на ЕК за отпадане на мониторинга и това било подарък за правителството. Казват България, не Борисов или правителството. Утре ще дойдат да управляват и ще имат държава, която не е под ударите на механизма“, допълни министър-председателят.   Той посочи, че новината е хубава за България, но въпреки това съжалява за отделянето ни в случая с Румъния. „Не е хубаво, защото трябва да вървим със съседите и Балканите заедно, за да има просперитет в този регион. Отпадането на механизма е нещо добро. Но това трябва да ни амбицира още повече все ден всеки час да се борим са върховенството на закона, борбата с корупцията, контрабандната. Ние, които винаги сме били критични, знаем, че не сме идеални и трябва да положим още допълнителни усилия“, каза още Борисов. Това, което държавата може да направи за свободата на словото, е разпространението да не оставя на частници, а „Български пощи“ да отговарят за него, каза още премиерът.   „От „Репортери без граници“ трябва да знаят, че беше Европейският съвет и нямах физическата възможност да се видя с тях. Внимателно слушах това, което са казали и смятам, че единственото нещо, което държавата може да направи в подкрепа на свободата на словото е да не оставяме частници да не правят разпространението.   „Български пощи“ са 100 % държавни, имат достъп до всички обществени места, така че гарантираме, че всяко издание ще иде там, където трябва. Надявам се точка Б4 да бъде приета днес“, добави още премиерът.  ", "date": "2019.10.23", "title": "Борисов: Докладът на ЕК за България е добра новина! Благодаря на Станишев, Тимерманс и Юнкер"}
{"url": "http://epicenter.bg/article/Radev--Balgariya-i-Yaponiya-sa-svarzani-ot-silna-duhovna-vrazka--ustoyala-na-izpitaniyata-na-vremeto/196690/2/0", "text": "Изправени пред предизвикателствата на утрешния ден, със своето критично мислене и енергия, студентите винаги са били „съвестта на нациите“ и източник на нови идеи за бъдещето.   Това заяви президентът Румен Радев в лекцията си в университета „Тойо“ в Токио, посветена на ролята на студентите в глобалните процеси и на перспективите за развитие на българо-японските отношения, съобщиха от прессекретариата на държавния глава.    Университетът „Тойо“ е създаден през 1887 г. и неговият девиз е “Усъвършенствай себе си за благото на другите“. Според традициите на висшето училище лекциите от академичен характер се провеждат на английски език. Университетът „Тойо“ провежда активно сътрудничество с български висши училища и отпуска стипендии за студенти от България.    „Вашето поколение е призвано да се справи с големи предизвикателства като измененията в климата, устойчивото развитие, изграждането и развитието на безкористни връзки между народите и между правителствата“, обърна се президентът към младите хора. По думите на държавния глава много от тези проблеми са наследство от предишните поколения и разрешаването им поставя на преден план ролята на лидерство и личния пример, които да са в услуга на обществения интерес, международното сътрудничество и интересите на човечеството.    „Светът след Студената война е още по-непредсказуем и по-динамичен. Надпреварата във въоръжаването и опитите да се доминира от позиции на силата, увеличаващите се неравенства и тероризмът още повече изострят предизвикателствата, пред които сме изправени“, заяви Румен Радев. За справяне с несигурността и дълбочината на промените в съвременния свят са необходими натрупване на много знания и усвояването на умения, но и съхраняване на ценностите, които изграждат нашите общества.    Румен Радев подчерта, че България и Япония са разделени от хиляди километри и има големи разлики в броя на населението и брутния вътрешен продукт на двете страни, но въпреки това двата народа са свързани от силна духовна връзка, която е устояла на изпитанията на времето. По думите на държавния глава и българският, и японският народ са натрупали мъдрост през вековете и вярват в силата на образованието, знанието, културата и взаимното доверие, като основополагащи ценности за изграждането на мирен, стабилен и хармоничен свят.    Културният и образователен обмен са най-прекият път за опознаването на два народа и с богатите си културни традиции българи и японци създават предпоставки и за насърчаване на туризма, инвестициите и търговията, отбеляза още президентът и покани студентите да посетят страната ни, за да се запознаят на място с нашата природа, език, духовност и култура. Румен Радев открои и нарастващия интерес сред българските младежи към изучаването на японски език и към японската култура, както и примерите за успешни японски инвестиции у нас.    Студентите отправиха редица въпроси към президента Румен Радев за измеренията и резултатите от българския преход към демокрация, за негативните демографски тенденции в страната ни, за състоянието на българската пенсионна система, за трансформацията на Българските въоръжени сили в рамките на НАТО и други.    При посещението си в университета „Тойо“ държавният глава се срещна със студенти и преподаватели от България и беше удостоен с почетното звание „Доктор хонорис кауза“ на висшето училище.  ", "date": "2019.10.23", "title": "Радев: България и Япония са свързани от силна духовна връзка, устояла на изпитанията на времето"}
{"url": "http://epicenter.bg/article/Nikolay-Radev--Nay-prenaseleniyat-plovdivski-rayon-zasluzhava-spetsialnoto-vnimanie-na-obshtinata/196749/2/0", "text": "  „Жителите на Южен се увеличават с всяка година; по данни на ГРАО за 2018-а той е на първо място в общината с 83 019 души. Това променя цялостния му облик, условията за живот. От претоварения трафик до нетърпящото отлагане на ремонтите и реновирането на ул. Даме Груев и бул. Александър Стамболийски\", заяви кандидатът на левицата за кмет на Пловдив Николай Радев на среща с живеещи в район \"Южен\" в отговор на безпокойството им за пренаселеността и презастрояването тук.   Кандидатът за пловдивски кмет с № 56 коментира и изтънялата връзка между общинската администрация и задъхващия се малък и среден бизнес. Попитан за позицията на БСП относно Бетонния мост, той отговори, че съоръжението трябва да се запази, докато за района не бъде осигурена по-удобна пътна връзка с центъра. „Не може жителите на \"Южен\" да останат откъснати от града, без предварително да е организирано алтернативно придвижване към центъра и останалите райони“, категоричен бе Радев.    „Повече от 40 години живея тук и добре познавам споделени от съкварталците ми тревоги за пътната инфраструктура, недостига на места в детските градини, както и недостатъчните паркове в \"Южен\". Мога да допринеса всичко това да остане назад, а пред нас – по-добра среда за живот и работа и по-чист въздух“- заяви кандидатът за кмет на район \"Южен\" доц. д-р Ангел Иванов.  ", "date": "2019.10.23", "title": "Николай Радев: Най-пренаселеният пловдивски район заслужава специалното внимание на общината"}
{"url": "http://epicenter.bg/article/Prezidentat-Radev-prodalzhava-da-e-favorit-po-doverie-sred-stolichani-/196750/2/0", "text": "Президентът Румен Радев е политикът, който се ползва с най-високо доверие сред столичани. Това показват данните от най-новото изследване на Центъра за анализи и маркетинг.    То е направено сред 1010 пълнолетни граждани на София между 12 и 21 октомври. Проучването е със собствено финансиране и е част от изследователската програма на Центъра, уточни неговият ръководител Юлий Павлов.    Доверието към Радев е 47,8%, а недоверието - 44,7%. В сравнение с предишното изследване от септември Мая Манолова и Йорданка Фандъкова сменят местата си в предпочитанията на софиянци.    Фандъкова излиза второ с 45,6% доверие и 47,2 недоверие. Манолова има доверието на 44,2% от софиянци и същия като Фандъкова процент на недоверие - 47,2.    На четвърто място, както и през септември, е премиерът Бойко Борисов с 36,7% доверие и 56,3% недоверие.    Вицепрезидентът Илияна Йотова има 29,6% доверие, недоверието към нея обаче е 61,8%.    В челната десятка са още Слави Трифонов, Татяна Дончева от \"Движение 21\", лидерът на БСП Корнелия Нинова, евродепутатът от ВМРО и кандидат за кмет на София Ангел Джамбазки и вицепремиерът и председател на ВМРО Красимир Каракачанов.    В дъното на класацията по доверие са председателят на \"Атака\" Волен Сидеров, лидерът на \"Воля\" Веселин Марешки, председателят на НФСБ Валери Симеонов, осъдената бивша кметица на \"Младост\" Десислава Иванчева, кандидатът на \"Спаси София\" за столичен кмет Борис Бонев и единият от лидерите на \"Демократична България\" - Атанас Атанасов.  ", "date": "2019.10.23", "title": "Президентът Радев продължава да е фаворит по доверие сред столичани "}
{"url": "http://epicenter.bg/article/Patriarh-Neofit-se-sreshtna-s-turskiya-poslanik-u-nas-Hasan-Ulusoy-/196753/2/0", "text": "Преди да замине за родината си досегашният посланик на РТурция у нас Н. Пр. д-р Хасан Улусой се срещна с Негово Светейшество Българския патриарх Неофит. Това съобщиха от Българската патриаршия.   Срещата се състоя в Софийска св. митрополия, на нея присъстваха Мелнишки епископ Герасим, гл. секретар на Св. Синод, Белоградчишки епископ Поликарп, викарий на Софийския митрополит, архим. Василий, протосингел на Софийска св. митрополия и ик. Николай Георгиев, началник на отдел \"Връзки с обществеността\" при Св. Синод.    Посланик Улусой заяви, че в досегашната си работа с българските институции отношенията му с Българската църква са били най-ползотворни. Той допълни, че в сърцето му страната ни ще остане приятелска и изрази надеждите си и в бъдеще да посещава България.    Патриарх Неофит припомни на посланика визитата си в Истанбул и обновлението на българския храм в истанбулския квартал Фенер, както и за срещата с президента на Турция Реджеп Таип Ердоган.    Негово Светейшество подчерта, че в отношенията си към нашите сънародници в Турция, държавната власт е оказвала винаги съдействие и помощ, както е и подпомагала реставрирането и консервацията на християнските храмове. В бъдещите трудове на Н. Пр. Хасан Улусой, Светейшият патриарх пожела успех.", "date": "2019.10.23", "title": "Патриарх Неофит се срещна с турския посланик у нас Хасан Улусой (Видео)"}
{"url": "http://epicenter.bg/article/Yordan-Mladenov--Shte-rabotim-chestno--otkrito-i-razumno--s-grizha-za-horata-/196756/2/0", "text": "„Вярвам, че всички ние искаме град Пещера и селата Радилово и Капитан Димитриево да бъдат уютни, красиви и сигурни места за живеене. Да имаме по-чиста, по-зелена, по-светла община Пещера, с модерни сгради и нови пътища, съвременни училища и детски градини, привлекателен център и цветни квартали\". Така се обърна кандидатът за кмет на Пещера от \"БСП за България\" Йордан Младенов към жителите на гр. Пещера и населените места в общината.   \"Желанието ни е хората в общината да живеят спокойно, да имат сигурни работни места с добро заплащане, за да се грижат за децата и родителите си. Имаме и волята да го осъществим. За тази кауза заедно ще вложим време и сили. Ще работим честно, открито и разумно, с грижа за хората\", каза още той. Основните приоритети на Младенов са подобрение в съвременна образователна среда и материална база в училищата, гарантиране на безплатни детски градини и детска кухня до края на мандата, осигуряване на добри условия за работа на лекари и фармацевти в населените места и гр. Пещера, както и връщане на ролята на общината в управлението на социалните услуги и разширяването им. Стремежът на кандидат-кмета от левицата е да има по-зелена, по-светла и по-чиста община, с енергоспестяващо осветление, поддържане на зелените площи и редовно измиване на улиците.   Друг важен приоритет на кандидата е свързан с екологията - изграждане на система за мониторинг на чистотата на въздуха. Младенов ще работи за привличане на инвестиции и сътрудничество с местния бизнес, а още сред основните задължения, които той си поставя, са асфалтиране на улици, саниране на сгради, обновяване на центъра в Пещера, предоставяне на гражданите на общинската спортна база за активен спорт, както и обновяване на културните центрове и устойчиво развитие на туризма.", "date": "2019.10.23", "title": "Йордан Младенов: Ще работим честно, открито и разумно, с грижа за хората "}
{"url": "http://epicenter.bg/article/Nikolay-Radev--Obshtinata-tryabva-da-se-pogrizhi-za-klubovete-na-horata-s-uvrezhdaniya/196757/2/0", "text": "  „Общината трябва да финансира клубовете на хората в неравностойно положение и със специфични потребности, за да могат те да функционират нормално и за да се поощри тяхната дейност” – заяви кандидатът на левицата за кмет на Пловдив Николай Радев.   Той и кандидатът за кмет на район \"Тракия\" Добромира Тошева обсъдиха с членовете на Клуба на инвалидите в района техните проблеми и акцентите от приоритетната за БСП социална политика. „Подобряването на жизнения статус на пловдивчани е наша мисия” – подчерта Николай Радев. Той открои първостепенната задача на левицата за възраждането на общинското здравеопазване, залегнала в управленската платформа „Пловдив на хората”.   Споделена бе и идеята на социалистите за създаването на нов дом за възрастни хора, разположен в бившето военно поделение на Асеновградско шосе, както и за изграждането на центрове за долекуване на пациенти, претърпели тежки интервенции.  ", "date": "2019.10.23", "title": "Николай Радев: Общината трябва да се погрижи за клубовете на хората с увреждания"}
{"url": "http://epicenter.bg/article/Kolyo-Milev--Shte-podobrim-usloviyata-v-obshtinskite-lechebni-zavedeniya-v-Sliven/196758/2/0", "text": "„Във вилна зона плащаме данъци все едно живеем в центъра на Сливен, а нямаме улици, инфраструктура, градски транспорт“, казват хората и питат кога община Сливен ще реши проблема.   В отговор Кольо Милев, кандидат за кмет на Сливен от БСП, посочи, че в мандата му общината е успяла да направи две от улиците във вилна зона и да прокара осветление в част от квартала. Това стана на среща с лекари и сестри от МБАЛ „Хаджи Димитър“ по покана на директора й д-р Пенков. „Не успяхме да направим много повече неща, но тогава състоянието на града беше критично. Първо трябваше да се справим с центъра на Сливен, който буквално беше непроходим и после да правим по-мащабни инвестиции“, допълни Милев. Според него заради оправданието „финансова стабилност“ в настоящия мандат общината буквално е стояла със скръстени ръце по отношение на подобренията в крайните квартали. Подкрепа за медицинските практики в селата, подпомагане на общопрактикуващите лекари и създаване на мобилни медицински групи за селата предвижда програмата на Кольо Милев и БСП в сферата на общинското здравеопазване. Важно според социалистите е осигуряването на аптечно обслужване чрез допълнително субсидиране на селските аптеки, разкриване на заведения за възрастни и болни хора с финансова помощ от държавата и чрез проекти с европейско финансиране. Особено значение се отдава и на стимулите за профилактика и здравословен начин на живот. Във всяко общинско ДКЦ ще се разкрият кабинети за неотложна помощ и ще се разшири дейността на зъболекарските кабинети за лечение на социално слаби пациенти. Общинските лечебни заведения ще се подобрят откъм материална база, апаратура, кадрови потенциал. Реконструкция, ремонт и внедряване на мерки за енергийна ефективност, оборудване на детски ясли и здравни пунктове в малките населени места- са друга част от мерките, които програмата на Милев предвижда.       ", "date": "2019.10.23", "title": "Кольо Милев: Ще подобрим условията в общинските лечебни заведения в Сливен"}
{"url": "http://epicenter.bg/article/-Folksvagen--spira-proekta-za-izgrazhdane-na-nov-zavod/196666/4/0", "text": "„Фолксваген” не търси алтернативно място за изграждане на нов завод, след решението да замрази проекта си в Турция. Това е заявил представител на компанията пред германски медии, цитиран от Нова телевизия.    От „Фолксваген” следят внимателно ситуацията в Турция и офанзивата й в Сирия и не са притиснати от времето.    Миналата седмица германският автомобилен гигант отложи решението си за построяването на нов завод в Турция.   \r\n В края на август Надзорният съвет на „Фолксваген“ бе взел окончателно решение за новия си завод в Турция. Според съобщенията, обектът в провинция Маниса край град Измир трябваше да има годишен капацитет от 300 000 превозни средства. Началото на строителството беше планирано за края на 2020 г., началото на производството за 2022 г. Разходите по проекта бяха оценени на около 1,5 милиарда евро, посочва \"Фокус\". „Фолкваген“ обмисля от месеци къде да открие новия си завод, като освен Турция, сред потенциалните кандидати бе и България. В предходните седмици в медиите се появиха множество публикации, в които се твърдеше, че германският концерн е избрал района около Измир за новия си завод. Окончателното решение се очакваше в началото на текущия месец. \r\n Заради започналата военна операция на Анкара в Сирия германският автомобилен концерн замрази проекта. При новосъздалата се ситуация не може да има „зелена светлина“ за изграждане на завода в района на Измир, разкриха източниците от автомобилния производител. Германският национален ежедневник Die Zeit цитира говорител на „Фолксваген“, който подчерта единствено: „Следим ситуацията с голяма загриженост“. \r\n Впоследствие министър-председателят на федералната провинция Долна Саксония Щефан Вайл, който е член на Надзорния съвет на германския концерн „Фолксваген“, коментира за изданието Hannoversche Allgemeine Zeitung информацията за отлагане на решението за изграждане на нов завод на компанията в Турция. \r\n „С оглед настоящите условия, не си го представям“, гласи отговорът на Вайл на съответния въпрос. Той описа новата, трета по ред военна офанзива на Анкара в Северна Сирия като „шамар в лицето на човешките права и международното право“. \r\n   \r\n Това отново събуди надеждите за \"предислоциране\" на проекта в други държави. Освен България, Румъния също обяви, че се включва в наддаването за завода, а в последните два дни Сърбия и Хърватия също дадоха такива заявки. \r\n \r\n \r\n   \r\n България продължава да се надява, че замразяването на проекта може да премести инвестицията за около 1,3 милиарда евро у нас.", "date": "2019.10.23", "title": "„Фолксваген” не търси алтернативно място за изграждане на нов завод"}
{"url": "http://epicenter.bg/article/Bogomil-Bonev--Reshenieto-za-otpadane-na-monitoringa-e-plod-na-mrasna-politicheska-igra-na-ENP-/196700/11/0", "text": "  Решението за отпадане на мониторинга е абсурдно и скандално неадекватно. Тази порочна ЕК е дирижирана от Ишиас. Но решението не се дължи на алкохолен делириум. То е плод на мръсна политическа игра на ЕНП.  Ние сме по-далече от върховенството на закона от момента, когато беше установен този мониторинг. Нещо повече! Ние сме по-далече от върховенство на закона от времето на първите години на демокрацията, когато изобщо не мечтаехме за ЕС.  Каква ирония! Надявахме се, че присъщите ни злоупотреби с властта ще са ограничени от членството в ЕС и строгите му правила.    И това сега катастрофира. Вече няма никаква преграда за абсолютната власт на безправието.  Този сигнал дойде от Брюксел.  Зад кулисите има нещо още по-мръсно: Румъния, в която правосъдието е на много по-високо ниво, остава под мониторинг. Политически знак на ЕНП. Защото Румъния се управляваше от друга партия.    Която не е от политическото семейство на ЕНП.  Да Ви напомня това терминологията за структурата на мафията?!  Дадоха знак на Румъния да си избере за управляващи член от семейството на мафията. Това е мръсната международна политическа игра. ", "date": "2019.10.23", "title": "Богомил Бонев: Решението за отпадане на мониторинга е плод на мръсна политическа игра на ЕНП "}
{"url": "http://epicenter.bg/article/BADI--UChITELYu--Za-golemite-lichnosti-na-Balgariya-s-utreshna-data/196661/6/0", "text": "           - О, да, вярвам… Изобщо,  мисля, че би му харесало в разговора точно с вас, да звучи барокова музика, например той много харесваше „Приказките за тромпет” на Хендел, обичаше Моцарт.     - В началото на 90 те, когато  Н. Георгиев (по това време доцент по тория на литературата) четеше лекции на западни филологии,  аз бях буквално сполетяна от шанса  да бъда негов асистент, да водя упражнения по лекционните му курсове.   Признавам, беше си страшничко да „асистираш” на митологична фигура като Никола Георгиев - да партнираш на Господа, както го наричахме като студенти.          В катедрата по теория на литературата от края на 90 - те. Според желязната логика на ръководството, на Никола Георгиев  се „даваха”(да, това беше жаргон за великодушие) само западни филологии. Защо?   Българистиката и русистиката (по-точно, съветистиката) бяха обявени за „стратегически” специалности, със замисъла бъдещите  учители по литература, бъдещите журналисти, пишещите хора, въобще интелектуалците, да бъдат обучени така, че бързо да влязат в матрицата.   Западните филологии, според същата тази логика, бяха по-маргинални, с по - ограничено приложение в системата, и затова някои волни отклонения от казионното тимофеевско литературознание в  лекциите на Никола Георгиев не биха били опасни, дори биха добавили екзотичен либерален привкус към имиджа на системата. Освен това да не забравяме, че никой от доайените не владееше  прилично чужд език – още една причина Никола Георгиев да бъде „обдарен” с лекционни курсове във факултет Западни филологии. Да, не можем да отречем тук  стратегическата гъвкавост на матрицата, гъвкавост която парадоксално  стабилизираше по онова време позицията на Никола Георгиев в Софийския Университет.      - Да, именно, но тази щедрост се оказа нож с две остриета, защото неизбежно породи едно тъжно сравнение: „западняците” се оказваха  много по-информирани, много по-космополитни, много по-филолози,  след изпита си по литературознание  в сравнение с колегите си от Славянския факултет.   А по същото време университетската дисциплина „Теория на литературата” беше замислена и откровено обявявана за „методологическа” дисциплина, тя се изживяваше като квази марсистко-ленинска философия. Както знаем, литературната теория от времето на развития социализъм стриктно „четеше”художествения процес  през  ситото на идеологията., т.е.  много далече от истината.   Можете да си представите как в този гротесков контекст, на този безобразно идеологизиран фон, се открояваше фигурата на Никола Георгиев : чист интелект, изключителен ерудит, човек, който винаги е добивал знанията си от извора, не от Гугъл , човек ползващ поне пет чужди езика, учен- космополит, който следеше аналитично, и критично, световната хуманитаристика, енциклопедичен, мултидисциплинарен ум, който  с лекота се движеше между познавателните полета, но и сциентистки се взираше в обекта, истински просвещенец,  в същото време ироничен, дистантен, викториански устроен, но и завършен хедонист, играещ човек - хомо луденс...   Това е образът, който Никола Георгиев остави в паметта на своите студенти, на учениците и  на адептите си. Наистина  недоумявам как системата тогава му позволи да е това, което е.    - Свидетел съм на стълпотворението от студенти по време на лекциите му. Най-големите аудитории 272 ра и 160 та - буквално се пръскаха по шевовете от студенти, винаги имаше правостоящи. Идваха питомци от всички филологически факултети, от Журналистическия Факултет, от ВИТИЗ, от Медицинския факултет, дори от ВИВ. Истински триумф на глада за автентично знание, за  самостоятелно мислене, за обективна информация, за нови идеи, за вътрешна и външна свобода.            - Мисля, че никога не го е целил.  Радваше се на опонентите си.  Поощряваше полемиката не за да доказва собствената си  правота, а да упражнява и прецизира метода. Смятам, че няма съвременен български литературовед, който в една или друга степен да не е бил повлиян от текстовете на Никола Георгиев, дори и в разграничителен смисъл.   Позволявам си нескромността да се чувствам негова ученичка. Признавам, учила съм се от текстовете му като от буквар, това беше неизбежно в онзи контекст на информационна оскъдица и идейно скудоумие. Но и без всякакъв контекст, признавам, имам вкус тъкмо към такова, заредено с осъзнати конфликти, артистично, но и сциентистко, осведомено за тенденциите, но и необвързано, сериозно- весело литературознание, каквото „правеше” Никола Георгиев. И много се надявам, че малко от малко съм се научила и аз да го „правя”.      - Не се наемам да коментирам какво промениха  „демократичните промени” в живота на академичната общност, в Софийски Университет в частност. Опасявам се, не е много - съдейки от това което чета, виждам и чувам. Страхувам се, че матрицата се промени цветово и идейно, създадоха се нови матрици. Но пак Матрица. Мимикрира, но си е тук. Да ни е жива и здрава, както би казал Никола Георгиев.   Тъгата е, че след като  последните достолепни професори напуснаха аудиториите,  духът на академизма в автентичния му вид, злокачествено залиня. Не съм сигурна,  доколко това е тенденция, идваща от глобализма и доколко диалектичен закон, но на нашата географска ширина тази тенденция  е меко казано странна. Нещата явно се свеждат до нерешимия и вечен генерационен  конфликт „стари-млади”, „традиция-новаторство“, но опират и до жилав национален характер, който неизменно е в жанра „трагикомедия без катарзис” (както би казал професорът).   Тук мога само да добавя, не без  връзка с днешната  тема, че нашенската безродност,  уседналото ни, но битие без корени, непрестанното ни търчане в желанието все да догонваме някого, преди да сме разбрали  кои сме, изострят до неузнаваемост този конфликт.    Помним  как литературният  кръг, „Мисъл“ само  с един модернистичен замах анихилира  преди един век писател като Вазов, обявявайки го за прекалено народен, битов, консервативен, патриархален, направо  анахроничен,  вехт като тематика и стил, непотребен за културата ни.    Патосът на подобно отрицание, разбира се ражда нови (или добре забравени, стари) стилове, направления и школи до момента на тяхното поредно анихилиране. Никой не може да отрече  тази диалектична динамика. Но една кратка епическа дистанция от по-малко от век успя да  иззида Пантеон на писател като Иван Вазов. Днес Вазов е обявен за писателят на всички времена,  оглавяващ литературно-историческия канон. Да, дядо Вазов е като първото и последното творение, като кокошката и яйцето. Нищо че днешните деца не разбират и дума от „Под игото”. Той е непреходна ценност в нашата култура.   Така е и с науката за литераурата. Ще се сменят школи, тенденции, моди, днешните млади ще станат ( дори вече са) стари,  от тях на свой ред синовете им ще се отрекат до три пъти и т.н.и т.н.  Думата ми е за една  зряла и прозорлива  приемственост, за притъпяване острието  на   яростната  генерационна секира. Особено когато става дума за стойности, които са очевидни,  безусловни  още днес.          ", "date": "2019.10.23", "title": "БЪДИ, УЧИТЕЛЮ… За големите личности на България с утрешна дата"}
{"url": "http://epicenter.bg/article/Dermendzhiev--Za-men-e-chest--che-byah-pokanen--prieh-predlozhenieto--bez-da-se-zamislya/196675/8/0", "text": "Новият селекционер на България Георги Дерменджиев заяви, че е приел предложението да оглави тима, без да се замисли.    “Националният отбор е чест за всеки треньор, да представлява държавата и за мен е чест, че бях поканен. Не съм го обмислял изобщо”, каза Дерменджиев в интервю за БНТ.    “Още е много рано да говорим за подкрепа, тя идва от резултатите и ще се постараем всички да променим това статукво. Ние много добре знаем какво поколение имаме, не трябва да се нахвърляме толкова жестоко върху момчетата. Първото нещо е да разговарям индивидуално с играчите. Нека да вървим крачка по крачка, за да може да бъде правилна работата. Във футбола е доказано, че много неща може да се случат, надеждата умира последна и ще направим всичко възможно, за да се класираме на Евро 2020. Трябва да оставим всичко зад гърба си и да гледаме напред. Няма място за експерименти. Момчетата трябва да бъдат достатъчно мотивирани и отговорни, за да играят за националния отбор. На всеки треньор работата е временна, това не ме притеснява и искам да свършим добра работа и оттам нататък да преценяват”, заяви селекционерът.    Относно контролата с Хаити Дерменджиев каза, че футболът се развива много бързо и трябва да играем отговорно срещу когото и да е.    “Лидери има в отбора, нужно е обстановката да се успокои и тези момчета да повярват в себе си. Ще се разчита на играчите, които ги имаме и тези момчета трябва да знаят какво е националния отбор. Първо трябва да се запозная с обстановката. Екипът ми е готов и ще бъде обявен на пресконференция, скоро ще го научите. Важното е да бъдем реалисти и крачка по крачка да достигнем това ниво, на което сме били. Да бъдем позитивни и да гледаме напред. Нека да си уважаваме националния отбор и да покажем че сме истински българи, а не само да хулим”, призова Дерменджиев.", "date": "2019.10.23", "title": "Дерменджиев: За мен е чест, че бях поканен, приех предложението без да се замисля"}
{"url": "http://epicenter.bg/article/Fondatsiya-Balgarska-Pamet-sabra-200-mladezhi-ot-istoricheskata-ni-diaspora/196660/10/0", "text": "В Кранево бе открито 25-ото юбилейно издание на ежегодния Есенен семинар на Фондация Българска Памет и д-р Милен Врабевски на тема „Европейско, дигитално и устойчиво бъдеще в ръцете на младите“.   За 13-та поредна година образователният форум събра 200 младежи от диаспората ни в Молдова, Украйна, Албания, Сърбия, Р. Северна Македония, както и от региона на Западните Родопи и Тервел.   5-дневният семинар бе официално открит от д-р Врабевски, Бойко Благоев, ръководител на отдел „Комуникации“ в Представителството на Европейската комисия в България и Моника Панайотова, член на Консултативния съвет на Фондация Българска Памет и бивш зам.-министър в Министерството за българското председателство на Съвета на ЕС 2018 г.   Форумът се осъществява в партньорство с Община Варна, Представителството на Европейската комисия в България и фондация „Ханс Зайдел“.   „Инвестицията в тези деца си заслужава, защото техните способности са изключително важни за нас. Важни са за всяко едно общество. Това, което младежите от Молдова, Украйна, Албания, Р. Северна Македония и България ще научат на нашия семинар е да живеят заедно в мир и разбирателство и всеки един от тях да разбере, че е роден с мисия на този свят, а не случайно.   Затова сме се осигурили едни от най-добрите специалисти в България в различни сфери, които да им предадат своя опит, знания и умения, които да помогнат на тези младежи да бъдат успешни и реализирани професионалисти, които са полезни за обществото си. Това, което за 13 поредна година организираме и което се се случва на децата за 25 пореден път всъщност е една истинска форма на евроинтеграция“, сподели д-р Врабевски по време на откриването.   В предстоящите дни на семинара младите хора ще се срещнат с водещи експерти в областта на виртуалната и добавена реалност, дигиталното и социалното предприемачество, устойчивото бизнес развитие, зелените технологии и много други.   Сред лекторите на XXV издание на Есенния семинар са Иван Кънчев и Марио Мишев от Сдружение „Българска история“, Боян Милушев, CEO BM Vision, Доброслав Димитров, CEO на Imperia Online, Ясен Георгиев, Изпълнителен директор на Институт за икономическа политика, Илия Левков, председател на УС „Национална браншова организация за електрически мобилност“.   Ежегоднният Есенен семинар е поредна инициатива на д-р Милен Врабевски за европейска интеграция на българската историческа диаспора.   Само след месец Фондация Българска Памет организира и съфинансира младежки обмен по програма „Еразъм +“ в София, в който ще участват 60 деца от България, Р. Северна Македония и Молдова. Целта му е да насърчи критичното мислене, инициативността и споделянето на фундаменталните ценности сред младите чрез развитие на медийна грамотност, дигитални и граждански компетенции.  ", "date": "2019.10.23", "title": "Фондация Българска Памет събра 200 младежи от историческата ни диаспора"}
{"url": "http://epicenter.bg/article/Ekspert-po-protokol--V-Yaponiya-Radevi-izglezhdaha-po-dobre-i-ot-kralskite-dvoyki/196689/10/0", "text": "След тържествата по интронизацията на 126-ия японски император Нарухито, на които сред много знатни гости присъстваха и президентът Румен Радев и съпругата му Десислава, експертът по протокол Милена Хлебарова коментира пред БНТ, че гостите са били удостоени с една истинска  церемония, както изисква протокола. \r\n \r\n Тя изтъкна, че освен официалната част по приемането на трона и приема, предстои и чаена церемония, като всяко от събитията изисква различно облекло и начин на поведение.   Хлебарова допълни, че японският протокол предварително е изпратил предписания към гостите.   , каза експертът.   Тя допълни, че облеклото и на двамата е отговаряло на изискавнията на дрескода за мястото и за времето. Хлебарова каза още, че досега не сме ги виждали облечени по този начин и затова са предизвикали изненада. Експертът изтъкна, че  , присъствали на събитието и за това със сигурност е допринесла и дизайнерката Невена, с чиито тоалети бе облечена Радева.   , поздрави Хлебарова.   Тя обърна внимание, че всички дами са били облечени в цветове, характерни за официалния живот в Япония - светлобежово, бежово, светлосиньо, сиво, както и цветовете на есента.      отбеляза Хлебарова.   Експертът коментира и тоалетите на херцогинята на Кембридж Катрин по време на визитата ѝ с принц Уилям в Пакистан, като ги нарече прекрасни и обърна внимание, че се е вписала в местната култура, като същевременно е показала, че е европейка.", "date": "2019.10.23", "title": "Експерт по протокол: В Япония Радеви изглеждаха по-добре и от кралските двойки"}
{"url": "http://epicenter.bg/article/Boyko-Borisov--Darzhat-ni-izvan-Shengen-zaradi-migrantite--VIDEO-/196711/2/0", "text": "\"Пада мониторингът върху България, това е постижение за страната, полезно е за всички българи, за инвеститорите, за средата у нас\". Това заяви премиерът Бойко Борисов след пресконференция за резултатите от борбата срещу незаконната търговия с цигари.    \"За това благодарих и на Станишев, и на съдиите, и на прокурорите. И на Христо Иванов благодарих, който като мой министър работи много по промените на законите\", обясни премиерът.    Запитан за Шенген и защо Хърватия ни е изпреварила, Борисов коментира, че основната причина да не сме в шенгенското пространство, е мигрантската заплаха.    \"Защото сме външна граница на Европейския съюз. Ако България и Румъния влязат, мигрантите от Гърция ще стигат направо в Холандия. Няма къде да ги спрат\", обясни премиерът.  ", "date": "2019.10.23", "title": "Бойко Борисов: Държат ни извън Шенген заради мигрантите (ВИДЕО)"}
{"url": "http://epicenter.bg/article/Nona-Yotova--Glasuvayte-za-Vesela-Lecheva--taka-glasuvate-za-sebe-si-/196712/2/0", "text": "      - Аз винаги много съм харесвала Велико Търново. Някак различен е този град, няма друг с такъв дух и такова минало. И не спирам да вярвам, че Велико Търново има и славно бъдеще. Четох обаче програмата на Весела Лечева, заради която съм тук тази вечер и ми направи впечатление едно изречение в нея. Тя казва, че на влизане и на излизане от града нещата трябва да се променят. Т.е. входът и изходът на Велико Търново да станат малко по-красиви и привлекателни за очите на влизащите в града. Сега я разбрах. Наистина градът има нужда от това да промени визията, с която посреща пристигащите и изпраща гостите си. Затова тезата на Весела Лечева, която тя е превърнала в слоган на кампанията си - „Да направим Търново отново Велико“ - много ми харесва. Струва си.   - Винаги съм се възхищавала на характера й. На тази силна жена, която успява да се пребори с всичко, което съдбата й предлага. Тя е толкова точна, че чак е нереална. Каже ли, че поема ангажимент, няма начин да не го спази, без значение колко ще й струва това. Възхищавам се на мисленето й, което няма граници. Като се замисля, тя е един от малкото кандидати за кметове, които говорят за култура. И съм тук, за да говорим за духовността. Велико Търново, като една истинска духовна столица на България, трябва да се грижи за своята култура, да се грижи за духа си. Културата е най-голямото богатство за един народ. Затова, ако някой иска да унижи някого, първо му отнема именно това богатство - културата.     - Защото тя е промяната за този град. Гласувайте за Весела Лечева, така гласувате за себе си!  ", "date": "2019.10.23", "title": "Нона Йотова: Гласувайте за Весела Лечева, така гласувате за себе си!"}
{"url": "http://epicenter.bg/article/Mustafa-Karadaya--Obshtina-Devin-ima-nuzhda-ot-promyana--/196716/2/0", "text": "  „Девин има нужда от промяна.” Това каза председателят на ДПС Мустафа Карадайъ по време на предизборна среща с жители на община Девин. ДПС подкрепя кандидата за кмет на община Девин Здравко Иванов, който е издигнат от местна коалиция с участието на ДПС, съобщиха от пресцентъра на партията.    Карадайъ каза, че е крайно време и в Девин да се случва нещо.    \"В последния мандат в Девин не се случва нищо, защото няма идея да се случи. През тези четири години ГЕРБ беше в централната изпълнителна власт, но в Девин не се случваше нищо. През тези 4 години ДПС не беше в централната изпълнителна власт, но ние пътуваме и виждаме какво се случва в Борино, Сатовча, Неделино, Мадан и Рудозем. Тези общини се управляват от ДПС и там нещата се случват\", обяви Карадайъ.    Лидерът на ДПС каза, че в политиката трябва да отправим покана и да си изберем врата, на която да почукаме. По думите му поканата в политиката се изразява в изборни гласове.    \"Гласуването означава отправянето на покана към съответната политическа сила. Ако големите партии получават по 200-300 000 гласа от големите градове, а от Девин получават 3000 гласа, кога ще ни дойде реда да ни обърнат внимание? Точно заради това ДПС се грижи за малките населени места и малките общини\", бе категоричен председателят на ДПС.    \"Предразсъдъците в Родопите се налагат от хора, които нямат собствена политическа идентичност\", каза зам.-председателят на ПГ на ДПС Йордан Цонев.    \"Говоря за националистите в парламента и ГЕРБ ги вкара във властта, без да има нужда от това. Въпреки завета на Левски, ние позволяваме някой да ни излиза с обратния аргумент, че няма да гласуват за турци и мюсюлмани\", каза още той.    Цонев заяви, че ДПС е най-патриотичната формация и букет от етноси и религии.    \"Формулата на листата и на кмета е точно това, което предлага ДПС. Да градим заедно и да делим хората само по това дали могат или не могат, дали са честни или колко обичат хората, но по друго не може да ги делим, обясни той. Така трябва да се управлява България – с ума, таланта и цвета на нацията, независимо от какъв етнос е и каква религия изповядва. Това е нашето верую\", заключи Цонев.    На предизборната среща присъстваха още народният представител Хайри Садъков и областният председател на ДПС Смолян Салих Аршински.  ", "date": "2019.10.23", "title": "Мустафа Карадайъ: Община Девин има нужда от промяна! "}
{"url": "http://epicenter.bg/article/Ivo-Hristov--Gradskata-desnitsa-proshtava-vibratorite--no-ne-i-tapetite-/196717/2/0", "text": "  С тази кратка публикация във Фейсбук евродепутатът от БСП Иво Христов коментира последиците  от дебатите по БТВ между основните претенденти за кметския пост в София. Преди разговора в студиото всеки един от претендентите представи в кратък репортаж дома си. Интериорът на жилището на арх. Борислав Игнатов, кандидат за кмет от \"Демократична България\", предизвика взрив коментари в интернет. Особено яркочервения му диван и стената зад който е облепена с яркочервен тапет.   Коментарите са от заклеймяващото \"кич!\", до това, че стаята става за декор на филм 18+. Някои пък  пишат, че Графа си е направо чудесен в сравнение с това.  ", "date": "2019.10.23", "title": "Иво Христов: Градската десница прощава вибраторите, но не и тапетите!"}
{"url": "http://epicenter.bg/article/Sotir-Tsatsarov--Zadarzhaniyat-kmet-na-Nesebar-po-printsip-shte-uchastva-v-izborite-/196719/2/0", "text": "Задържаният кмет на Несебър по принцип ще участва в изборите. Това каза пред журналисти главният прокурор Сотир Цацаров по повод задържаните лица в Несебър, предаде Агенция „Фокус“.   „Тоест изборния кодекс ни дава възможност да повдигнем обвинение само ако имаме разрешение от ЦИК. Такова разрешение имаме. Изборният кодекс ни дава право да задържаме само ако имаме разрешение от ЦИК имаме и такова разрешение, по отношение на всички лица в това производство, включително и кандидати за кметове и за общински съветници“, добави Цацаров.   „Трябва да имаме предвид следното, разрешението за задържане е разрешение за това ние да упражним правомощията на прокуратурата за срок до 72 часа. Така или иначе задържането ще бъде претендирано пред съд, а крайното решение е негово“, посочи още главният прокурор.   „Ако мярката се гледа в неделя, ние не нарушаваме ли закона, ако бъдат задържани ние не нарушаваме ли пак закона, а като купуваме гласове не нарушаваме ли закона? Купуването на гласове е престъпление. Нашият отговор на това масирано купуване на гласове, което са установили в Несебър, е това разследване. Ние не правим нищо необичайно, упражняваме правомощията си по закон“, допълни още Сотир Цацаров.   Цацаров заяви, че е напълно спокоен ден преди изборите за главен прокурор. „Аз лично съм готов за този избор. Не мога да говоря от ваше име. От мое име аз съм готов за този избор много отдавна\", каза той.", "date": "2019.10.23", "title": " Сотир Цацаров: Задържаният кмет на Несебър по принцип ще участва в изборите "}
{"url": "http://epicenter.bg/article/Krum-Zarkov--Vesela-Lecheva-mozhe-da-schupi-okovite-na-grada--nalozheni-mu-ot-segashnoto-upravlenie-/196721/2/0", "text": "         - Сега се вижда емоция и енергия, която преди не се забелязваше. Явно на хората им е дошло до гуша и започват да се отърсват от сковаността. Миля че и кандидатурата на Весела Лечева има принос за това, защото тя е известна като непреклонен боец, като волеви човек и може би, когато тя се изправи, много други се изправиха след нея.   - Това, че тя вече е напълно успял и доказал се човек. Тя е световно известна, тя е народен представител, тя няма каква да иска от властта. Няма с какво да се облагодетелства от нея. Тя има само какво да даде на този град и в този смисъл може да очакваме като кмет да покаже организационните си качества, волята си и най-вече почтеността си. Весела Лечева може да счупи оковите на града, наложени му от сегашното управление и да вдъхне на търновци отново онази самоувереност, с която те са известни в България. А и този град да стане отново град на духа.  Така че тя няма какво да вземе от властта, има повече за губене. Тя рискува, когато се явява на тези избори. Сигурен съм знаете, че всички говорят, че Велико Търново е бастионът на ГЕРБ. С очите си видях, когато подготвяхме кампанията, колко хора идваха при нас, присъединяваха се към БСП, с думите: „Искаме да помогнем, искаме да се ангажираме, но се страхуваме“. Страхуват се за бизнеса си, за работата си, за близките си, които работят в администрацията. Това не е патент на Търново, няма какво да се лъжем, патент е на ГЕРБ, но тук в Търново, това усещане за страх е особено осезаемо.  Но мисля, че в хода на кампанията много неща се промениха и оправдаха решението на Весела Лечева да се кандидатира за кмет. И в неделя тя ще може да обере плодовете на труда си.  ", "date": "2019.10.23", "title": "Крум Зарков: Весела Лечева може да счупи оковите на града, наложени му от сегашното управление!"}
{"url": "http://epicenter.bg/article/Radev--Balgariya-tseni-visoko-otnosheniyata-s-Yaponiya-i-darzhavnitsite--koito-rabotyat-za-tyahnoto-razvitie/196723/2/0", "text": "България цени високо отношенията си с Япония, както и своите приятели в страната, които работят за тяхното развитие и укрепване. Това заяви президентът Румен Радев на церемония в българското посолство в Токио, на която бяха удостоени с български висши държавни отличия японски държавници за приноса им за утвърждаване на двустранните връзки и партньорството между България и Япония, съобщиха от прессекретариата на държавния глава.    Румен Радев подчерта на церемонията, че през изминалите десетилетия отношенията между България и Япония са прераснали в споделено приятелство и се развиват на основата на взаимноизгодно сътрудничество. Япония е сред страните оказали най-голяма подкрепа на България по време на прехода. Президентът изрази и признателността си за подкрепата, която Япония оказва за подготовката на български спортисти, които ще представят страната ни на Олимпийските игри в Токио през 2020 г.    Държавният глава удостои с орден „Мадарски конник“ първа степен Тошимицу Мотеги, министър на външните работи на Япония и председател на Групата за приятелство с България в Долната камара на парламента, за неговите големи заслуги за укрепването и развитието на отношенията на приятелство и сътрудничество на страната ни с Япония. С орден „Мадарски конник“ първа степен беше удостоен и Хироми Йошида – доскорошен председател на Групата за приятелство с България в Горната камара на парламента.    Ордени „Мадарски конник“ втора степен получиха министърът на реконструкцията на Япония и генерален секретар на Групата за приятелство с България в Долната камара на парламента Кадзунори Танака и Джуничи Ишии депутат и генерален секретар на Групата за приятелство с България в Горната камара на парламента.    Генералният директор на Японско-българската асоциация и генерален директор на Японско-българската фондация Акико Игая беше удостоена с орден „Стара планина“ втора степен за изключително големите ѝ заслуги за укрепването и развитието на двустранните приятелски отношения и сътрудничеството с Япония.    В икономическите отношения между България и Япония има голям потенциал за развитие, както и по отношение на контактите между хората с оглед на предстоящото провеждане на най-големия спортен форум през 2020 г. - Летните олимпийски и параолимпийски игри в Токио, подчерта от своя страна министърът на външните работи на Япония Тошимицу Мотеги.  ", "date": "2019.10.23", "title": "Радев: България цени високо отношенията с Япония и държавниците, които работят за тяхното развитие"}
{"url": "http://epicenter.bg/article/-quot-Mediana-quot--za-Pazardzhik--Todor-Popov---30-2--Ivan-Panayotov---19--Blago-Solov---17-6-/196727/2/0", "text": "Сегашният кмет на Пазарджик Тодор Попов води в предизборната надпревара с 30,2%, следван от кандидата на ГЕРБ инж. Иван Панайотов - 19% и на БСП - Благо Солов - 17,6%. Това сочат данни от социологическо проучване на агенция \"Медиана\" четири дни преди местните избори. То е представително за община Пазарджик  и е проведено на терен от 17 до 22 октомври 2019 г. сред 462 пълнолетни жители на община Пазарджик.   Реализирано е със собствени средства на \"Медиана\".   Основният извод от него е, че кметската надпревара в община Пазарджик ще се реши на балотажа на 3 ноември.    В община Пазарджик доминират настроенията за промяна и смяна на настоящия кмет. Те обаче, не се консолидират около един алтернативен кандидат, разпръскват се, което дава и по-добри шансове на Тодор Попов, сочи анализът на социолозите.    Основният претендент е настоящият кмет и кандидат за нов мандат Тодор Попов. Най-вероятно той ще се изправи на втори тур срещу кандидата на ГЕРБ инж. Панайотов.     Избирателите на БСП са силно консолидирани около подкрепяния от партията им кандидат Благо Солов, но ресурсът на партията е значително по-малък от този на ГЕРБ в региона. Симпатизантите на ГЕРБ обаче, към момента, са по-слабо консолидирани около кандидатурата на собствената им партия.   Резултатът от кметските избори, в крайна сметка, ще зависи от това доколко гласовете за промяна ще могат да се обединят и доколко ГЕРБ ще съумее да консолидира собствените си избиратели.   В общинския съвет на община Пазарджик, вероятно, ще бъдат представени седем или осем политически формации. Той ще бъде доминиран от ГЕРБ, но без възможност да постигнат самостоятелно мнозинство в местния парламент. За ГЕРБ изразяват готовност да гласуват 28,9% от запитаните; за БСП - 19,8%.   Избирателната активност в община Пазарджик се очертава като значително по-ниска отколкото в други общини. Вероятно пред урните ще застават около 40% от избирателите с право на глас.     ", "date": "2019.10.23", "title": "\"Медиана\" за Пазарджик: Тодор Попов - 30,2%, Иван Панайотов - 19%, Благо Солов - 17,6%"}
{"url": "http://epicenter.bg/article/Inzh--Aleksi-Kesyakov--Ot-15-noemvri-avtomobilite-tryabva-da-sa-oborudvani-sas-zimni-gumi-/196672/3/0", "text": "По закон от 15 ноември автомобилите трябва да са оборудвани със зимни гуми. Те трябва да са напомпани в съответствие с указанията на завода производител. Това каза инж. Алекси Кесяков, секретар на Държавно-обществената комисия по безопасност на движението по пътищата, съобщи Агенция „Фокус“.   „Трябва да започнем подготовката за зимата. В оставащите хубави дни трябва да се настроим към промените, които ще настъпят през есенно-зимния период. Добре е да подготвим както автомобила, така и ние да се настроим за управление при значително по-сложни условия. Трябва да плануваме смяната на гумите“, посочи той.   По думите му, летните гуми могат да бъдат с грайфери с дълбочина не по-малка от 4 мм. Той поясни, че е разрешено движението с летни гуми с грайфер над 4 мм, но при минусови температури водачът на автомобила няма да се чувства сигурен. „За предпочитане, от гледна точка за лична сигурност, е гумите да бъдат зимни“, допълни Кесяков.", "date": "2019.10.23", "title": "Инж. Алекси Кесяков: От 15 ноември автомобилите трябва да са оборудвани със зимни гуми "}
{"url": "http://epicenter.bg/article/Hvanali-katadzhiya-da-spi-na-dezhurstvo--dokato-chakal-partnyora-si-da-izleze-ot-toaletnata/196678/3/0", "text": "Пътен полицай е хванат да спи зад КАТ-Пазарджик, докато в същото време трябвало да патрулира, но няма да понесе санкции.    Спънка се оказва закъснение при налагането на заповедта за дисциплинарно наказание „порицание“ - тя е с дата след предвидения за това двумесечен срок. Това пък става основание да бъде отменена от Административния съд в тракийския град, съобщи Dariknews.bg.  Униформеният е заварен от двама инспектори полегнал на една страна на шофьорската седалка в личния си автомобил, паркиран зад сградата на КАТ-Пазарджик, на 3 срещу 4 февруари около 3 без 10 през нощта.    В патрулката нямало никого, партньорът му междувременно бил в самата сграда, както се установило по-късно. Спящият пък не се събудил от говора на висок глас на двамата проверяващи, нито от почукването по прозореца. Реагирал едва при настоятелно тропане по стъклото, свидетелстват те в съдебната зала.    Колегата му от екипа разказва, че по време на дежурството получил стомашно неразположение, затова помолил партньора си, който бил и шофьор на патрулния автомобил, да го закара до „Пътна полиция“, за да отиде до тоалетна.    Признава, че не са докладвали на оперативния дежурен за отклоняването си от зададените им маршрут и график. А доклад се прави дори при ходене до тоалетна или вземане на храна, обяснява пък един от двамата инспектори, призовани като свидетели по делото.    По Закона за МВР дисциплинарни наказания се налагат до 2 месеца от разкриване на нарушението. А заповедта вместо до 4 април е издадена едва на 12-ти, затова е отменена.    Началникът на КАТ пък е осъден да заплати на полицая от бюджета на Областната дирекция на МВР направените по делото разноски - 710 лева. Решението е окончателно.", "date": "2019.10.23", "title": "Хванали катаджия да спи на дежурство, докато чакал партньора си да излезе от тоалетната"}
{"url": "http://epicenter.bg/article/Politsiyata-zalovi-izbyagal-18-godishen-zatvornik-/196691/3/0", "text": "Криминалисти установиха и задържаха 18-годишния Мартин Шахънски, който в нощта на 21 срещу 22 октомври избяга от Затворническо общежитие от открит тип – гр. Смолян към Окръжен затвор гр.Пловдив. Това съобщиха от пресцентъра на ОДМВР-Смолян.    На 22 октомври 2019 г. в 06:30 часа в РУ-Смолян е получено съобщение за това, че лишеният от свобода Мартин Шахънски на 18-години от с. Калояново е избягал от ЗООТ – гр. Смолян. Младежът изтърпява наказание за кражба. В резултат на проведените оперативно-издирвателни мероприятия, съвместно с криминалисти от ОДМВР-Пловдив, Шахънски е установен и задържан в с. Калояново, обл.Пловдив.   Той е задържан около 9 часа тази сутрин при опит да избяга от жилището си в пловдивското село Калояново, съобщиха от Окръжната прокуратура в Смолян    Вчера Смолян беше блокиран заради издирването, а органите на реда проверяваха всяка кола на изходите на града. ", "date": "2019.10.23", "title": "Полицията залови избягал 18-годишен затворник "}
{"url": "http://epicenter.bg/article/Rayna-Kabaivanska-podkrepi-Yordanka-Fandakova-za-kmet-na-Sofiya-/196730/2/0", "text": "    „Йорданка Фандъкова е голяма жена, с големи възможности, но най-важното - истинска!“. Това каза оперната прима Райна Кабаиванска в подкрепа на кандидатурата на Йорданка Фандъкова за кмет на София, съобщават от пресцентъра на ГЕРБ.    Тя сподели, че това е било първото й впечатление от Фандъкова.    По лично предложение на Йорданка Фандъкова като кмет на София бяха отпуснати стипендии за майсторския клас на Райна Кабаиванска в Нов български университет.  ", "date": "2019.10.23", "title": "Райна Кабаиванска: Йорданка Фандъкова е голяма жена с големи възможности! Истинска!"}
{"url": "http://epicenter.bg/article/Putin-informira-Asad-po-telefona-za-rezultatite-ot-sreshtata-si-s-Erdogan/196662/7/0", "text": "Руският президент Владимир Путин проведе телефонен разговор със сирийския си колега Башар Асад, за да го запознае с резултатите от срещата си с турския президент Реджеп Ердоган в Сочи, заяви пред журналисти говорителят на Кремъл Дмитрий Песков, цитиран от ТАСС и Асошиейтед прес.    Путин изтъкнал, че постигнатото снощи руско-турско споразумение ще помогне за възстановяване на териториалната цялост на Сирия. Асад благодарил на Путин и изразил пълна подкрепа за резултатите от срещата. Той уверил, че сирийските граничари са готови да се разположат заедно с руската военна полиция на сирийско-турската граница, посочил Песков.    В съобщението на сирийското президентство за телефонния разговор се посочва, че Путин обсъдил с Асад обстановката в северна Сирия. Руският президент уверил сирийския си колега, че всякакво споразумение между Турция и    Русия ще включва борба срещу всякакъв вид тероризъм и сепаратистки стремежи на сирийска земя, предаде Ройтерс. Асад изтъкнал пред Путин твърдото си противопоставяне на всякакво нахлуване на сирийска територия под какъвто и да е претекст и добавил, че Сирия ще продължава да се бори срещу тероризма с всички законни средства. ", "date": "2019.10.23", "title": "Путин информира Асад по телефона за резултатите от срещата си с Ердоган"}
{"url": "http://epicenter.bg/article/Tusk-preporacha--Da-priemem-molbata-na-Velikobritaniya-za-otlagane-na-Brekzit/196664/7/0", "text": "Председателят на Европейския съвет Доналд Туск заяви вчера, че ще препоръча на лидерите на страните от ЕС да приемат отлагане на излизането на Великобритания от съюза, съобщиха Франс прес и Ройтерс.    \"След решението на британския премиер Борис Джонсън да преустанови процеса на ратифициране на споразумението за оттегляне и за да се избегне Брекзит без сделка, аз ще препоръчам на 27-те страни от ЕС да приемат искането на Обединеното кралство за отлагане\", написа Туск в Туитър. Той добави, че за тази цел ще предложи решението да бъде взето с писмена процедура, без да бъде свиквана среща на върха. ", "date": "2019.10.23", "title": "Туск препоръча: Да приемем молбата на Великобритания за отлагане на Брекзит"}
{"url": "http://epicenter.bg/article/Kater-na-gratskata-bregova-ohrana-udari-lodka-s-imigranti--Diryat-trima-dushi/196681/7/0", "text": "Трима души са в неизвестност след като катер на гръцката брегова охрана е ударил лодка с имигранти в Егейско море, написа атинският в. Катемерини, цитира Новини.бг   Инцидентът е станал в акваторията на остров Кос, близо до турския курорт Бодрум, късно снощи. Корабът на бреговата охраната се е блъснал в гумен плавателен съд с 31 души на борда. Вследствие на удара във водите са паднали тригодишно момче и двама мъже на възраст 26 и 28 години. Медията съобщи и за приемането на трима души в местна болница, но не разпространи информация за тяхното състояние.    \"Екипите на военноморските сили са предприели операция по издирване на детето и мъжете. В търсенето са били мобилизирани десетки души, подпомагани и от хеликоптер\", написа още Катемерини.", "date": "2019.10.23", "title": "Катер на гръцката брегова охрана удари лодка с имигранти. Дирят трима души"}
{"url": "http://epicenter.bg/article/NASA-snima--portal-kam-drugo-izmerenie-/196684/7/0", "text": "Впечатляваща снимка на спирална галактика публикуваха от НАСА. Галактиката NGC 4380 прилича на портал към друго измерение, съобщават от космическата агенция. Кадърът е запечатан от космическия телескоп „Хъбъл”.   „Най-вероятно вътре дебне масивна черна дупка. Там е най-голямото струпване на звезди и маса”, разясни в „Тази сутрин” астрофизикът от Института по астрономия към БАН Камен Козарев. Галактиката NGC 4380 се намира на около 70 млн. светлинни години от нас.   Междувременно друго космическо събитие развълнува света – две жени космонавти прекараха в открития космос над 7 часа.   Кристина Кох и Джесика Миър напуснаха Международната космическа станция (МКС) в петък, за да извършат авариен ремонт на енергийната система. Интересното е, че скафандрите на двете жени тежат около 100 кг., тъй като са оборудвани като един малък космически кораб. Вътре са вградени всички системи, необходими, за да може човек да се чувства добре в открития космос.   Източник: бТВ", "date": "2019.10.23", "title": "НАСА снима „портал към друго измерение”"}
{"url": "http://epicenter.bg/article/Mladen-Marinov--Proveryavame-vsichki-signali-za-kupuvane-na-glasove/196665/2/0", "text": "Проверяваме всички сигнали за купуване на гласове. Това заяви в предаването „Здравей, България” по Нова телевизия вътрешният министър Младен Маринов.    „Наближавайки датата на изборите, сигналите за купуване на гласове зачестяват. Поне 5-6 сигнала проверихме във вчерашния ден”, каза вътрешният министър. Той отхвърли обвиненията на опозицията, че сигналите срещу управляващите не се проверявали.   \"Операцията в Несебър бе проведена под надзора на спецпрокуратурата, КОНПИ и МВР. Част от лицата, които бяха уличени, имат имунитет\", каза още вътрешният министър Младен Маринов.   \"Има искане до ЦИК този имунитет да бъде свален. В момента лицата се намират в Районното управление в Несебър. Очаква се тяхното транспортиране до София. Тече разследване и не мога да дам конкретика, но става въпрос за престъпления, свързани с изборните права на гражданите\", продължи той.    \"По време на тази предизборна кампания се натъкнахме на много случаи, които не стоят много сериозно. Колегите работят по всички подадени сигнали\", каза Маринов.   \"Няма защо да поставяме под съмнение решението на ЕК относно падането на мониторинга. Ние сме повече самокритични отколкото всяка една друга държава в ЕС\", заяви силовият министър. \"Аз съм бил на много съвети и срещи и виждам как отивайки на европейска сцена те не се самобичуват, а защитават интересите на своята страна сляпо. Смятате ли, че държавите членки ще направят компромис със сигурността на цяла Европа като просто ей така свалят един мониторинг?\", запита риторично той. \"За мен оценката за падането на мониторинга е обективна\", каза Маринов.    \"Не приемам определението, че България е расистка държава. То се прави на базата на държание на 20-30 лица, които не са извадка на цялото ни общество. Признавам, че има хулиганство по стадионите. В конкретния случай бяхме направили съответната подготовка и резултатите показват, че тя е сработила\", каза той. \"Не искам да се разбира, че само МВР е отговорно за случилото се. Ние дори не сме задължени да участваме в охраната на всеки футболен мач\", каза силовият министър. Маринов отговори и на твърдението, че лицата, създали напрежението, са влезли на стадиона като стюарди. \"Който е влязъл така, значи е бил ангажиран от конкретна фирма за това събитие\", заяви той. Вътрешният министър отговори и на въпрос за избягалия затворник в Смолян. \"18-годишен е, осъждан е за кражби. Той е бил с по-лек режим на излежаване на присъдата. Пак има възможност, когато един човек е осъден, да излежава своята присъда, защото не е рецидивист. Щом той си е позволил да избяга от там, значи, че той не върви в правилната посока. Ще получи сега и нова присъда за бягството, а това ще се отрази на положението му\", каза той.   ", "date": "2019.10.23", "title": "Младен Маринов: Проверяваме всички сигнали за купуване на гласове"}
{"url": "http://epicenter.bg/article/Temenuzhka-Petkova--Tendentsiya-v-razvitieto-na-pazara-na-priroden-gaz-e-toy-da-bade-liberaliziran/196667/2/0", "text": "Тенденция в развитието на пазара на природен газ е той да бъде либерализиран и основните изисквания и цел на европейските директиви в тази посока е да има по-голяма конкуренция и разнообразие на източниците на природен газ. Това каза министърът на енергетиката Теменужка Петкова в сутрешния блок на БНТ.   „Стойността на проекта „Балкански поток“ е ясно дефинирана в обществената поръчка, която „Булгартрансгаз“ проведе, на база на технико-икономически анализ и на разчетите, които бяха направени с оглед на мащабите на този проект. Той ще струва 1.101 млрд. евро. Финансира се една част със собствени средства на „Булгартрансгаз“, а обществената поръчка предвижда опция, която дава възможност на избрания изпълнител да осигури финансирането и в последствие   „Булгартрансгаз“ в рамките на 120 месеца ще възстанови това финансиране на изпълнителя“, посочи Петкова. По думите ѝ става въпрос за осигуряване на финансов ресурс от изпълнителя, който е избран да реализира проекта.   „Обществената поръчка съдържа още една опция, която дава възможност на „Булгартрансгаз“, след като бъдат построени първите 308 км и пуснати в експлоатация, „Булгартрансгаз“ да излезе на финансовите пазари и ако дружеството успее да осигури финансиране при по-добри параметри, тогава има възможност „Булгартрансгаз“ да възстанови размера на задължението си към изпълнителя, да получи заем от банките и да има задължение към банката, която ще финансира дружеството.   „Булгартрансгаз“ преведе аванса на изпълнителя от „Аркад“ в размер на 127 млн. евро, който трябва да преведем по договор. Той е предоставен и оттук нататък предстои да бъде осигурено и то е осигурено, финансирането от изпълнителя“, добави министърът.   Газопроводът \"Балкански поток\" ще бъде завършен през първата половина на 2020 г. заради забавяне на обществената поръчка за строителството му, обяви министър Теменужка Петкова.    \"Стремежът на нашето правителство, на премиера Борисов, е да дадем възможност и България да запази своето стратегическо място на газовата карта на Европа, но за да се случи това, трябва да бъдат спазени всички европейски правила\", каза тя. \"Балкански поток\" е алтернативният маршрут за доставка на руски газ вместо през Украйна - през Турция. Цената на проекта е над 2 млрд. лева, а капацитетът му - над 15 млрд. куб. метра.    Енергийният министър коментира и подготовката на енергийните дружества за зимния сезон. \"Хората трябва да бъдат спокойни, готовността на България за есенно-зимния сезон е добра\", посочи Петкова.  Един от приоритетите на страната и през следващата година ще остане защитата на въглищните ни централи. По думите на Петкова България е предложила на Брюксел план как да запази тези мощности до 2050 г.    \"46% от електрическата енергия, която е нужна на страната се осигурява именно от тези централи, които работят на въглища, този процент през зимата достига до 60\", посочи тя. За да поевтинее токът за бита и дребния бизнес, министерството ще започне преговори и с американските централи за отпадане на дългосрочните договори за изкупуване на ток. „В енергийната стратегия на страната до 2020 г., която актуализирахме в края на 2018 г., сме заложили като крайна дата на проекта началото на 2020 г. Има забавяне в този процес заради обжалване на процедурата по обществената поръчка и последвалите обжалвания от страна на двата консорциума, които участваха в нея“, каза още Петкова. Според нея това е наложило забавянето, но проектът ще бъде готов през първата половина на 2020 г. „Този проект ще даде възможност България и целия регион на Югоизточна Европа да диверсифицира маршрутите си за доставка на природен газ. Изключително важна е ролята на Интерконектора с Гърция, който се строи в момента. Той трябва да бъде готов и да бъде въведен в експлоатация през октомври 2020 г. Отделно „Булгартрансгаз“ ще участва в реализацията на проекта за изграждане на терминал за втечнен природен газ на Александруполис, което ще ни даде възможност за доставки на втечнен природен газ от различни източници като САЩ, Алжир и Катар. Това е реалната диверсификация и ефектът от нея е от една страна е сигурност по отношение на доставките и от друга страна конкурентни цени, а когато има конкуренция, цените са по-ниски“, посочи тя. „Имаме договор с нашия доставчик, който е „Газпром“. Имаме и договор за 1 млрд. куб. м с Азербайджан, който природен газ е предназначен да мине през интерконектора Гърция – България. Нашето потребление е 3 млрд. куб. м газ годишно. 1 млрд. куб м от Азербайджан означава, че една трета от нашите доставки вече са диверсифицирани“, каза още Петкова.  ", "date": "2019.10.23", "title": "Теменужка Петкова: \"Булгартрансгаз\" е платила аванс от 250 млн. лв. за \"Балкански поток\""}
{"url": "http://epicenter.bg/article/Ekaterina-Zaharieva--Padaneto-na-monitoringa-na-EK-nyama-da-spre-reformite-v-stranata/196669/2/0", "text": "За първи път от 12 г. България е извадена от механизма за сътрудничеството и проверка. Европейската комисия ясно и категорично заявява постигнатият от България прогрес. Трябва да има еднакви критерии за всички държави-членки. Трябва да има един всеобхватен механизъм за всички. ЕК прекрати този странен механизъм, който беше само за две държави. Въпреки това реформите в страната няма да спрат.   Това заяви вицепремиерът и министър на външните работи Екатерина Захариева в ефира на БТВ.    Външният ни министър коментира и срещата си в руския ѝ колега: \"Разговорите ми с Лавров преминаха много конструктивно. Те бяха честни. Тази година е знакова за нашите отношения\", подчерта Екатерина Захариева.    Тя коментира и ситуацията в Сирия. „Има сключено временно примирие между Турция и Сирия, но докато в Сирия има напрежение, съществува риск за цяла Европа. Слава Богу, няма промяна и повишение на риска в резултат на военните действия в Сирия. Няма увеличение на натиска на българската граница. Ситуацията в Сирия, Йемен и Афганистан се следи внимателно от всички държави в ЕС, включително от българските служби и българското външно министерство”, заяви външният ни министър.    На въпрос дали Пламен Георгиев вече е заминал за Испания, външният министър заяви: \" Още не е заминал за Валенсия. Той е юрист и мисля, че ще се справя добре на поста. Тези назначения стават бавно, но ще бъде тези дни\", стана ясно от думите ѝ.  ", "date": "2019.10.23", "title": "Екатерина Захариева: Падането на мониторинга на ЕК няма да спре реформите в страната"}
{"url": "http://epicenter.bg/article/Politolozi--Fandakova-pokaza--che-darzhi-distantsiya-ot-zlobodnevieto-i-chistite-prepirni/196670/2/0", "text": "По професионалните теми, дебатът беше смислен между г-жа Йорданка Фандъкова и г-н Борис Бонев. Това ги прави реални опоненти по реални теми. Всички останали са парашутисти. Това заяви политологът Стойчо Стойчев в ефира на БТВ.    Думите му са по повод провелия се политически дебат между основните кандидат-кметове за столицата.    „Дебатът преди изборите има за цел да можеш да сравниш двамата претенденти в реално време. Това няма как да се получи във формата, в който са нашите кметски избори. Това може да се случи между първи и втори тур. Снощи повечето кандидати успяха да представят решенията си за града, но не и политиките“, каза политологът Татяна Буруджиева. „Дебатът е важен за твърдите избиратели на даден кандидат“, допълни политологът.    „Това е политическа битка, не е битка между експерти. Ние не си избираме експерти. От една страна г-жа Фандъкова много добре се беше подготвила. Тя знаеше, че ще бъде атакувана по детайлите, а не по политиките. Стратегията на дебата беше максимално потъване на Мая Манолова в дебата“, коментира тя.    „Г-жа Фандъкова показа, че държи дистанция от злободневието и чистите препирни“, коментира Стойчев. „Тя запази една линия на поведение за хората, които искат да видят една уравновесеност. Вчера видяхме, че г-жа Манолова всъщност е изморена. Явно много са ѝ дошли битките в последните години“, смята той.    „Една жена не би могла да е толкова агресивна колкото един мъж. Избирателите не биха избрали една истерична жена. Все още политиката е много мъжка работа“, подчерта Буруджиева. „Г-жа Фандъкова има по-малък проблем от г-жа Манолова. Тя може да разчита на избирателите на ГЕРБ, докато, г-жа Манолова има необединими избиратели. Тя трябва да уравновесява избирателите“.    „Манолова няма ядро, а няколко ядра, които са несъвместими в големия балон, който е надула. При нея има проблем и това са несъвместимостите, които е събрала от избирателите“, коментира още политологът Стойчо Стойчев. ", "date": "2019.10.23", "title": "Политолози: Фандъкова показа, че държи дистанция от злободневието и чистите препирни"}
{"url": "http://epicenter.bg/article/-Market-Links--Balotazh-vav-Veliko-Tarnovo-mezhdu-Daniel-Panov--GERB--i-Vesela-Lecheva--BSP-/196671/2/0", "text": "Около 55% се очаква да бъде избирателната активност във Варна и Велико Търново. Това показват резултатите от експресно проучване на „Маркет Линкс”, представено в ефира на БТВ.    Изследването в проведено сред 404 лица над 18 г., в периода 04-07 октомври по метода на прякото-лично интервю.    Според проучването прогнозите за Велико Търново са балотаж между кандидатите на ГЕРБ и „БСП за България” – Даниел Панов и Весела Лечева. В общинския съвет пък се очаква ГЕРБ да е доминиращата сила, коментира на база на изнесените предварителни данни социологът Добромир Живков.    За разлика от 2015 г. обаче на тези избори кандидатът на ГЕРБ Иван Портних ще излезе на балотаж с друг кандидат, показват предварителните нагласи. А в общинския съвет се очертава ГЕРБ да е водеща сила, следвана от „БСП за България”.          ", "date": "2019.10.23", "title": "„Маркет Линкс”: Балотаж във Велико Търново между Даниел Панов (ГЕРБ) и Весела Лечева (БСП)"}
{"url": "http://epicenter.bg/article/Pencho-Milkov--Ne-mozhesh-da-upravlyavash-chisto--ako-si-spechelil-mrasno/196673/2/0", "text": "  От щаба на Местна коалиция “БСП за България” (БСП, АБВ, ПД “Социалдемократи”, ДРП “Българската пролет”) излязоха със следната позиция:              ", "date": "2019.10.23", "title": "Коалиция \"Обичаме Русе\": Не можеш да управляваш чисто, ако си спечелил мръсно"}
{"url": "http://epicenter.bg/article/Vesela-Lecheva-podari-peyki-za-zhitelite-na-Kapinovo-/196676/2/0", "text": "  Две нови пейки подари Весела Лечева за жителите на великотърновското село Капиново. Едната беше поставена пред пощенския клон, а другата срещу храма в населеното място. Те бяха монтирани от кандидатите за общински съветници Михаил Михалев и Тодор Николов. Пейките са бяха осигурени от Весела Лечева във връзка с молба от жителите на селото, които се оплакаха, че населеното място е единственото в общината, което няма съоръжения за отдих в центъра. Красивото село страда и от липса на редовен транспорт, проблем, който беше поставен пред Весела Лечева в почти всички населени места от общината.  „Обещавам още в първия си мандат да приключим разговорите за тротоари, мръсен въздух, разбита инфраструктура, като решим тези проблеми. За да можем да насочим усилията си за увеличаване на доходите“, категорична е Весела Лечева.  ", "date": "2019.10.23", "title": "Весела Лечева подари пейки за жителите на Капиново "}
{"url": "http://epicenter.bg/article/Obsazhdat-proektobyudzheta-na-NZOK-za-2020-g--/196677/2/0", "text": "Днес ще бъде обсъден проектобюджетът на здравната каса за догодина. За 2020 е заложено увеличение с близо 395 милиона лева. Така институцията ще разполага с близо 4, 745 милиарда лева. Половината от допълнителните средства ще отидат за болниците. Лечебните заведения ще получат с малко над 230 милиона лева повече.    Парите за личните лекари също ще са повече. Там заложеното увеличение е с 19 милиона лева. За прегледи при специалист се отпускат 14 милиона лева допълнително, а за изследвания 4 милиона. През 2020 г. се повишават и разходите за лекарства и дентална помощ, информира БГНЕС. ", "date": "2019.10.23", "title": "Обсъждат проектобюджета на НЗОК за 2020 г., заложено увеличение с близо 395 милиона лева"}
{"url": "http://epicenter.bg/article/Mladen-Timchev--Sloganat-na-GERB-tryabva-da-bade--Praznoslovie--praznoslovie--praznoslovie-/196679/2/0", "text": "\"Слоганът на ГЕРБ за тези местни избори, който е „Работа, работа,, работа”, в Сандански спокойно може да бъде променен на „Думи, думи, думи” или още по-точно на „Празнословие, празнословие, празнословие”. Заявявам го смело, тъй като се запознах с опита за отговор на кандидат-кмета на ГЕРБ Кирил Котев по повод моята позиция по строителството на предизборното виенско колело.\"   Това каза кандидатът на БСП за кмет на община Сандански Младен Тимчев.   Той бе категоричен, че Котев не е дал нито един конкретен отговор на въпросите, касаещи това съоръжение. \"На практика досегашният кмет говори много, но не казва нищо. Е, успява да спомене, че проектът е на частна компания, както и да се похвали, че виенското колело е най-високото в България. Но прави и едно огромно признание – че виенското колело се строи, а не се поставя! Ето как става това: „Ако не бъда избран за кмет, какво ще направя – ще разглобя виенското колело и ще си го взема вкъщи - сподели Кирил Котев\", припомни Младен Тимчев . По думите му се оказва, че това не е проблем за общинската администрация, която не издава разрешение за строеж, а разрешение за поставяне.   \"Това е стряскаща некомпетентност. Тук иде реч за огромно съоръжение, което трябва да се монтира, да се сглоби, да се обезопаси, а не да се постави като сергия за семки”, категоричен е Тимчев. Той добави, че целта му не е да отрича направеното, а да заклейми начина, по който се работи в община Сандански – на тъмно, без диалог с гражданите, с погазване на собствената наредба, в която ясно е записано, че такова съоръжение може да се построи само и единствено с разрешение за строеж.    „Разбрах, че някои са се засегнали, че наричам администрацията некомпетентна. Но в конкретния случай няма как да ползвам друго определение. Нека самите чиновници се замислят имат ли компетенции според техния доскорошен работодател, който две години вече ползва услугите на юридически съветници от София за сумата от 5000 лева на месец\", Каза още Тимчев. Той коментира, че те имат и задачата да обучават общинските служители. \"Похарчени са 120 000 лева без ДДС. Отделно са заплатите на общинските юристи. Ако бъда избран за кмет, ще направя ревизия на всички подобни договори, които касаят разходването на публични средства”, категоричен бе Младен Тимчев. Той обяви, че в управленската му програма е записано, че в срок от три месеца ще се въведе публичен електронен регистър на всички сключени договори от общината, включително на гражданските договори, за да е видно как и за какво се харчат парите на гражданите в общината. \"За същия период от време ще бъде публично достъпна в цялост информацията за всички служители на община Сандански, техните отговорности и контакти, за да се прекрати практиката, която да позволява съществуването на „тайни и непознати“ служители за гражданите\", заключи Тимчев.", "date": "2019.10.23", "title": "Младен Тимчев: Слоганът на ГЕРБ трябва да бъде „Празнословие, празнословие, празнословие”"}
{"url": "http://epicenter.bg/article/Kostadinov-i-Portnih-na-balotazh-vav-Varna-/196692/2/0", "text": "Динамична предизборна атмосфера се наблюдава в Морската столица. Във Варна като основен опонент на настоящото управление, твърдо застава Костадин Костадинов. Социолози предвиждат, че в най-лошият случай, той ще бъде на балотаж с настоящият кмет. Не е изключено Костадинов да бъде избран за кмет още на първи тур на Местни избори 2019 от гражданите на Варна.    Последните новини около Иван Портних, свързани с така наречения \"Скандал Хайфа\", които бяха публикувани по време на предизборната надпревара в някои български медии са една от причината за резкия спад в доверието на варненци към настоящия кмет. Според публикации в израелските медии от февруари 2018 г., след причинен от варненския кмет скандал, същият е изгонен от Израел, а договорът за побратимяване между двата града, който е готвен в продължение на една година, е провален. При участието си в телевизионно предаване Костадин Костадинов, беше помолен да отговори на въпрос на зрител и да коментира \"Скандалът Хайфа\". Кандидатът за кмет призова Портних да напусне предизборната надпревара, тъй като подобно поведение от страна на кмета на третия по големина град в България не е достойно, злепоставя страната ни и е заплаха за междудържавните ни отношения с Израел.   Костадинов коментира и факта, че скандалът е от февруари 2018 г. и от тогава до сега не се е появила информация за него в българските медии. В резултат на казаното, няколко медии публикуваха статии, в които цитираха Костадинов. След по-малко от ден, тези медии очевидно бяха притиснати от управляващи да свалят направените от тях публикации. Някои от тях изпълниха \"командата\", а други свалиха временно публикацията и после отново я качиха.   Официален коментар на случилото се от страна на властимащите не последва, което говори, че те отново се опитват да прикрият случилото се. Общинските съветници от опозицията в град Варна, започнаха да задават въпроси, защо са гласували извънредно средства за заминаването на Портних за Хайфа, а сега не намират града в списъка с побратимените градове.   Междувременно в медиите излезе повторна информация за злоупотреба с имот в последните дни, преди изборната надпревара, която е извършена от Иван Портних.   Друг от кандидатите за кмет, чрез варненската медия \"Moreto.net\", призова всички кандидат-кметове да преминат през пълни лабораторни тестове за наркотична зависимост и писмено да декларират липсата на алкохолна зависимост. Аргументите му са, че бъдещият кмет ще управлява бюджет от половин милиард лева и варненци имат право да знаят дали той е свободен от зависимости.   Тази бурна предизборна ситуация, дава значителна преднина на Костадин Костадинов – кандидат на Възраждане за кмет на Варна. Той е припознат от варненци, като човек от народа, който има знания, административен и управленски опит и не веднъж е разрешавал на пръв поглед неразрешими казуси. Близо е до обикновените хора, вози се с тях в градския транспорт, може да бъде срещнат на площада и е винаги готов да подкрепи всеки гражданин на Варна.   В основата на неговата предизборна програма е управление близо до хората, прозрачност при употребата на публични средства и активно участие на независими експерти, във взимането на дългосрочни решения за развитието на града.", "date": "2019.10.23", "title": "Костадинов и Портних на балотаж във Варна "}
{"url": "http://epicenter.bg/article/Korneliya-Ninova-v-Pleven--Da-osvobodim-horata-ot-straha-i-te-bez-natisk-da-izberat-vodachite-si/196695/2/0", "text": "   „Здравейте, победители! На последните европейски избори вие накарахте Борисов да каже, че ще чисти до корен в ГЕРБ- Плевен, защото бяхте по-добри. Пожелавам ви да се представите още по-добре на 27 ноември”. Това заяви председателят на БСП Корнелия Нинова пред обществеността в Плевен, съобщиха от пресцентъра на БСП. Тя изрази подкрепата си за кандидата за кмет на Плевен от левицата Илиян Йончев, кандидатите за кметове на общини и листата за общински съветници.   „Те са умни, подготвени професионалисти. Това е екипът, който може да свърши работа за вас”, каза тя. \"Привличането на голям инвеститор в Плевен е една от най-важните задачи на БСП. Ние имаме конкретни предложения, за да стане това факт –да се предоставят общински терени на такива инвеститори, да се намалят местните данъци и такси за тях\", заяви Корнелия Нинова.   Тя обърна внимание на важността да се подготвят кадри: „Изграждането на професионално подготвени млади хора, които да останат да работят тук и да помагат на местната икономика, е един от най-важните за нас приоритети.\" „ Ние излизаме пред вас с много ясни и категорични ангажименти, но имаме два основни опонента – първият е страхът. Срещам го навсякъде. Обикалям цялата страна и разговарям с най-различни хора- от най-малкото село до най-големият град. Властта насади страх у българите. Страх, че ако изразят различно мнение, ще бъдат преследвани на работното си място, ако работят в администрацията. Ако имат бизнес, той ще бъде проверяван. Това е голямото предизвикателство пред нас и то няма партиен цвят. Да освободим хората от този страх и те без натиск да изберат водачите си\", призова Корнелия Нинова.   \"Вторият ни опонент е подмяната на вота. Навсякъде ме посрещат с притеснения за купуване на гласове и фалшификации. 50 лева за гласа ви днес- ви гарантира четири години от същото. Човешкото достойнство не се продава и не се купува\", каза още лидерът на БСП. Нинова отбеляза постигнатото от партията в последните 3 години : „Въпреки тежките условия- вие постигнахте чудеса. За 3 години направихме 3 избора и сега правим четвърти. На първите избори победихме, когато българският народ избра Румен Радев за президент и Илияна Йотова за вицепрезидент.   На вторите избори повишихте депутатите на БСП от 38 на 80 и ни направихте сила в парламента”. Тя подчерта, че на европейските избори левицата е единствената партия с увеличен брой депутати.   „Благодарение на вас, доверието в БСП расте. Време е на местните избори да докажем отново тази тенденция. Да удвоим кметовете и увеличим общинските съветници. Да постигнем такова участие в местната власт, че да имаме реална възможност да ви помогнем”, заяви Нинова.", "date": "2019.10.23", "title": "Корнелия Нинова в Плевен: Да освободим хората от страха и те без натиск да изберат водачите си"}
{"url": "http://epicenter.bg/article/Mladezhite-na-DPS-Kardzhali-postaviha-novi-standarti-v-PR-a-s-animiran-predizboren-klip-/196699/2/0", "text": "  Кметът на Кърджали и кандидат за пореден кметски мандат инж. Хасан Азис постави нови стандарти в предизборната кампания за местния вот с публикуването на иновативен, интересен и забавен предизборен клип.   Той е дело на младежите от партията и има за цел да достигне до младата аудитория от избирателите в Кърджали. За последните две години инж. Азис и неговата общинска администрация успяха основно да обновят стадион „Арена Арда“, като ремонтът му струва над два милиона лева. В резултат на добрата работа, за първи път от 95 години насам Футболен клуб „Арда“ вече играе в елита на българския футбол - Първа професионална лига, и кърджалийци вече с гордост наблюдават постиженията на любимия си отбор на изцяло новия стадион. С поглед към младежите и воден от мисълта, че е важно децата в града да имат място за плуване и забавления, инж. Азис и екипа му са горди и с пълното реновиране на покрития общински басейн, който тепърва ще носи нови завоювани отличия на различни първенства.   По време на своя пореден мандат начело на града, инж. Азис се гордее и с направените инвестиции, които създадоха хиляди работни места; и с обновените паркове, детски градини и училища, които създадоха добра жизнена среда на кърджалийци; и с ремонтите на улици, улично осветление, подземна инфраструктура, както и с десетките санирани блокове в града.   В резултат на добрата работа, Кърджали е сред малкото градове в страната, които имат положителен прираст на населението, и е на първо място в страната по инвестиции, направени в ученик у нас.   Основен приоритет за бъдещия мандат на кмета са пространствата близо до хората – междублоковите паркове и площадки, кварталните улици и облагородяване на средата в града. Инж. Азис си поставя в следващите години да има филиал на образователна институция в сферата на висшето образование. Отварянето на Младежки център е сред основните цели на инж. Азис.   С намигване към зрителя, всички тези приоритети са загатнати в новия анимиран предизборен клип, който е публикуван в социалните мрежи. Мотото на настоящата предизборна кампания на инж. Азис е „Заедно за Кърджали“, като утвърден модел в управлението на града е гражданите да бъдат изслушвани и да се работи заедно с тях.    Хасан Азис е кандидат за кмет на Кърджали, издигнат от ДПС. Инж. Азис е кмет на града от 2003 г. до момента.  ", "date": "2019.10.23", "title": "Младежите на ДПС Кърджали поставиха нови стандарти в ПР-а с анимиран предизборен клип "}
{"url": "http://epicenter.bg/article/Vesela-Lecheva--Da-pobedim-v-imeto-na-Veliko-Tarnovo-i-v-imeto-na-detsata-ni-/196701/2/0", "text": "   „Чувствам се горд българин и горд гражданин на Велико Търново. Но от всички титли, които имам, тази, която най-много ценя е званието „Почетен гражданин на Велико Търново“. Благодаря ви за това звание, благодаря за тази награда, която е дълбоко в сърцето ми“, каза при закриването на кампанията и пред стотиците великотърновци, събрали се в парк „Дружба“, кандидатът за кмет на община Велико Търново от коалиция „БСП за България“, АБВ, „Движение 21“ Весела Лечева. Тя призна, че за последните четири седмици е успяла да се срещне и да разговаря с много жители на Общината, събрала е мнения и идеи. „Видях много тъга, тревога, апатия, но видях и много надежда във вашата очи. Получих много подкрепа и сила и вярвам, че заедно сме силни. Велико Търново има огромно бъдеще. Бъдеще, което ни завещаха нашите титанични предци. Затова днес се изправям пред вас със самочувствие и увереност, че мога да дам на Велико Търново това, което градът вече ми даде. Аз израснах тук под вашите грижи, тук ме възпитахте като характер, тук се научих да се боря до победата. Знам как се изкачват върхове. Само, когато се равняваш с най-добрите, само така се стига до най-високия връх. Това искам и за нашия град. Да се сравнява с най-добрите“, каза още Весела Лечева. И допълни, че само, когато има търновци зад гърба си, всички заедно могат да се изправят срещу посредствеността, разрухата, имитацията, бутафорията и заблудата. „Явно моите опоненти са много уплашени, за да продължават да твърдят, че не съм търновка и че участвам в уговорени мачове. Никога не участвам в уговорени мачове. За мен смисълът винаги е в честната игра, това което исках в тази кампания - смислен дебат за бъдещето на Велико Търново, смислена и аргументирана дискусия за Велико Търново. Не се случи. Говорим за тротоари, за плочки, за саниране. Аз не искам този разговор. Вече ви дадох дума, че за един мандат ще приключа този разговор за тротоарите, за безхаберното презастрояване, за мръсния въздух и паркирането. Можем да удвоим доходите, въпреки че опонентите ми твърдят, че не можем. Можем, стига да знаем как да привлечем нови качествени инвестиции. Стига да знаем как да направим от туризма индустрия“, коментира още Весела Лечева.  След това тя покани на сцената до себе си всички кандидати за общински съветници и за кметове на малките населени места. „Представям ви моя отбор. Това са хората, с които можем да победим в името и бъдещето на Велико Търново, в името на нашите деца. Велико Търново е в сърцето на всеки българин, на всеки търновец. Велико Търново е дълбоко в моето сърце. За тази кауза, за тази мисия, ще отдам и последните сили. Повярвайте ми няма да ви предам. Можем и знаем как да направим Търново отново Велико“, заяви Весела Лечева.  Най-емоционален от всички обаче беше баща й - Николай Лечев, този, който я е извел до двете й вицеолимпийски титли, до световните и европейски върхове в спортната стрелба. Разплакан и силно развълнуван, Николай Лечев се качи на сцената и застана до дъщеря си.  „Здравейте, боляри. В столицата на България съм и искам да подкрепя един от малкото кандидати за кмет, който говори за култура. Весела Лечева казва, че в 21 век да се говори само за тротоари и за асфалт, е несериозно. И е така. Няма защо да сме благодарни за всеки нов тротоар, предполага се, че трябва да имаме нормални тротоари и улици. Ако искаш да унищожиш един народ, започващ от културата“, каза и Нона Йотова, която е народен представител на 44 Народно събрание.  Да подкрепи своя колега и приятел, във Велико Търново дойде още един депутат - Крум Зарков, който каза: „Има ли нужда да обяснявам колко специален град е Велико Търново. Кой българин обаче не го боли, когато вижда и усеща, че последните години градът на духа се превърна в град на страха. Кой българин стои и гледа безучастно как Търново залинява, вместо да заеме мястото си в центъра на България, не само географски, а културно и духовно. Няма такъв и затова, боляри, вземете съдбата си в ръце и в неделя покажете, че все още има достойни и свободни хора в този град. Вашето оръжие се казва Весела Лечева“. Тони Димитрова, Нона Йотова, Стефан Илчев, гайдарите от „Орфикус“ с ръководител Петър Янев и водещият Ники Априлов направиха вечерта за търновци още по-вълнуваща.  ", "date": "2019.10.23", "title": "Весела Лечева: Да победим в името на Велико Търново и в името на децата ни!"}
{"url": "http://epicenter.bg/article/Tsatsarov--Otpadaneto-na-monitoringa-e-obektivna-otsenka--no-ne-biva-da-ni-uspokoyava-/196702/2/0", "text": "Отпадането на мониторинговия доклад на ЕК за страната ни е плод на реалистичната и обективна оценка на ЕК и на всичко онова, което бе направено от нас. Това е плод на усилия отвън и отвътре. Получихме една доста обективна оценка. Мониторинговият доклад на ЕК не радва всички. Тези, които мислят за България трябва да бъдат доволни. Усилията ни бяха оценени по достойнство. Това каза главният прокурор Сотир Цацаров, предаде репортер на Novini.bg.    Той предупреди, обаче че успокоението, че всичко е приключило, е безкрайно лъжовно чувство. „Ако живеем с това чувство, ще получим негативен резултат много скоро – от нашите граждани и отвън. Всяко успокоение е вредно. То ще ни върне години назад.   Оттук нататък трябва да се направят нещата, които са отразени в самия доклад и които са ангажимент на правителството – измененията в Закона за съдебната власт, които касаят отмяна на задължението за деклариране на членството на магистрати и отмяната на Чл. 230 от Закона за съдебната власт, който дава възможност за отстраняване. Казано по друг начин, приравняване към наказателно преследване на магистратите към всички български граждани“, каза обвинител номер едно в страната.    „Не се прави нищо необичайно на тези избори, нито от това, което е предвидено в Изборния кодекс. Ако се приеме, че необичайното е купуване на гласове, нашият отговор е това“, заяви главният прокурор по повод ареста на кандидата за кмет на град Несебър. По думите му, той ще участва в изборите.    Цацаров уточни, че всички разследвани по това досъдебно производство за задържани с прокурорско разпореждане до 72 часа и предстои съдът да им определи мярка за неотклонение.", "date": "2019.10.23", "title": "Цацаров: Отпадането на мониторинга е обективна оценка, но не бива да ни успокоява "}
{"url": "http://epicenter.bg/article/Biser-Petkov/196704/2/0", "text": "580 млн. лева повече приходи от осигуровки са заложени догодина в проекта на бюджет на Държавното обществено осигуряване (ДОО), обяви социалният министър Бисер Петков по време на обсъждането на бюджета на НОИ за следващата година. Надзорният съвет на НОИ разглежда проекта на Закона за бюджета на Държавното обществено осигуряване за 2020 година.    Министърът отбеляза, че дефицитът намалява, което прави осигурителната система все по-автономна и стабилна.  По думите му, ръстът е резултат от високите равнища на заетост, които се очаква да продължат и следващата година на пазара на труда, и от политиката на повишаване на доходите и в реалния, и в бюджетния сектор.    Като председател на Надзора на НОИ министър Петков обясни, че приходите в НОИ ще се увеличат:    \"7.8 десети процента спрямо събраните за тази година, което е резултат от високите равнища на заетост, които се очаква да продължат и следващата година на пазара на труда и от политиката на повишаване на доходите. И в реалния, и в бюджетният сектор това като цяло действа стабилизиращо. В бюджета за следващата година е предвидено около две трети от всички разходи да се финансират от осигурителни вноски, тоест само около една трета да се покрива, казвам само, защото само до преди няколко години пропорциите бяха съвсем различни\".    \"Трайна тенденция е всички фондове, с изключение на фонд \"Трудова злополука и професионално заболяване\", да са в недостиг, като най-голям е недостигът във фонд \"Пенсии\". За фонд \"Безработица\" тази година недостигът е по-малък, като цяло за този фонд се предвиждат и намаления на разходите в следствие на намаление на равнищата на безработица , както и на броя на хората, които имат право на това обезщетение\" каза в отговор на въпрос Петков.    ", "date": "2019.10.23", "title": "Бисер Петков: 580 млн. лева повече приходи от осигуровки за 2020г."}
{"url": "http://epicenter.bg/article/Petar-Vitanov--Monitoringat-tryabva-da-otpadne--za-da-ne-bade-izpolzvan-politicheski-/196707/2/0", "text": "\"Българите сме свикнали докладът на Европейската комисия често да бъде използван за вътрешнополитически цели. Предстоят избори и в България, и в Румъния и някои политически партии ще се опитат да капитализират изводите за двете страни. Затова Механизмът за сътрудничество и проверка трябва да отпадне, за да не бъде използван като инструмент за политически цели\".   Това заяви ръководителят на Делегацията на българските социалисти в ЕП Петър Витанов пред Бг Он Еър в Страсбург. Той акцентира на това, че премахването на доклада е само стъпка към прекратяване на механизма и реформите следва да продължат. Витанов каза още, че докладът на Европейската комисия е положителен за България. \"Всички полагахме усилия - не само правителството, а и опозицията - за да отпадне механизмът. Той е дискриминационен по своя характер, доколкото се прилага само за 2 от държавите членки, а проблеми с върховенството на закона има и в други страни членки\", коментира още той. Евродепутатът добави, че механизмът е и неефективен, защото в последните години се е превърнал в чиста формалност и е престанал да се базира на обективни критерии. „ Тази стъпка не е изненада, още през януари Юнкер обяви, че целта му е отпадане на Механизма за сътрудничество и проверка до края на мандата на настоящата ЕК. Правителството може и да е убедило Брюксел, че всички препоръки са изпълнени, но по-важно е дали българските граждани са убедени в същото“, подчерта Витанов.    Петър Витанов обясни, че се предвижда и въвеждането на нов, всеобхватен механизъм за всички държави членки. \"Това е подход, който носи по-висока степен на равнопоставеност и обективност на третирането за всички държави. Все още не сме видели критериите, по които ще бъде разработен той. Да се надяваме, че няма да са по-тежки от досегашните“, коментира още Витанов    Коментирайки изказванията на комисар Аврамопулос, че Комисията се надява скоро България, Румъния и Хърватия да влязат в Шенген, Витанов припомни, че няма пряка връзка между механизма и Шенген, но за съжаление докладите по механизма са били използвани досега от някои държави членки- именно с цел да спират влизането на България и Румъния в Шенген.     ", "date": "2019.10.23", "title": "Петър Витанов: Мониторингът трябва да отпадне, за да не бъде използван политически!"}
{"url": "http://epicenter.bg/article/Sergey-Stanishev-/196659/2/0", "text": "\"Европейската комисия обеща да прекрати мониторинга над България в областта на правосъдието, борбата с корупцията и организираната престъпност (след като се консултира с Европейския парламент и държавите-членки). Това само по себе си е добра новина\", написа в профила си във Фейсбук президентът на ПЕС Сергей Станишев.   \" , например. Върховенството на закона трябва да се следи във всички страни-членки на ЕС, а не само в България и Румъния. Новата Европейска комисия вече се ангажира да представи законодателно предложение за нов, широкообхватен общоевропейски механизъм, където критериите да бъдат еднакви за всички\", пише още лидерът на европейската левица.    И продължава: \"Разбира се, становището на Комисията не може да бъде индулгенция за никого. Едва ли някой си прави илюзии, че у нас съдебната реформа е приключила, или че необратимо сме преборили организираната престъпност и корупцията. В крайна сметка най-важният критерий си остава доверието на гражданите в съдебната система и институциите, а то е едно от най-ниските в ЕС.   В днешния доклад ясно се посочва ролята на бъдещия „постмониторингов“ Съвет и интегрирането му в новата, общоевропейска рамка за всеобхватно наблюдение на върховенството на закона.   Би било наистина разочароващо, ако днес, в навечерието на местните избори бием фанфари, а утре се окажем в една кошница с Полша и Унгария, например.    Искрено се надявам, че евентуалното отпадане на МСП ще бъде решителната крачка на България към Шенген. Също днес, Европейската комисия обяви, че Хърватия е изпълнила техническите критерии за членство в шенгенското пространство и е готова да се присъедини. Би било също наистина разочароващо, ако се окаже, че хърватите са се изравнили с нас само след 5 години еврочленство, и бъдат приети в Шенген дори преди нас, които от 10 години чакаме на вратата. Постигането на тази голяма национална цел изисква да работим заедно с румънците и хърватите срещу двойните стандарти и националния егоизъм в ЕС. \"  ", "date": "2019.10.23", "title": "Сергей Станишев: Дано отпадането на мониторинга бъде решителна крачка към Шенген!"}
{"url": "http://epicenter.bg/article/Toploto-vreme-prodalzhava-/196663/2/0", "text": "Днес времето ще се задържи топло за сезона и ще е слънчево. Преди обяд над Източна България и на места около Дунава ще има мъгла или ниска облачност. След обяд ще духа слаб източен вятър. Максималните температури ще са между 22 и 27 градуса, в София - около 25 градуса.    Над Черноморието в часовете преди обяд ще има мъгла или ниска облачност, а около и след обяд ще бъде слънчево. Ще духа слаб вятър от изток-североизток. Максималните температури ще са между 20 и 23 градуса. Температурата на морската вода ще е е 20-21 градуса. Вълнението на морето ще бъде 1-2 бала.    Над планините времето ще се остане слънчево и топло. Ще духа слаб източен, само по най-високите части на Рила и Пирин до умерен североизточен вятър. Максималната температура на 1200 метра ще е около 21 градуса, на 2000 метра - около 15 градуса.    Атмосферното налягане през деня слабо ще се понижи, но ще остане по-високо от средното за месеца.    В четвъртък и в петък времето ще остане топло за сезона, в повечето райони - и слънчево, на места в низините в източната половина от страната след полунощ и в часовете преди обяд ще има ниска облачност или мъгла. Ще бъде почти тихо.    Преобладаващите максимални температури ще са между 21 и 26 градуса, минималните - най-често ще бъдат между 6 и 11 градуса, по-високи ще са температурите по Черноморието. ", "date": "2019.10.23", "title": "Топлото време продължава!"}
{"url": "http://epicenter.bg/article/Premierat-Borisov--Nad-62-tona-naryazan-tyutyun-sa-zadarzhali-mitnitsite-i-MVR/196708/2/0", "text": "Над 62 тона нарязан тютюн са задържали митниците и МВР. Това каза премиерът Бойко Борисов на пресконференция за резултатите от проучването на празните опаковки от цигари, показващи тенденциите и нивата на незаконна търговия с цигари за второто тримесечие на 2019 г., предаде Агенция „Фокус“.   „Данните са добри, работи се активно. Ако тези 62 тона тютюн ги превърнете в цигари, можете да сметнете колко ТИР-а са. Колегите от Словакия и Унгария ми изказаха благодарност за работата на техните служби с нашата служба за Борба с организираната престъпност. Две огромни банди в Унгария и Словакия са разбити, подобно на България, където задържахме в Пловдив, с наше ноухау и наши консумативи. Така навремето беше с компактисковете, ако си спомняте, като ги притисна държавата те отидоха в Черна гора и на други места. Сега, когато видяха че в България няма шанс, започнаха да изнасят фабриките другаде. Но ние продължаваме с нашето сътрудничество с чуждите служби и поне 10-15 фабрика извън България, които с наши данни, с наша информация на службите до съседите, са разбити“, допълни още Бойко Борисов.   Стотици милиони е ефектът за България от мониторинга на алкохола и горивата в рафинериите,  каза още премиерът Бойко Борисов.   „Имаме с 20% спад на туризма тази година, но с 10% по-голям приход от алкохол. Сложихме 24-часов непрекъснат мониторинг дестилационните колони. Пред всички рафинерии на входовете сме наредили колите на тол и приходите на горивата отидоха веднага в съвсем положителна посока в бюджета.   Днес сме дали 30 милиона повече за театрите и културата. Стотици милиони е ефектът за бюджета и за българските граждани. А продължава да се пише, че правителството тотално се провали в разбиването на контрабандата, която преди нас беше много силно развита в България.   Тези, които говорят за корупция, може да ги попитате, най-лесният начин да се изкарат пари е от контрабандата на цигарите, които разваляха цялата политическа класа, съдии, прокурори, граничари, митничари и още хиляди знайни и незнайни герои. Политическата воля на Прокуратурата и службите, мисля че даде своя резултат“, допълни още премиерът Бойко Борисов.   Догодина ще увеличим доходите с 10%, заяви премиерът Бойко Борисов.   „Имаме да увеличаваме доходи. 10% догодина на всички служители. В Пловдив вчера видяхте какъв завод се откри за фарове и стопове на коли. Не само ги произвеждаме, а и 40 българи ги измислят. Работят и правят дизайна на тези коли. 200 българи пишат софтуера на всички хибридни автомобили. Само че искат Околовръстно, защото стотици тирове излизат от фабриките. И на Пловдив трябва околовръстно, иначе блокираме града. Трябват 150 милиона. На „Младост“ в София вече багерите копаят. От „Младост“ до „Тракия“ продължава Южната дъга, но и там трябват 150 милиона.   Длъжни сме да го направим. Влизаме в Плевен - Околовръстното на Плевен, защото иначе блокираме града. Завчера дадохме на Търговище - 3000-400 работници работят там, но нямат път.   На Костинброд за завода на „Кока кола“ трябва да направим пътя. Вучич е готов почти, ние догодина това време ще сме пуснал Белград-София-Истанбул без светофар.   За да продължи ръста на икономиката в България ни трябват пари. Завчера започнахме пътя Ботевград-Мездра, където колко хора загинаха в катастрофи. Обходите на Монтана и на Враца. 4 лентовия път нагоре да върви – ето ви 1 милиард.   Ако отидете на автомагистрала „Струма“ вече влязохме в планината за към Кресна. Работим по тези мащабни проекти и продължаваме да сме на излишък и имаме над 10 милиарда фискален резерв.   Това ли е така нареченият „тотален провал на правителството?“, попита още Бойко Борисов.", "date": "2019.10.23", "title": "Премиерът Борисов: Догодина ще увеличим доходите с 10% (Видео)"}
{"url": "http://epicenter.bg/article/Radina-Bankova--Pri-segashnoto-upravlenie-v-Lovech-nyama-vrazka-s-grazhdanite-/196709/2/0", "text": "  \"Всички заедно трябва да поискаме промяна като граждани и заедно да я направим\". Това каза Радина Банкова, кандидат за кмет на община Ловеч, подкрепена от БСП на среща с жителите на село Слатина. С нея беше и Николай Стоянов, председател на Инициативния комитет, издигнал кандидатурата й.    \"Между управляващите и останалите граждани няма никаква връзка, хората са обезверени, не вярват в бъдещето, напускат града. Общинското управление трябва да чува проблемите, да откликва на несгодите на гражданите, а от обиколките ми в селищата на общината се убеждавам, че това съвсем не е така - виждам възрастни самотни хора, липса на социални услуги; неремонтирани с години улици и пътища; затворени, рушащи се читалища; лошо качество на питейната вода. Оказва се, че общината не отделя никакви средства за повечето села, но има и такива, приближени по партийна линия до управляващите, които са получили някакви средства\", каза още Банкова.    Кандидатът за кмет Радина Банкова представи пред присъстващите на срещата и други дейности на общината, които трябва да се променят задължително - прозрачно управление, административни услуги без бюрокрация и некомпетентност, въвеждане на съвременни технологии в общината, използване на общинската собственост в полза на гражданите, сметосъбирането и сметоизвозването да станат общинска дейност, за да се намали цената на услугата за гражданите и най - важното - да се възроди икономиката като се промени нормативната уредба, за да улесни и ускори работата по документи с всеки един предприемач.    Ваня Василева, кандидат за кмет от БСП за село Слатина, припомни на своите съселяни някои от решените проблеми в селото по време на последния от трите й мандата досега. Тя сподели още с тях, че по всяко време на денонощието се е старала да бъде в помощ на хората. \"Кметът на селото е човекът, който трябва да знае проблемите на хората и да им помага да ги решават, независимо кой от коя политическа сила е\", заяви Ваня Василева.     Гражданското общество трябва да намери своето място в местното самоуправление    \"Дошло е време да се ангажираме с проблемите, които са се натрупвали толкова време при липсата на контакти и взаимоотношения между управляващите в общината и гражданите в Ловеч и останалите населени места. Това заяви кандидатът за кмет на община Ловеч, подкрепен от БСП, Радина Банкова на втора й среща с жителите на комплекс \"Младост\" в Ловеч. \"Гражданското общество трябва вече да осъзнае как самото то може да заеме съзнателно своето място в местното самоуправление. Не бива да се примиряваме, а да започнем веднага промените, защото безкрайно много сме се забавили\", каза още тя.    По време на разговора стана дума за изготвения преди години проект за цялостна реконструкция на жилищния комплекс, по който сегашното общинско управление нищо не е предприело. Няма помещение за събирания на гражданите, от ремонт се нуждае водопроводната мрежа, наложително е да се въведе ефективна организация и контрол на сметосъбирането и сметоизвозването, от обновяване се нуждаят зелените площи в междублоковите пространства.       ", "date": "2019.10.23", "title": "Радина Банкова: При сегашното управление в Ловеч няма връзка с гражданите!"}
{"url": "http://epicenter.bg/article/Tramp-odobri-4-5-miliona-dolara-za--quot-Belite-kaski-quot-/196688/7/0", "text": "Президентът на САЩ Доналд Тръмп вчера одобри отпускането на допълнителна помощ от 4,5 милиона долара за доброволческата организация \"Сирийска гражданска защита\", известна като \"Белите каски\", съобщиха Франс прес и ДПА, цитирани от БТА.   В комюнике на Белия дом се посочва, че Тръмп е разрешил помощта, \"за да продължи подкрепата на САЩ за важната и високо ценена работа на организацията\" в Сирия. \"Съединените щати насърчават нашите съюзници и партньори да се присъединят към нас в подкрепата ни за \"Сирийската гражданска защита\" и в усилията ни да защитим цивилни, религиозни и етнически малцинства, и други невинни жертви на сирийския конфликт\", се добавя в комюникето. В него се отбелязва, че \"Белите каски\" са спасили над 115 хиляди души от началото на гражданската война в Сирия. \"Белите каски\" са обвинявани от сирийската армия, че подкрепят бунтовниците в зоните, в които извършват спасителните си акции, отбелязва АФП.", "date": "2019.10.23", "title": "Тръмп одобри 4,5 милиона долара за \"Белите каски\""}
{"url": "http://epicenter.bg/article/Tramp-e-izpolzval-vanshnata-politika-na-SASht-za-lichni-tseli--zayavi-diplomat-ot-Kiev/196693/7/0", "text": "Високопоставен американски дипломат в Украйна свидетелства пред членове на Камарата на представителите на американския Конгрес и неговите показания затвърдиха идеята, че Доналд Тръмп може би е използвал американската външна политика за лични политически цели, предаде Франс прес, цитира Новини.бг   По време на изявление при закрити врата, чието съдържание бързо изтече в медиите, Бил Тейлър, който е американски шарже д'афер в Киев, разказа как президентът Тръмп се опитал да окаже натиск върху Украйна, за да разследва тя семейството на неговия опонент от Демократическата партия Джо Байдън с приближаването на президентските избори в САЩ през 2020 г. Дипломатът разказа, че Тръмп обвързал удовлетворяването на неговото искане с отпускането на помощ на Вашингтон за Киев.    Пред депутати от Камарата на представителите Тейлър каза, че американският посланик в ЕС Гордън Съндланд му дал ясно да се разбере, че Тръмп обвързал деблокирането на американска военна помощ за Украйна с евентуално обявяване от Киев на започване на разследване срещу сина на Джо Байдън, който е бил член на административния съвет на украинска компания. \"Господин Съндланд ми каза, че всичко е било свързано с едно такова съобщение, в това число и помощта\", каза Тейлър.    Неговите показания, съдържащи се в документ от 15 страници, бяха изцяло публикувани във в. \"Вашингтон пост\". \"Посланик Съндланд каза, че е говорил с украинския президент Володимир Зеленски и му е казал, че въпреки, че не става дума за нещо в замяна, ако той не изясни публично нещата, то ние ще се озовем в задънена улица\", каза Тейлър. Той поясни, че под \"задънена улица\" е разбрал, че Украйна няма да получи военната помощ, от която се нуждае.    Пред конгресмените Тейлър разказа, че Съндланд се е опитал да му разясни логиката на бизнесмен на Тръмп. \"Когато един бизнесмен е напът да подпише чек на някого, който му дължи нещо, този бизнесмен иска от този човек да му плати, преди да подпише чека\", е казал Съндланд на Тейлър.    Конгресмените от Демократическата партия, присъствали на изслушването, съзряха в него основателно доказателство, подтикнало ги да започнат разследване за импийчмънт на Тръмп.    Говорителката на Тръмп нарече всичко това кампания за оклеветяване, а Тръмп засега не е реагирал директно на изказванията на Тейлър.", "date": "2019.10.23", "title": "Тръмп е използвал външната политика на САЩ за лични цели, заяви дипломат от Киев"}
{"url": "http://epicenter.bg/article/Kabinetat-prie-Natsionalna-strategiya-za-adaptatsiya-kam-izmenenieto-na-klimata/196734/2/0", "text": "Правителството одобри Национална стратегия за адаптация към изменението на климата и План за действие, съобщи правителственият информационен център. С приемането на стратегията България ще изпълни международните си задължения като страна по Рамковата конвенция на ООН по изменение на климата, Протокола от Киото и Парижкото споразумение.    На национално ниво разработването на стратегията е залегнало в Закона за ограничаване изменението на климата.    Документът очертава стратегическата рамка и приоритетите по отношение на адаптацията към изменението на климата до 2030 г.    Целта е да се намали уязвимостта на страната спрямо последиците от изменението на климата и да се подобри капацитетa за адаптация на екологичните, социалните и икономическите системи към въздействията на изменението на климата.    Националната стратегия за адаптация към изменението на климата обхваща девет сектора, които са: сектор „Селско стопанство“, сектор „Гори“, сектор „Биологично разнообразие и екосистеми“, сектор „Води“, сектор „Енергетика“, сектор „Транспорт“, сектор „Градска среда“, сектор „Човешко здраве“ и сектор „Туризъм“.    Със стратегията се запълва празнота в политиката на България по изменение на климата, като се очертава подходът на страната за адаптиране на ключовите сектори на икономиката към променящия се климат. Част от документа е и разработеният План за действие, в който са определени целите и приоритетите за подобряване на капацитета за адаптация.    В плана детайлно са разписани дейности за всеки от секторите, в това число необходим финансов ресурс, очаквани резултати, отговорни институции за тяхното прилагане.    За първи път в България е изготвен и макроикономически анализ. В анализа са оценени социално-икономическите последици от въздействията от изменение на климата. Изчисленията показват, че ако не се предприемат действия, изменението на климата ще окаже негативно влияние във финансово отношение, като е възможно да ликвидира икономическия растеж на страната до 2050 г.  ", "date": "2019.10.23", "title": "Кабинетът прие Национална стратегия за адаптация към изменението на климата"}
{"url": "http://epicenter.bg/article/Bozhankov--Za-dobra-infrastruktura-shte-prilozhim-kontrol--prozrachnost--Shte-sazdadem-obshtinsko-predpriyatie/196736/2/0", "text": "  Кандидатът за кмет на Горна Оряховица от БСП Явор Божанков излиза с конкретен план за общината. Четири дена преди местните избори той публикува обръщение към гражданите.   Ето го:                ", "date": "2019.10.23", "title": "Божанков: За добра инфраструктура ще приложим контрол, прозрачност! Ще създадем общинско предприятие"}
{"url": "http://epicenter.bg/article/Yuliy-Pavlov--Fandakova-uvelichava-predninata-si-pred-Manolova--veche-vodi-s-9--/196737/2/0", "text": "За кандидата на ГЕРБ Йорданка Фандъкова на първи тур биха гласували 40,1%, за гражданския кандидат Мая Манолова - 31,2%. Забелязва се отлив на гласоподаватели и за двете кандидатури, но докато отливът за Фандъкова е около 2%, при Мая Манолова той е 8%. Това прави 9% разлика между двете в ползва на Фандъкова на първи тур. Това сочат данните от последното проучване на Центъра за анализи и маркетинг, представено от собственика му Юлий Павлов. Според данните на трето място е кандидатът на Демократична България Борислав Игнатов с 8,3% и кандидатът на ВМРО Ангел Джамбазки с 5,3%.    Данните показват още, че е много малка възможността ГЕРБ да събере мнозинство в бъдещия общински съвет.    \"Пет партии ще влязат със сигурност в общинския съвет - ГЕРБ, БСП, Демократична България, ВМРО, Атака. Има още няколко партии, които имат шанс да вкарат общински съветници\", коментира социологът.    \"Спадът при Манолова е по-голям поради две причини. Първата е, че се появиха много малки кандидати, които разделиха опозиционния вот. Втората е причина е самата кампания. По време на нея Мая Манолова не успя да покаже, че е подготвена да бъде кмет, докато кампанията на Фандъкова е по-успешна\", каза още Павлов.    Балотажът много отдавна е сигурен, че ще бъде между Мая Манолова и Йорданка Фандъкова. Въпросът е, че става все по-вероятно редът, с който ще влязат в балотажа, да е Фандъкова-Манолова.    Струва ми се по-вероятно, че разликата няма да бъде по-малка от 53% на 47% на втори тур, коментира социологът.  ", "date": "2019.10.23", "title": "Юлий Павлов: Фандъкова увеличава преднината си пред Манолова, вече води с 9% "}
{"url": "http://epicenter.bg/article/Vanshno-za-zloveshtata-sluchka-vav-Velikobritaniya--Ne-e-potvardeno--che-namereniyat-kamion-e-balgarski-/196738/2/0", "text": "Посолството ни в Лондон е в контакт с британските власти по изясняване на случая с намерените мъртви в камион 35 души в графство Есекс. Това съобщиха от пресцентъра на МВнР.   Установена е връзка с британската полиция, представител на посолството ни е провел среща и в Министерството на външните работи в Лондон. Посланикът ни Марин Райков е разговарял по телефона с британската посланичка в София Ема Хопкинс като са се договорили да следят заедно случая. Към момента още не може да бъде потвърдено дали намереният камион е с българска регистрация. Няма данни и за националността на намерените в камиона човешки тела. От британската полиция са предупредили, че идентификацията им ще отнеме дълго време.  ", "date": "2019.10.23", "title": "Външно за зловещата случка във Великобритания: Не е потвърдено, че намереният камион е български!"}
{"url": "http://epicenter.bg/article/-MS-odobri-94-400-lv--za-postradali-ot-bavno-pravosadie/196740/2/0", "text": "Допълнителни разходи в размер на 94 400 лв. по бюджета на министерството на правосъдието бяха одобрени днес от Министерския съвет, съобщиха от правителствената информационна служба. Сумата е предназначена за възстановяване на направените от министерството разходи по изплащане на обезщетения на граждани и юридически лица, пострадали от бавно правосъдие. Това е общият размер на сумата, изплатена за третото тримесечие на 2019 г. от бюджета на министерството на правосъдието по сключени споразумения за нарушени права за разглеждане и решаване на делата им в разумен срок. Изплащането на обезщетения за вреди от бавно правосъдие се извършва по реда на Глава трета „а“ от Закона за съдебната власт. Заявления срещу актове, действия или бездействия на органите на съдебната власт, с които се нарушава правото на разглеждане и решаване на делото в разумен срок, могат да подават страни по приключени граждански, административни и наказателни производства, както и обвиняеми, пострадали или ощетени юридически лица по прекратени досъдебни производства.   Заявленията се разглеждат от специализирано звено на Инспектората към Висшия съдебен съвет, където се извършва проверка на обстоятелствата, а произнасянето по преписката се дължи в 6-месечен срок от постъпването на заявленията. Ако бъде преценено, че правото на заявителя на правосъдие в разумен срок е било нарушено, министърът на правосъдието или посочено от него лице определя размера на обезщетението, съобразно практиката на Европейския съд по правата на човека и предлага сключване на споразумение със заявителя. Средствата, необходими за изплащане на сумите по сключените споразумения, са планирани в централния бюджет.", "date": "2019.10.23", "title": " МС одобри 94 400 лв. за пострадали от бавно правосъдие"}
{"url": "http://epicenter.bg/article/Tsatsarov--Ochakvam-naprezhenie-da-sapatstva-utreshniya-izbor-na-Ivan-Geshev/196742/2/0", "text": "„Очаквам напрежение да съпътства утрешния избор на Иван Гешев за главен прокурор на България. Това е изкуствено създадено напрежение”. Това каза главният прокурор Сотир Цацаров, цитиран от БГНЕС.   „Напрежението и протестът е опит за политически натиск. При най-първите протести, когато беше открита процедурата за избор на главен прокурор, един политически лидер каза в прав текст, че това е политически натиск. Той се казва Христо Иванов“, заяви Цацаров. Той коментира още, че призивите на Росен Плевнелиев Румен Радев да не подписва указа са неприемливи. „Всеки има право на мнение. Същевременно и аз имам право мнение и казвам, че не приемам този призив на Плевнелиев. Такова изказване е крайно неприемливо“, отсече главният прокурор. Цацаров не се съгласи и с твърдението, че хиляди хора протестират срещу кандидатурата на Гешев. „Не отричаме, че има хора, които протестират по убеждение, но не съм съгласен с определението за хиляди хора. Всеки има право да протестира, стига той да не е иницииран по някакъв начин“, заяви Цацаров и припомни, че кандидатурата на Гешев е предложена от прокурорската колегия, която е решила да бъде професионална.   „Има право и министърът на правосъдието да издигне кандидатура. Тогава щяхте да ме питате защо изпълнителната власт се намесва в съдебната власт“, заяви той и увери, че не се случва нищо необичайно. „Случва се това, което беше разписано в Закона за съдебната власт по предложение на Христо Иванов, когато беше министър на правосъдието. Някак си ми се струва неестествено да протестираш срещу нещо, което се случва по процедура, която ти самият си предложил. Искахме реформа, ето я реформата“, каза още той и коментира думите на Лозан Панов, който, цитирайки Илфи Петров е каза, че съдебната власт е давеща се. „Ако той се чувства давещ се - ок, аз лично не се чувствам такъв“, заяви главният прокурор.   Той посочи още, че докладът на ЕК е обективен и позитивен. „Намирам го като доклад, който оценява по достойнство българските усилия. Намирам го като много добра и позитивна оценка за всичко, което е направила изпълнителната и съдебна власт. Известно ми е, че докладът причинява и болка в някои политически среди и сред мои колеги в съдебната палата, но не мога да им помогна“, коментира още той. По отношение на задържаните във вторник  в Несебър кандидати за кмет и общински съветници, Цацаров обясни, че обвиненията срещу тях са за купуване на гласове.   „Задържането е след разрешение на Централната избирателна комисия. Всички тези действия не заличават качеството на кандидатите като такива. В крайна сметка това е нашият отговор на купуването на гласове. Разрешението за задържане позволява да ги задържим до 72 ч. и да ги изправим пред съд. Може би в четвъртък от Специализираната прокуратура ще дадат брифинг. Не се знае още какви ще са обвиненията на петимата задържани и дали ще се наложи ново искане за снемане на имунитети срещу други кандидати“, каза още той.", "date": "2019.10.23", "title": "Цацаров: Очаквам напрежение да съпътства утрешния избор на Иван Гешев"}
{"url": "http://epicenter.bg/article/-Balgarski-poshti--shte-razprostranyavat-pechatnite-izdaniya--reshi-Ministerski-savet/196744/2/0", "text": "Правителството определи държавното дружество „Български пощи” да извършва дейността по разпространение и продажба на печатни издания на територията на страната, съобщи БНР.   Министърът на транспорта, информационните технологии и съобщенията е натоварен с изпълнението на решението, включително ако е необходимо да се прибегне и до законодателни изменения, записаха министрите.    Според правителството така ще се осигури ефективното разпространение на печатни издания в цялата страна и ще даде възможност за диверсификация на разпространението без да се ограничава конкуренцията.    По-рано днес премиерът Борисов коментира, че това ще бъде гаранция за свободата на словото:    \"Да не оставяме частници да правят разпространение. \"Български пощи\" са 100% държавни, имат достъп до всички населени места, така че гарантираме, че всяко издание ще отиде там, където искат да го прочетат\".", "date": "2019.10.23", "title": "„Български пощи” ще разпространяват печатните издания, реши Министерски съвет"}
{"url": "http://epicenter.bg/article/D-r-Emil-Karaivanov-s-grizha-za-naselenite-mesta-v-obshtina-Asenovgrad/196745/2/0", "text": "  „Силно местно самоуправление в една община е това, което дава шанс на всички нейни граждани да участват в управлението през целия мандат. Избирането на кметски съвети по населени места ще даде възможности за по-точно и по-надеждно формулиране на проблемите на хората в съответното кметство. Затова съм убеден, че освен проблемите, свързани с редовното комунално обслужване, осигуряването на удобен и достъпен междуселищен транспорт, който да свързва селата с общинския център, има много повече въпроси, които трябва да бъдат решени.”   Това каза кандидатът за кмет на община Асеновград от БСП д-р Емил Караиванов пред хората от село Тополово. Той разказа за постигнатите резултати през последните четири години в селото в благоустрояването, ремонта на разрушените улици след пороищата, в социалната сфера. Всичко това е направено в партньорство с досегашния кмет и кандидат за нов кметски мандат от коалиция „БСП за България” инж.Йордан Дичев.    „В нашите села, като пример Конуш, живеят много млади хора и техните деца ходят на детски градини и училища в други населени места. Затова аз напълно ви разбирам и категорично ви заявявам, че ще продължим да осигуряваме училищен автобус, ще продължим политиката на транспортни облекчения за по-големите ученици. Същевременно ще осигуряваме и навременна поддръжка на сградния фонд на читалищата и пенсионерските клубове, ще реновираме спортната база по селата за да могат децата и младите хора да я ползват в свободното си време.”, това пое като ангажименти д-р Емил Караиванов заедно с кандидата за кмет на село Конуш Георги Ваклушев на среща в препълнената читалищна зала в селото.  ", "date": "2019.10.23", "title": "Д-р Емил Караиванов с грижа за населените места в община Асеновград"}
{"url": "http://epicenter.bg/article/Buferniyat-parking-na-metrostantsiya--Stadion-Vasil-Levski--zapochva-da-raboti-za-grazhdanite/196746/2/0", "text": "Буферният паркинг на метростанция „Стадион Васил Левски“ започва да работи за гражданите. Той ще предлага услугата „Паркирай и пътувай“, която е част от цялостната политика на Столична община и Центъра за градска мобилност за насърчаване на използването на обществения транспорт в София. Това съобщиха от пресцентъра на Столична община.   Новият паркинг ще бъде отворен за разглеждане на 24 октомври в 11.30 часа.", "date": "2019.10.23", "title": "Буферният паркинг на метростанция „Стадион Васил Левски“ започва да работи за гражданите"}
{"url": "http://epicenter.bg/article/Megan-se-poyavi-v-lilavata-roklya-ot-bremennostta-si--Snimki-/196741/10/100", "text": "Меган Маркъл направи първата си публична поява след емоционалното интервю – част от документалния филм за херцозите, което даде пред телевизия ITV. В кадрите тя говори за натиска на таблоидите, на който е подложена, откакто стана част от британското кралско семейство.   И въпреки че ежедневието като съпруга на принц понякога е истинско предизвикателство, тя е наясно, че ангажиментите под светлините на прожекторите са част от задълженията на новия ѝ живот. И понеже това няма да се промени, половинката на Хари остави жалбите за несправедливостта срещу нея настрани, слагайки най-ослепителната си усмивка, с която пристигна на благотворителното събитие на организацията \"One Young World\" снощи. На него херцогинята на Съсекс оказа своята подкрепа на вдъхновяващите млади лидери по целия свят.   38-годишната Меган се появи в зала \"Royal Albert Hall\" в Лондон за церемонията по откриването на срещата на дружеството, облечена в лилава рокля с дълги ръкави и дължина над глезените на марката \"Artizia\", чиято пола имаше лека странична цепка. Това всъщност не е първият път, в който тя облича този тоалет.   През януари т.г., докато все още бе бременна с Арчи, тя го носеше на посещението си в Бъркънхед, но тогава беше комбинирала дрехата с яркочервено палто, обувки на висок ток в същия цвят и кафява дамска чанта. Сега Маркъл беше завършила визията си единствено със сини велурени обувки на ток, без бижута, а косата и се спускаше свободно на леки и нежни къдрици.   Глобалният форум обединява 2000 млади хора от над 190 страни по света, насърчавайки социалното въздействие. Мисията му е да се създаде по-отговорни и ефективни млади лидери - кауза, която Меган подкрепя напълно. Тя присъства като вицепрезидент на Кралския тръст на Общността на нациите.   Докато слизаше по стъпалата между редовете, изпълнени с посетители, отправена към отреденото ѝ място на сцената, присъстващите станаха на крака и я аплодираха бурно. Една голяма част от гостите дори извадиха телефоните си, за да заснемат появата ѝ. А лъчезарната усмивка на Маркъл дори за миг не слезе от лицето ѝ.   Източник: Дир.бг  ", "date": "2019.10.23", "title": "Меган се появи в лилавата рокля от бременността си (Снимки)"}
{"url": "http://epicenter.bg/article/-Virdzhiniya-Sabeva-GINI-predstavi-noviya-si-singal--Neka-badem-sebe-si-/196747/10/0", "text": "Вирджиния Събева GINI представи новия си сингъл „Нека бъдем себе си“ в едно от най-актуалните и модерни места в столицата, бар GINGER в мол Сердика.   Специално да уважи събитието бе дошъл и Заки, който бе ментор на Вирджиния по време на участието й в световния формат “X factor”. В началото на вечерта, той грабна микрофона и емоционално представи изпълнителката, като сподели пред гостите, че е развълнуван и щастлив, че има възможност да я подкрепи и да бъдат отново на „сцена“ заедно.    Преди да представи своя нов проект, GINI зарадва гостите, като изпълни две от най-популярните си песни – Alive, както и Teardrops ft. dj Doncho.    След аплодиментите, думата взе екзотичната Манал Ел- Фейтури, с която също  съдбата среща GINI във формата “X factor”. Тя заяви, че е щастлива за своята колежка и приятелка и че за нея е било предизвикателство да се включи във видеото на песента, режисирано от талантливия Бойко Щонов.    Вирджиния развълнувано  благодари за подкрепата „Това е най-новият ми проект и, може би, най-емоционалният в цялата ми кариера! Идеята за нея се роди, след среща с един от популярните изпълнители на българската сцена, който отказа да  работим заедно, защото имиджът ми и самата аз не сме достатъчно скандални.     Тогава си дадох сметка, че не е нужно да се променям за да се впиша и усърдно да се опитвам да създам песен просто за да се хареса, без значение, че не отговаря на моята същност.    Озъзнах, че пътят ми е точно обратният, да издигна това, което ме прави различна и да бъда себе си. Именно това ме посъветва и тази личност, за което съм ѝ безкрайно благодарна.   В края на краищата нещата се свеждат до вечната дилема-  или променяш, или СЕ променяш, моят начин да достигна до хората и да променя правилата е чрез моята музика!”   Публиката бурно аплодира емоционалното слово и се наслади на първото живо изпълнение на „Нека бъдем себе си“.   Официалната премиера на песента можете да гледате в канала на Facing the sun от 22.10.2019г.!  ", "date": "2019.10.23", "title": " Вирджиния Събева GINI представи новия си сингъл „Нека бъдем себе си“"}
{"url": "http://epicenter.bg/article/Nina-Dobrev--Az-sam-kanadka/196752/10/100", "text": "Актрисата с български корени Нина Добрев обяви, че смята себе си не за българка, а за канадка. Красавицата, която изгря в „Дневниците на вампира” има канадско гражданство и определено чувства по-голяма принадлежност към втората си родина, а не към страната, в която се е родила, научи HotArena.    Нина се подложи на детектор на лъжата заедно с артиста Люк Брейди по предложение на списание „Венити Феър”. Един от въпросите беше дали Нина се счита за канадка. А отговорът й беше положителен, пише в. „България днес”.    Актрисата е родена в София, но едва на 2 години заминава за Америка с родителите си. Тя прекарва по-голямата част от живота си там, въпреки че в последно време редовно идва и до България, за да види роднините си.    Още повече, че говори перфектно български и няма проблем да живее и в двете държави.", "date": "2019.10.23", "title": "Нина Добрев: Аз съм канадка"}
{"url": "http://epicenter.bg/article/Charliyz-Teron--Nikoga-ne-sam-iskala-da-se-omazha/196771/10/100", "text": "Чарлийз Терон е на корицата на новия брой на американското издание на списание Glamour.    В интервю за него тя споделя за работата си по новия филм \"Бомба\" и личния си живот. И така, актрисата и продуцент призна, че никога не е мечтала за брак. „Не съм имала връзка от много дълго време. Никога не съм искала да се омъжа. Това не е проблем за мен, защото съм това, което съм. Но мисля, че хората са озадачени от това, и то предимно жените, нали? “, каза тя.   Чарлийз Терон отглежда сама седемгодишения си син Джаксън и четиригодишната си дъщеря Августа.    Източник: Канал 3  ", "date": "2019.10.23", "title": "Чарлийз Терон: Никога не съм искала да се омъжа"}
{"url": "http://epicenter.bg/article/Ministar-Kralev-potvardi--V-Yambol-shte-ima-nova-sportna-zala-/196680/8/0", "text": "Министърът на младежта и спорта Красен Кралев даде старт на демонстративните спортни събития под надслов “#BeActive”, които се проведоха в Ямбол. Областна администрация Ямбол стана партньор на инициативата на Европейската комисия и на Министерство на младежта и спорта (MMС) \"Европейска седмица на спорта\", като организира провеждането на демонстративни спортни събития с участието на деца и младежи от местни спортни клубове, съобщиха от ММС.    Събитието се състоя на Градския стадион в Ямбол, за който през 2016 година ММС осигури нова тревна настилка на стойност над 370 хиляди лева.    По време на посещението си в Ямбол министър Кралев се запозна със състоянието на спортната инфраструктура и с проблемите на местните спортни клубове.    По покана на Димитър Иванов Красен Кралев проведе дискусия със спортните деятели в Ямбол. Пред тях спортният министър потвърди ангажимента, който първи обяви премиерът Бойко Борисов при посещението си - Ямбол ще има нова спортна зала с капацитет до 2000 души, която ще има топла връзка със старата зала.    “Разбира се, за да се случи това, първо трябва да получим проект в рамките на 6 милиона лева от страна на новото ръководство на Общината, който да отговаря на реалните нужди на Ямбол”, коментира Красен Кралев.    Той заяви, че ММС ще осигури средствата, необходими за обновяване на залата за волейбол на стадиона, както и за закупуване на настилки и тепих за двете зали за борба в комплекса.    “Ще помогнем на боксовия клуб, както и на всички ямболски клубове, които възпитават децата на дисциплина и любов към спорта. В най-кратки срокове ще изпълня и обещанието си към местния клуб по спортна стрелба - да закупим необходимите им нови пистолети”, заяви министър Кралев.    Красен Кралев и Димитър Иванов поеха ангажимент и към клуба по художествена гимнастика да намерят подходящо помещение, където да провеждат тренировките си.    “Сигурен съм, че Димитър Иванов ще направи необходимото жителите на Ямбол да получат нови и по-добри условия за спорт! Може да разчита на нашата подкрепа”, обърна се министърът на младежта и спорта към присъстващите.  ", "date": "2019.10.23", "title": "Министър Кралев потвърди: В Ямбол ще има нова спортна зала "}
{"url": "http://epicenter.bg/article/MS-reshi--Sazdava-se-aktsionerno-druzhestvo-za-modernizatsiya-na--quot-Balgarska-armiya-quot--/196729/8/0", "text": "Министерски Съвет гласува решение за определяне на съучредител за образуване на дружество от “Сердика спортни имоти” ЕАД-еднолично акционерно дружество с държавно участие в капитала. Създаването на съвместно дружество с “Арена ЦСКА” ЕООД, чийто едноличен собственик на капитала е “Професионален футболен клуб ЦСКА”ЕАД, ще позволи реализирането на инвестиционни проекти. Новосъздаденото дружество ще носи името “Спортни имоти Българска армия” АД с предмет на дейност инвестиране, реновиране и модернизация на спортен комплекс “Българска армия”, съобщават от Министерството на младежта и спорта.    Двете дружества съучредители в „Сердика спортни имоти” ЕАД ще притежават по 50% от акциите. Това защитава в максимална степен интересите на държавата.  Всички решения в Общото събрание на новото търговско дружество ще бъдат взимани с пълно единодушие. Всички решения на Съвета на директорите на новото търговско дружество ще бъдат взимани само при участие на лицето-представител, посочено и предложено от „Сердика спортни имоти” ЕАД. Последното има пълно и безусловно право на дивидент срещу притежавания дял акции от новото търговско дружество, които ще бъдат реализирани от експлоатацията на реновираните в кратък срок съоръжения.    Новосформираното дружество „Спортни имоти Българска армия“ АД се предвижда да бъде с едностепенна система на управление и с капитал, равняващ се на паричната и непаричната вноска „Сердика спортни имоти“ ЕАД ще участва в капитала с апортна вноска в индикативен размер на 22 000 000 лева, като точната сума ще бъде определена след оценка по съответния ред. Съучредителят „Арена ЦСКА“ ЕООД ще участва с парична вноска в същия размер.    С осъществяването на проекта ще се изпълнят и целите, залегнали в Приоритет 60 „Цялостна реформа на българския спорт - за насърчаване укрепването на здравето и физическата активност, практикуването на спорт и развитие на спорта за високи постижения“ от Програмата за управление на Правителството на Република България за периода 2017-2021 г.    Реализирането на проекта ще осигури оптимални условия за играчите, длъжностните лица и телевизионните оператори, за да могат те да осъществяват, наблюдават и предават футболните срещи без затруднения.    Целта на проекта е да се намери дългосрочно решение за осигуряване на модерно съоръжение, отговарящо на съвременните изисквания за упражняване на спорт.  ", "date": "2019.10.23", "title": "МС реши: Създава се акционерно дружество за модернизация на \"Българска армия\" "}
{"url": "http://epicenter.bg/article/Lavrov--Turskata-voenna-operatsiya-v-Severoiztochna-Siriya-se-prekratyava-/196674/7/0", "text": "  Това каза руският външен министър Сергей Лавров, след приключване на преговорите между президентите на Русия и Турция Владимир Путин и Реджеп Ердоган в Сочи, съобщава ТАСС.    Сергей Лавров съобщи, че руска военна полиция и войници на сирийската гранична служба от 12 ч. утре ще започнат съвместно патрулиране на района \"от сирийската страна на сирийско-турската граница извън пределите на зоната на операция \"Извор на мира\".      Съветникът на турския президент Фахреттин Алтун го определи като историческа дипломатическа победа, постигната благодарение на силната лидерска воля на Ердоган.    \"Борбата срещу тероризма ще продължим в сътрудничество с приятелските и съюзнически страни. Проектът на сепаратистката терористична организация за създаване на държавица отиде в историята\", написа в Туитър съветникът на турския президент, цитиран за БТА от Нахиде Дениз.    Според подписаното между Москва и Анкара споразумение,     Срокът от 150 часа, договорен за изтеглянето на кюрдските милиции, изтича на 29 октомври. Датата е емблематична, понеже тогава се чества националният празник на Турция. На тази дата се навършват 96 години от обявяването на страната за светска Република от Мустафа Кемал Ататюрк. Именно на тази емблематична за Турция дата Турция ще стъпи в зоната за сигурност, заради която турската армия предприе операцията \"Извор на мира\" в Северна Сирия и се смята, че е изпълнила с чест тази задача, отбелязва Нахиде Дениз.        Ердоган пристигна по обяд в Сочи. Според източници от Анкара той и Путин известно време са разговаряли насаме. Медиите публикуваха снимка, на която Ердоган и Путин се вижда да разговарят пред разтворени топографски карти.       (в оригиналния вариант се нарича меморандум) което публикуваха турски медии.    1. Двете страни заявяват (потвърждават) запазването на политическото единство и териториалната цялост на Сирия и опазването на националната сигурност на Турция.    2. Подчертават своята решимост да се борят с всички форми и прояви на тероризма и за прекратяване на сепаратистките дейности на сирийска територия.    3. Във връзка с това ще се поддържа установеното статукво на територия 32 км в дълбочина, постигнато от операцията \"Извор на мира\", включващо Тал Абияд и Рас ал Айн.    4. Двете страни потвърждават значението на Договора от Адана. Руската федерация при съществуващите условия ще улеснява изпълнението на Договора от Адана.    5. На 23 октомври, от 12 часа на обед, руски военни полицаи и сирийски граничари ще навлязат от сирийска страна на територията, която остана извън операцията \"Извор на мира\", за да гарантират изтеглянето на кюрдските милиции и на тежките оръжия от 30 километровата територия край турско-сирийската граница. Тези действия ще приключат в рамките на 150 часа. В същото време съвместни руско-турски военни патрули ще започнат съвместни патрулни действия в границите на турската военна операция на запад и изток на 10 км дълбочина, която не включва град Камишли.    6. Всички сили на кюрдските милиции, както и оръжията им ще бъдат изведени от Манбидж и Тел Рифат.    7. Двете страни ще предприемат необходимите мерки за предотвратяване проникването на терористични елементи.    8. Ще бъдат предприети съвместни дейности с цел осигуряване на сигурността на мигрантите и улесняване на доброволното им завръщане.    9. Ще бъде създаден съвместен механизъм за наблюдение и проверка, който да наблюдава и координира прилагането и изпълнението на този меморандум.    10. Страните ще продължат усилията си за намиране на трайно политическо решение на конфликта в Сирия в рамките на Механизма от Астана и за подпомагане на дейността на Конституционната комисия.    Какво каза Путин на Асад след сделката с Ердоган    Владимир Путин проведе телефонен разговор със сирийския си колега Башар Асад, за да го запознае с резултатите от срещата си с Реджеп Тайип Ердоган, заяви пред журналисти говорителят на Кремъл Дмитрий Песков, цитиран от ТАСС и Асошиейтед прес. Путин изтъкнал, че постигнатото снощи руско-турско споразумение ще помогне за възстановяване на териториалната цялост на Сирия.    Асад благодарил на Путин и изразил пълна подкрепа за резултатите от срещата. Той уверил, че сирийските граничари са готови да се разположат заедно с руската военна полиция на сирийско-турската граница, посочил Песков.    Свърши ли работа 120-часовата договорка между Вашингтон и Анкара    Турският президент Реджеп Тайип Ердоган заяви вчера, че Съединените щати не са изпълнили изцяло обещанията си в рамките на споразумението между Анкара и Вашингтон от миналата седмица за временно прекратяване на турската офанзива в североизточна Сирия, предаде Ройтерс.    \"САЩ не изпълниха всички свои обещания. Ако тръгнем на отстъпки, ще отворим пътя за терористичната организация\", заяви Ердоган, цитиран от турската телевизия Ен Ти Ви.    Това изявление бе първата реакция на Анкара след изтичането на 120-часовия срок вчера в 19.00 часа по Гринуич вчера, даден на кюрдските милиции да се изтеглят от североизточна Сирия, съгласно споразумението между Турция и САЩ за прекъсване на операцията \"Извор на мира\".    В съобщение от снощи на турското министерство на отбраната се казва, че Съединените щати са информирали Турция, че изтеглянето на кюрдските сили от \"зоната за сигурност\", която Анкара иска да установи в Северна Сирия, е приключило.    \"На този етап няма нужда от нова операция\" извън района на сегашната военна офанзива, се добавя в комюникето.    Според турски дипломатически източник кюрдското изтегляне било потвърдено от американския държавен секретар Майк Помпейо пред турския му колега Мевлют Чавушоглу в телефонен разговор.    На 17 октомври Вашингтон и Анкара постигнаха споразумение , предвиждащо спиране на турската военна операция \"Извор на мира\" в Северна Сирия за пет дни. През този срок, който изтече вчера в 19.00 часа по Гринуич, сирийските кюрдски милиции Сили за защита на народа (СЗН), разглеждани от Анкара като терористична организация, свързана с Кюрдската работническа партия (ПКК), трябваше да се изтеглят от планираната зона за сигурност на дълбочина от 32 км от турско-сирийската граница, да оставят оръжието си и да премахнат укрепленията си.       ", "date": "2019.10.23", "title": "Лавров: Турската военна операция в Североизточна Сирия се прекратява "}
{"url": "http://epicenter.bg/article/-quot-Moskovskiy-komsomolets-quot--Putin-skloni-Erdogan-kam-mir-v-zamyana-na-obeshtanie-za-sigurnost-/196687/7/0", "text": "Руският президент Владимир Путин убеди турския си колега Реджеп Тайип Ердоган за мир в замяна на обещание, пише руският вестник “Московский Комсомолец“, цитиран от Агенция \"Фокус\".    Владимир Путин все пак успя да убеди Ердоган - след 6 часа изтощителни преговори, турският лидер се съгласи да спре военната операция „Извор на мира“ в замяна на обещанието на Кремъл да изчисти от кюрдските сепаратисти зона в дълбочина 30 км по цялата сирийско-турска граница за 150 часа.    Кремъл очакваше преговорите в Сочи с Ердоган да бъдат сложни и не сбърка в прогнозите си. Путин и Ердоган разговаряха около 7 часа. През това време армията от журналисти, акредитирани да отразяват събитието, успя да изпразни напълно бюфета на президентската резиденция, а някои дори спяха на пода на залата за пресконференции.    Въпреки това Владимир Путин нямаше възможност да се отпусне нито една минута: В по-голямата част от преговорите той беше изправен лице в лице с Ердоган, от време на време се обаждаше на други специалисти за консултации.    Първоначално се предполагаше, че след срещата президентите ще дадат съвместна пресконференция. След толкова натоварен ден обаче изглежда, че те нямаха повече сили да отговарят на въпросите на журналистите. Путин и Ердоган се ограничиха в кратки изявления и значителна част от тях се оказаха посветени на двустранните въпроси, които, честно казано, този път не интересуваха никого. Едва в края на разгорещената си реч турският лидер каза, че страните са успели да постигнат съгласие за известно „споразумение от Сочи“, чието изпълнение ще започне в близко бъдеще и ще продължи 150 часа.    \"Ние планираме стъпките си много внимателно, не сме алчни за чужда земя, но няма да позволим създаването на сепаратистки формирования. Всички кюрдски терористи ще бъдат изтеглени от тази територия\", каза Ердоган, като изясни, че контролираната от Турция зона за сигурност на сирийско-турската граница в някакъв вид ще бъде запазена. Въпреки това, турският лидер очевидно трябва да помисли за смяната на преводача: да се хване смисъла на думите му поради лош превод често (а това е осмата среща на Ердоган с Путин тази година) е изключително трудно.    За щастие, този път въпросът не се ограничи само до изявления на президентите. Текстът на меморандума от Сочи на свой ред на руски и турски език беше прочетен от външните министри на Турция и Руската федерация. Накрая стана ясно, че с цената на невероятни усилия Владимир Путин все пак е успял да постигне основното - Ердоган се съгласи да спре военната операция „Извор на мира“, която предизвика гнева на Доналд Тръмп и загрижеността на Европейския съюз.    Турците ще запазят под свой контрол само окупираното вече парче от сирийска територия на 32 км дълбочина между Тел Абяд и Рас Ал Айн, включително отсечка от турско-сирийската граница.    \"Извън тази зона части от руската военна полиция и сирийската гранична служба ще бъдат разположени на сирийската страна на сирийско-турската граница\", се казва в меморандума. Това ще се случи в 12:00 часа московско време (съвпада с българското) на 23 октомври. Задачата на руските и сирийските военни е да улеснят изтеглянето на кюрдските части от Отрядите за народна самоотбрана (ОНС) и военното им оборудване на разстояние 30 км от границата.    Предизвикателството, според постигнатите споразумения, трябва да приключи в рамките на 150 часа. След това турците ще могат да патрулират дълбоко в сирийска територия в дълбочина от 10 км. Но отново не сами - с руската военна полиция. Очевидно имаме пред себе си модернизиран вариант на споразуменията от Адана от 1998 г., както Москва искаше. (Вярно е, че в оригинал говорим за 5 км и сирийски контрол над цялата дължина на границата без изключения, но без компромиси изглежда е било невъзможно да се разреши въпросът).    Сергей Лавров потвърди пред репортери, че Меморандумът от Сочи всъщност се основава на споразуменията от Адана. А основната му цел е да спре кръвопролитието и операцията, което предизвиква безпокойство по целия свят. Той обясни отстъпките на Ердоган с факта, че „беше необходимо някак да се измъкне от това положение“.    Министърът на отбраната Сергей Шойгу на свой ред изясни ситуацията около затворите за бойци на „Ислямска държава“ и бежанските лагери в зоната на турската военна операция (те не са обхванати от меморандума).    Според него, тъй като в рамките на два дни някои обекти са останали неохранявани, около 500 души са избягали от тях.    \"Сега те ни убеждават, че се предприемат мерки за издирването и връщането им. В допълнение, ние практически ежедневно гарантираме запазването на охраната, която сега е там\", каза Шойгу. Най-трудният проблем обаче предстои.    \"Ако всичко, което обсъдихме днес, може да бъде приложено, възниква въпросът за връщането на чуждестранни бойци в техните страни. Как ще се върнат? Това не е регламентирано от международното право\", оплака се министърът и добави, че или ще трябва да \"се създадат отделни органи\", или ООН ще трябва да направи това.\"  ", "date": "2019.10.23", "title": "\"Московский комсомолец\": Путин склони Ердоган към мир в замяна на обещание за сигурност "}
{"url": "http://epicenter.bg/article/Vuchich-za--quot-Folksvagen-quot--Balgarite-davat-260-miliona--az-predlagam-poveche/196696/7/0", "text": "Отлагането на строителството на завод на \"Фолксваген\" (в Турция) пробуди много надежди, пише днес в. \"Данас\".   Българите дават на германците 260 милиона, а сръбският президент Александър Вучич предлага повече и твърди, че нито една страна не може да предложи субсидии като Сърбия, отбелязва вестникът. Турският президент Ердоган е предложил да купи от \"Фолксваген\" 100 000 автомобила, пише \"Данас\", като посочва, че Турция все още е фаворит, но според експерти от другите кандидатки за \"Фолксваген\", страните членки на ЕС имат предимство пред Сърбия.    Германските инвестиции променят образа на Сърбия, пише в. \"Политика\". При вчерашното посещение на германския министър на икономиката и енергетиката Петер Алтмайер бяха подписани две важни за Сърбия споразумения, които й носят инвестиции от около 300 милиона евро, съобщи президентът Вучич на пресконференция след срещата с Алтмайер. Вестникът цитира думите на германския министър, че Сърбия в момента е далеч по-уважавана страна благодарение на реформаторските усилия на президента и правителството.    В момента над разширяването на ЕС са надвиснали облаци, но европейският път на Сърбия не се поставя под въпрос, казва в интервю за в. \"Вечерне новости\" министърът за европейска интеграция Ядранка Йоксимович. Тя оценява, че политиката на разширяване е последица от вътрешните проблеми в съюза, но от това несправедливо страдат гражданите на страните, които са в процеса или чакат да започнат преговори, като Северна Македония и Албания.    Тръмп иска Сърбия да признае Косово, пише в. \"Блиц\". Чрез своя специален пратеник Ричард Гренел, който неотдавна разговаря в Белград с Александър Вучич, американският президент е изпратил послание, че Сърбия трябва да признае Косово. Източник на вестника, запознат с подробности от срещата, казва, че това е бил много тежък разговор, а Гренел буквално е поставил признаването като условие. Той казал също, че САЩ ще настояват Европейският съюз да засили натиска над официален Белград в това отношение.", "date": "2019.10.23", "title": "Вучич ни цака за \"Фолксваген\": Българите дават 260 милиона евро, аз предлагам повече!"}
{"url": "http://epicenter.bg/article/Strategicheski-bombardirovachi-na-SASht-preletyaha-50-km-ot-Sochi-po-vreme-na-sreshtata-Putin-Erdogan/196697/7/0", "text": "За първи път в съвременната история американски стратегически бомбардировачи са преминали в близост до крайбрежието на Крим, проближавайки се в определени моменти на разстояние не повече от 25-30 километра, а след това са полетяли към Сочи, където в същия момент се е провеждала срещата между президентите на Русия и Турция Владимир Путин и Реджеп Таийп Ердоган. Там са били пристигнали и лидерите на африканските страни, които в сряда ще участват в срещата на върха „Русия-Африка“, предават агенциите EA Daily и \"Фокус\".    „На 21 октомври два бомбардировача B-52H Stratofortress от ВВС на САЩ с номера 60-0028 и 61-0006, излитайки около 16:30 чсаа от британската авиобаза „Феърфорд“ са поели курс на югоизток. Преминавайки въздушното пространство на Германия и Полша, те за първи път са влезли във въздушното пространство на Западна Украйна, преминали са над градовете Тернопол, Хмелницки, Черновци и са поели на юг към Черно море през въздушното пространство на Румъния“, съобщават авторите на „Оперативна линия“.    Експертите отбелязват, че Молдова и този път, както в много случаи с дроновете Global Hawk (които летят от остров Сицилия до Източна Украйна), не е предоставила на B-52H разрешение за прелитане през нейното въздушно пространство, затова те са били принудени да се отклонят малко към Румъния, преди да пристъпят към демонстрирането на американското послание към Русия и Турция.    „Влизайки във въздушното пространство на Черно море, В-52Н са тръгнали на изток по крайбрежието на Крим, което са минали на разстояние, не превищаващо на отделни точки от маршрута 25-30 километра и за първи път са се насочили към Сочи (минимално разстояние около 50 километра) и нататък. Също така за първи път са се приближили към грузинския град Поти (на 50 км) и след това са тръгнали по обратния курс“, констатира „Оперативна линия“, като подчертава, че разстоянието от резиденцията на руския президент е било 50 километра.    Авторите отбелязват, че те нямат информация, която достоверно да посочва какви противодействия са предприети от дежурните сили на противовъздушната отбрана на Черноморския флот и Южния военен окръг „по отношение на изнаглелите американски военни“.    „Но фактът, че това е ВТОРО извънредно събитие във въздушното пространство на Черно море с участието на B-52Н, което е оставено без надлежно внимание от Министерството на отбраната на Руската федерация, само по себе си е тъжен факт, показващ много“, казват експертите.    EADaily добавя, че според информацията на „Оперативна линия“, друго необикновено събитие се е случило на 19 октомври, когато един от Б-52Н „е обозначил изпепеляващ удар по основните бази на руския флот на южния фланг\".    На този ден два Stratofortress излетяха към Румъния, зареждайки се от самолета KS-135, а след това един от В-52Н се е насочил към базата на руския Черноморски флот - Севастопол, където заедно с патрулния самолет P-8A Poseidon и дрон Global Hawk „демонстрирана атлантическа солидарност с Украйна“. А другият B-52Н отиде до брега на Сирия, „където обозначи условния „ад и пепел“ за въздушната база Хмеймим, като даде плаха надежда на кюрдите“.    Бомбардировачите се приближиха до Севастопол и Тартус на разстояние, не по-голямо от 30 и 180 км, съответно. Прави впечатление, че въздушното пространство на Турция не е използвано за полета до брега на Сирия.    EADaily многократно е писал, че три от четирите нови пристигания на B-52H Stratofortress на 10 октомври, непосредствено след трансатлантически полет са нанесли условен ядрен удар по Калининградска област от разстояние не по-голямо от 250 километра. Командването за глобални удари, обявяващо следващото посещение на бомбардировачите в Европа, заяви, че екипажите ще развият умения за интеграция и взаимодействие със съюзници, както и ще научат повече за условията на операциите в регионалния театър на операциите.    EADaily също така припомня, че в нощта на 21-22 октомври два стратегически ракетоносеца на руските Военно-космически сили (ВКС) Ту-160 са извършили непрекъснат полет от въздушната база в Енгелс (Саратовска област) до авиобазата Waterkloof AFB в Република Южна Африка (ЮАР). Според руското министерство на отбраната въздушната група от два стратегически ракетоносеца Ту-160 и ескортни самолети - танкера Ил-62 и тежкия транспортен самолет Ан-124 „Руслан“ е изпратена в Южна Африка, за да развие двустранно военно сътрудничество и да отработване на въпроси за взаимодействието между военновъздушните сили на двете държави.  ", "date": "2019.10.23", "title": "Стратегически бомбардировачи на САЩ прелетяха 50 км от Сочи по време на срещата Путин-Ердоган"}
{"url": "http://epicenter.bg/article/Ankara-nyama-nishto-protiv-uchastieto-na-kyurdite-v-mestnata-vlast-v-Severna-Siriya-/196703/7/0", "text": "Анкара не вижда проблем в участието на сирийските кюрди в местното управление в Северна Сирия в райони, където включването им е оправдано. Това заяви министърът на външните работи на Турция Мевлют Чавушоглу, предават TACC и Агенция \"Фокус\".    „Управлението в зоната за сигурност [в Северна Сирия] ще се осъществява от местното население. В райони, където живеят много наши братя от кюрдски произход, те ще бъдат в ръководството им. В тази връзка нямаме възражения. Основното е всички терористи да напуснат региона\", обясни първият дипломат на Анкара.    Турската операция „Извор на мира“ в Сирия е спряна, съобщи още министърът на външните работи.    Първият дипломат на Анкара подчерта обаче, че тя не е завършена и армията е готова да „даде отпор на терористите в случай на необходимост“.    „Вчера получихме съобщение от САЩ, че терористите са се изтеглили напълно от зоната на операцията. Но това не означава, че там няма повече терористи и няма да има. Може би, те се крият в тунели, или не знам къде“, заяви Чавушоглу.    Преди това президентите на Русия и Турция Владимир Путин и Реджеп Таийп Ердоган проведоха напрегнати преговори в Сочи, след които бе приет меморандум за разбирателство.    Лидерите потвърдиха желанието си за запазване на единството и териториалната цялост на Сирия, обезпечаване на националната сигурност на Турция и се изказаха в подкрепа на Аданското споразумение.  ", "date": "2019.10.23", "title": "Анкара няма нищо против участието на кюрдите в местната власт в Северна Сирия "}
{"url": "http://epicenter.bg/article/Poroyni-dazhdove-navodniha-gradove-v-Yuzhna-Frantsiya-/196706/7/0", "text": "Бури и проливни дъждове връхлетяха Южна Франция, предаде БГНЕС.   Стихията предизвика наводнения в някои градове. Метеоролози прогнозират, че лошото време в региона ще се задържи до утре.   Обявен е оранжев код в няколко френски департамента, а 600 пожарникари са мобилизирани да оказват съдействие на засегнатите от стихията. \r\n \r\n \r\n \r\n", "date": "2019.10.23", "title": "Поройни дъждове наводниха градове в Южна Франция "}
{"url": "http://epicenter.bg/article/Otkriha-39-tela-v-kamion--pristignal-ot-Balgariya-vav-Velikobritaniya-/196710/7/0", "text": "Камион с 39 тела е открит в Грайс, графство Есекс, Източна Англия, съобщава NOVA.   38 от телата са на възрастни, а едно е на тийнейджър, съобщават от BBC. Британските власти работят по идентифицирането на телата.    Шофьорът, който е 25-годишен мъж от Северна Ирландия, е задържан от полицията.    „Смятаме, че камионът е от България и влязъл в страната в събота, 19 октомври през Холихед, в Северен Уелс. Работим в тясно сътрудничество с нашите партньори, за да разследваме инцидента\", каза Андрю Маринер, съобщиха британски медии. Полицията разследва трагедията. Вниманието отново се насочва към нелегалния трафик на мигранти, отбелязват изданията.   От пресцентъра на Министерството на външните работи у нас съобщават, че за момента не разполагат с информация за случая и проверяват изнесените в британската преса данни.   Вътрешният министър Прити Пател заяви, че е \"шокирана и натъжена\" от новината.   „Такава трагична новина за изгубени животи. Мислите ни са с жертвите, техните семейства и приятели. Полицията работи, за да изправи отговорните пред правосъдието“, обяви в Туитър Брандън Люис – зам.-вътрешен министър.   Към 12:30 ч българското външно министерство реагира, че към момента МВнР не разполага с информация за публикации в британски медии за намерени мъртви 39 души в камион, за който се твърди, че е дошъл от България във Великобритания. Според британските медии камионът е открит в графство Есекс.   Посолството ни Лондон е в контакт с местните власти и проверява случая.   Най-голямата трагедия с нелегални имигранти във Великобритания е през 2000 г., когато британските митнически служители откриха телата на 58 китайци, натъпкани в камион за домати в южното пристанище Дувър.   През юни т.г. унгарски съд осъди на 25 г. затвор трима българи за смъртта на 71 мигранти, открити задушени в камион в Австрия през 2015 г.  ", "date": "2019.10.23", "title": "Откриха 39 тела в камион, пристигнал от България във Великобритания "}
{"url": "http://epicenter.bg/article/Papata-prizova-za-spirane-na-nasilieto-v-Chili/196718/7/0", "text": "Папа Франциск призова за диалог и прекратяване на бурните протести в Чили заради икономическото неравенство, които обхванаха страната и отнеха живота на 15 души, съобщи БГНЕС.   \"Следя случващо се в Чили със загриженост\", каза той по време на седмична обща аудиенция на площад \"Свети Петър\".   „Надявам се, че със слагането на край на диалога с придружени с насилие демонстрации, може да се използва, за да се намерят решения на кризата и да се изправим срещу трудностите, които са я породили, в името на цялото население“, добави Франциск.   Насилието - широко разпространени грабежи, палежи и сблъсъци между демонстриращите и многохилядни сили за сигурност, разположени по улиците - е най-сериозното, случващо се в Чили, откакто страната се върна към демокрацията след дясната диктатура от 1973-1990 г. Чилийският президент Себастиан Пинера обяви във вторник пакет от социални мерки, насочени към ограничаване на протестите, които започнаха в петък заради увеличението на цените на билетите за метрото.   Те бързо се превърнаха в по-широк протест срещу социални и икономически неволи, включително зейналата пропаст между богати и бедни в страна, която обикновено се счита за една от най-стабилните в Латинска Америка.   Институтът за правата на човека в Чили заяви, че над 200 души са били откарани в болници, почти половината от които са с огнестрелни рани, докато много други са получили наранявания на очите от сачми. Откакто започнаха вълненията, повече от 2600 души бяха задържани.", "date": "2019.10.23", "title": "Папата призова за спиране на насилието в Чили"}
{"url": "http://epicenter.bg/article/SASht-obyaviha-za-persona-non-grata-100-dushi-ot-tseliya-svyat/196722/7/0", "text": "Държавният секретар на САЩ Майк Помпео публично определи 100 души от страни от целия свят за персони нон грата. От тях 14 са албанци, съобщава електронното издание на косовския ежедневник Koha Ditore, цитира Новини.бг. На лицата е забранено влизането на територията на САЩ.    От редакцията припомнят, че още 170 души в Албания попадат под рестрикциите на американското законодателство, в резултат на което никога няма да могат да кандидатстват за визи. Посолството на САЩ в Тирана поясни, че официални лица на Тирана, замесени в скандали за корупция, никога няма да получат виза за Америка.", "date": "2019.10.23", "title": "САЩ обявиха за персона нон грата 100 души от целия свят"}
{"url": "http://epicenter.bg/article/Mazh-se-samozapali-pred-tsentralata-na-agentsiyata-za-bezhantsite-v-Zheneva/196731/7/0", "text": "Мъж се самозапали пред централата на агенцията за бежанците на ООН в Женева и беше откаран в болница с линейка, съобщи Ройтерс, цитирана от БТА.   Лиз Тросел, говорителка на върховния комисар за бежанците на ООН (UNHCR), каза пред журналисти в Женева, че засега не е установена самоличността и националността на мъжа, който е жив.   Швейцарската преса съобщава, че мъжът е около 30-годишен сириец от кюрдски произход. Инцидентът се е случил в 7:40 тази сутрин. Мъжът се е залял със запалима течност и се подпалил в двора на централата на върховния комисариат на ООН за бежанците.  На сцената присъствали множество хора. Пострадалия е транспортиран с въздушна линейка до болницата в Лозана.   Мотивите за действията му за сега са неясни.  ", "date": "2019.10.23", "title": "Мъж се самозапали пред централата на агенцията за бежанците в Женева"}
{"url": "http://epicenter.bg/article/Ozonovata-dupka-nad-Yuzhniya-polyus-se-e-svila-do-rekordno-malki-razmeri/196735/7/0", "text": "Озоновата дупка в близост до Южния полюс тази година е по-малка, отколкото когато е открита, но това се дължи по-скоро на капризното антарктическо време, отколкото на усилията да се намали замърсяването, предаде АП, цитирана от БТА.    Тази есен средният размер на дупката в защитния озонов слой на Земята е 9,3 млн. кв.км - по-малък, отколкото при откриването й през 1985 г. За сравнение - дупката беше най-голяма през 2006 г. - 26,6 млн. лкв.км.   „Това е наистина добра новина - повече озон над полукълбото, по-малко ултравиолетова радиация на повърхността“, казва Пол Нюман от НАСА.    Озоновият слой защитава живота на Земята от вредната слънчева радиация, но хлорни съединения, които могат да се запазят във въздуха 100 години, го разяждат, създавайки изтъняване и дупка над южното полукълбо. Дупката достига максимума си през септември и октомври, преди да изчезне към края на декември и да се появи отново през пролетта в южното полукълбо.    Протоколът от Монреал от 1987 г., подписан от всички държави в света, забрани много от хлорните съединения, използвани в хладилниците и аерозолите. Забраната доведе до смаляване на озоновата дупка, но тазгодишното й рекордно свиване не е плод на тези усилия, отбелязва Нюман. „Това е просто каприз на времето“, казва Брайън Тун, специалист по атмосферни науки от университета на Колорадо.", "date": "2019.10.23", "title": "Озоновата дупка над Южния полюс се е свила до рекордно малки размери"}
{"url": "http://epicenter.bg/article/Ruska-voenna-politsiya-zapochna-da-patrulira-v-zonata-za-sigurnost-v-Severna-Siriya/196739/7/0", "text": "Според съобщения на руски медии руска военна полиция е започнала да патрулира в Северна Сирия, след като влезе в сила руско-турското споразумение, даващо на кюрдските бойци 150 часа да се изтеглят от почти цялата зона по протежение на североизточна граница на Сирия с Турция, предаде Асошиейтед прес, цитира Новини.бг   Интерфакс се позовава на изявление на руската военна полиция, в което се казва, че патрулите са започнали на североизток от град Манбидж. Междувременно руската телевизия съобщи за конвой на руската армия, насочващ се към град Кобане.    Според споразумението силите на Русия и на сирийското правителство трябва да започнат да навлизат в района днес по обед, за да гарантират изтеглянето на кюрдските бойци на 30 км от турско-сирийската граница.    Договорката, постигната между турския президент Реджеп Ердоган и руския му колега Владимир Путин, позволява на Турция да установи контрол над районите, които завзе този месец в Североизточна Сирия. Анкара предприе операция срещу кюрдските бойци от Силите за защита на народа в Сирия, които нарича терористи и твърди, че са свързани с бунтовниците от Кюрдската работническа партия в Турция, посочва АП.", "date": "2019.10.23", "title": "Руска военна полиция започна да патрулира в зоната за сигурност в Северна Сирия"}
{"url": "http://epicenter.bg/article/Vse-oshte-nyama-ofitsialna-informatsiya-za-39-te-tela--namereni-v-kamion-v-Eseks-/196754/7/0", "text": "Британската полиция разследва един от най-ужасяващите случаи на масово убийство в историята на страната, след като в товарен камион в Есекс бяха открити труповете на 39 души, включително един тийнейджър, предава \"Дейли мейл\". Ужасното откритие направи екип на Бърза помощ, в индустриалния парк \"Уотърглейд\".  Според изданието камионът марка \"Скания\" е по произход от България и е влязъл в Обединеното кралство през уелското пристанище Холихед, откъдето по принцип влизат фериботите от Ирландия. Товарната част на камиона има хладилна инсталация, така че има версия, че хората в товарния контейнер са замръзнали до смърт, докато са се опитвали да преминат през \"слабото място\" на границата с Ирландия, отбелязва \"Дейли мейл\".    24-годишният шофьор на камиона, който е от Северна Ирландия, е бил арестуван по подозрение в убийство.    Фактът, че камионът е пристигнал в Холихед в събота, говори, че загиналите трябва да са били затворени в него най-малко четири дни, пише британското издание.    Според версиите на разследващите маршрутът, по който е преминал камионът, е необичаен. Това повдига въпроса за нелегалния трафик на мигранти, който търси нови пътища, отбелязват медиите на Острова.    Според полицейски източник контейнерът първо е пристигнал в Белфаст, Северна Ирландия от френското пристанище Шербур, след което е бил откаран в Дъблин и оттам на ферибота за Холихед. Отбелязва се, че ако е пътувал за Ирландия, контейнерът най-вероятно не е бил проверяван.    Ирландският премиер Лео Вардакар обяви, че ще бъдат извършени всички необходими разследвания, ако се потвърди, че камионът е минал през страната.   Все още няма официална информация за 39-те тела, намерени в камион в Есекс. По подозрения на британските власти, става дума за трафик на хора.   Вътрешният министър Прити Пател реагира в Туитър: \"Шокирана и натъжена съм от този страшен трагичен инцидент в Грейс. Полицията на Есекс има арестуван и трябва да им дадем време да проведат своето разследване“.   Премиерът Борис Джонсън написа в Туитър: „Ужасен съм от този трагичен инцидент в Есекс. Получавам редовни актуализации и вътрешното министерство ще работи в тясно сътрудничество с полицията в Есекс, докато установяваме какво точно се е случило. Моите мисли са с всички онези, които са загубили живота си и своите близки. \" Посолството ни в Лондон е в контакт с британските власти по изясняване на случая с намерените мъртви в камион 35 души в графство Есекс. Това съобщиха от пресцентъра на МВнР. Установена е връзка с британската полиция, представител на посолството ни е провел среща и в Министерството на външните работи в Лондон.   Посланикът ни Марин Райков е разговарял по телефона с британската посланичка в София Ема Хопкинс, като са се договорили да следят заедно случая.   Към момента още не може да бъде потвърдено дали намереният камион е с българска регистрация и дали е пътувал от България.   Няма данни и за националността на намерените в камиона човешки тела.   От британската полиция предупреждават, че идентифицирането на жертвите ще отнеме време.    От полицията в Есекс обявиха в Туитър \"гореща линия\" за хора, които нямат информация или се притесняват за близките си.        ", "date": "2019.10.23", "title": "Ужас! Загиналите мигранти в българския камион на Острова може би са замръзнали до смърт "}
{"url": "http://epicenter.bg/article/Turtsiya-vodi-pregovori-za-zakupuvane-na-poveche-ruski-protivozenitni-kompleksi-S-400/196759/7/0", "text": "Турция обсъжда допълнителни покупки на противоракетната отбранителна система С-400 от Русия, според ръководителя на руската агенция за износ на оръжие Rosoboronexport, цитиран от Интерфакс.    В същото време той потвърди пред агенцията, че всички елементи на вече закупените системи С-400, включително самите ракети, са доставени в Турция.    В началото на септември турският министър на външните работи Мевлют Чавушоглу заяви, че са възможни допълнителни покупки на С-400, ако САЩ откажат да предоставят на Анкара своите противоракетни системи \"Пейтриът\", отбелязва БНР.", "date": "2019.10.23", "title": "Турция води преговори за закупуване на повече руски противозенитни комплекси С-400"}
{"url": "http://epicenter.bg/article/Dzhonsan-se-sreshtna-s-Korbin---ne-se-razbraha-nito-za-Brexit--nito-za-novi-izbori/196769/7/0", "text": "Управляващата във Великобритания Консервативна партия обвини лидера на опозиционната Лейбъристка партия Джереми Корбин, че \"няма друга политика, освен още отлагания на Brexit и референдуми през цялата 2020 г.\"   Обвинението отправи неназован източник от консерваторите, цитиран от Ройтерс и БТА, описвайки днешната среща между премиера Борис Джонсън и Корбин. Той имаше предвид лейбъристката политика да се провежда народен вот по всяко споразумение за Brexit, постигнато с Европейския съюз.   На срещата двамата обсъждали възможността лейбъристите в парламента да подкрепят график за дебатите по законопроекта за напускане на ЕС, \"който да позволи Brexit наистина да се случи, вместо да има нови отлагания\", каза източникът, пожелал анонимност.   Говорейки в парламента по-късно днес, премиерът призова опозиционния лидер да обясни как вижда осъществяването на Brexit, като отново изрази разочарованието си, че парламентът е отхвърлил неговия сгъстен график за обсъждане на законопроекта, макар преди това да го е одобрил по принцип. \"Корбин може да обясни на своята страна как предлага да спази своето обещание, което повтори многократно, и да изпълни волята на народа, като допринесе Brexit да се случи\", каза Джонсън пред депутатите.   Говорител на лейбъристите, каза от своя страна, че Корбин отново е изтъкнал пред премиера своето предложение да се договори \"разумен график\" за дебатите по законопроекта за Brexit. Той повторил позицията на своята партия, че тя може да подкрепи свикването на предсрочни избори, само ако бъде отстранена заплахата Великобритания да напусне Европейския съюз без споразумение.", "date": "2019.10.23", "title": "Джонсън се срещна с Корбин - не се разбраха нито за Brexit, нито за нови избори"}
{"url": "http://epicenter.bg/article/Ruski-chasti-presyakoha-Efrat-na-pat-kam-tursko-siriyskata-granitsa-/196776/7/0", "text": "Руска военна полиция е преминала река Ефрат и се е насочила към зоната, където се провежда турската операция „Извор на мира“, съобщиха от Министерството на отбраната на Русия, предават ТАСС и Агенция \"Фокус\".    „В съответствие с постигнатото споразумение между президентите на Русия и Турция на 22 октомври в Сочи, днес в 12 часа колона на руската военна полиция пресече река Ефрат и се насочи към сирийско-турската граница“, заявиха от ведомството.    Както уточняват от военното министерство, руските части ще помогнат в обезпечаването на сигурността на населението и в поддържането на реда. Освен това те ще патрулират тези райони и ще съдействат за изтеглянето на кюрдските въоръжени отряди и тяхното въоръжение на 30 км от сирийско-турската граница.    На 22 октромври Путин и Ердоган се срещнаха в Сочи, където приеха меморандум за съвместни действия по разрешаването на ситуацията в Североизточна Сирия.  Според документа, руската военна полиция и сирийската армия от обяд на 23 октомври влизат в районите, граничещи със зоната на турската операция в арабската република.    На кюрдите се дават 150 часа, за да освободят напълно 30-километровата зона от турската граница, след което Русия и Турция ще провеждат съвместни патрули в района.  ", "date": "2019.10.23", "title": "Руски части пресякоха Ефрат на път към турско-сирийската граница "}
{"url": "http://epicenter.bg/article/Tramp--Sazdavaneto-na-zona-za-sigurnost-v-Siriya-e-golyam-uspeh/196778/7/0", "text": "Президентът на САЩ Доналд Тръмп заяви, че със създаването на \"зона за сигурност\" в Сирия е постигнат голям успех, предадоха Франс прес и ТАСС, цитира Новини.бг   \"Голям успех на границата между Турция и Сирия. Създадена е \"зона за сигурност! Прекратяването на огъня се спазва и боевете спряха. Кюрдите са в безопасност и работиха много добре с нас. Затворниците от ИД (групировката \"Ислямска държава\") са на сигурно място\", заяви президентът на САЩ в Туитър.    Той добави, че ще направи изявление по темата.", "date": "2019.10.23", "title": "Тръмп: Създаването на зона за сигурност в Сирия е голям успех"}
{"url": "http://epicenter.bg/article/Chavushoglu--Turtsiya-prekrati-ofanzivata-si--Mirna-prolet--v-Siriya/196783/7/0", "text": "Турската военна офанзива „Извор на мира“ в Сирия е прекратена. Това заяви външният министър Мевлют Чавушоглу, съобщава БГНЕС.   Във вторник президентите на Русия и Турция Владимир Путин и Реджеп Тайип Ердоган постигнаха споразумение за уреждане на ситуацията в близкоизточната страна.   В същото време Чавушоглу подчерта, че операцията не е приключила и армията е готова да даде отпор на кюрдите „в случай на необходимост“. „Ако терористите някъде се проявят, нашите военни ще влязат в бой с тях. Останаха оръжия, скривалища, мини-капани - всичко това трябва да бъде изчистено. Има още много работа. Следователно ние оставаме на терена“, обясни външният министър в интервю за Анадолската агенция.   . „Споразумението от Сочи включва постановки, гарантиращи сигурността на турските граници и изтегляне на терористични елементи от Отрядите за защита на населението на 30 километра от нашата граница\", се казва в изявлението. Също от турското Министерство на отбраната заявиха, че няма да позволят създаването на терористичен коридор на юг от границите на страната.", "date": "2019.10.23", "title": "Чавушоглу: Турция прекрати офанзивата си „Извор на мира“ в Сирия"}
{"url": "http://epicenter.bg/article/Akad--Stefan-Vodenicharov--Zalozhete-na-tezi--koito-davat-resheniya-za-dneshniya-i-utreshen-den-/196715/11/0", "text": "  Това казва в призив до българите бившият председател на БАН акад. Стефан Воденичаров, днес Председател на Сдружение  „Инициатива Единение“         ", "date": "2019.10.23", "title": "Акад. Стефан Воденичаров с призив: Заложете на тези, които дават решения за днешния и утрешен ден "}
{"url": "http://epicenter.bg/article/Kevork-Kevorkyan--Lipsva-ti-komuniz-a-ma-/196725/11/33", "text": "Читателка на дописката ми „Налче на ботуш“ казва, че й липсва „Всяка неделя“. А друг читател й отговаря, че й липсва комуниз-ъ-ма – демек, слага знак на равенство между тях.  Какъв комунизъм във „Всяка неделя“ бе, драги?    Дори Живков беше казал, и то още през 1983 година, че в тази програма не се говори за партията. Какво остава за комунизъм.  Но въпросният читател дръзко фалшифицира.    Хайде, „Всяка неделя“ е лесна, всички са наясно със съдбата й.  Ами жената, която се обажда от Атина, вероятно прокудена там от прелестите на днешния български живот - откъде-накъде й вменяват някакви грехове, понеже очевидно е предана на миналото си?    Нейни съдници са хора, които пък са предани на мътилката, която ни залива от 30 години. Тая мътилка ли ще бъде запомнена?    Жената е избягала далеч оттук от много неща, между тях със сигурност и от несмисления, фалшив антикомунизъм.  А някой горделиво смята, че се е измъкнал от „комунизма“.  Но не е - при това отношение към една обикновена жена е ясно, че той е останал в главицата му, там си седи и няма излизане.    Един истински успял човек обезателно ще запази чувствителността си към неуспелия, към онзи от невзрачната част на Живота, ще се опита да го разбере. Няма как да се случи това, когато фантасмагоричния „комунизъм“ все още бушува в главата ти.    Така се изправяме пред една от най-калните особености на Прехода – опорочената представа за „онези“ години, налагана от разни съвършено недостоверни източници.  Миналото е под обстрела на кошаревски свидетели.    Какво направиха ония, които „стопанисват“ Прехода, та тихомълком обуначиха младите и, в крайна сметка, затулиха/изхвърлиха истината от познанието им за Миналото.    Накараха ги да повярват, че като нагъват вафли – като героя от онази реклама - са надули бицепси и спокойно могат да преглътнат всякакви лъжи.  А, всъщност, всеки, който днес е на по-малко от 30, дори 40 години, няма никакво право да говори за „онова“ време, защото е натъпкан със стероидите на всевъзможни фалшификации.    Държаха на сиджимка учителите, обедниха ги – и така менторите на Мътилката спечелиха битката за младите.  Уплашиха учителите и успяха да пробутат нелепостите в учебниците и всички срамни салтоморталета в образованието, включително и позора чужди фондации да диктуват „модата“ в него.    Сега по същия начин се държат и с медицинските сестри – ще ги мотаят до припадък с лъжите си. Но са тръгнали да оправят света – а той изначално си е непоправим. И винаги ще си остане такъв. И да се грижим за него е направо налудно.    Ето, Макрон каза на македонците да си научат урока.  Къде ни беше умът, и ние да се държим така.  Договор ли искате, „исторически“ ли да е – готово, но най-напред разкарайте антибългарските си учебници и тогава ще сядаме да го пишем.  Ония се държат с нас като неверни жени – но на нашите им харесва да им слагат рога. Още ще им никнат.    Отдавна е известно, че Бойко няма нищо против да работи с глупаци, това изглежда му е основното забавление. Но и то си има някакви предели.  Той се опитва да лижи и маже, за да си нямаме главоболия с бежанците. Има изглежда някакъв резултат от усилията му, щом дори Ердоган го цитира в изявлението си до ЕС.    В същото време, Плевнелиев, хероят от „паркинзите“, иска джихад срещу Турция заради завода на Фолксваген.  И вероятно смята да поведе всички ирландски пастирки в тази свещена война.    Дано Ердоган да няма време за бръщолевенията на подобни политически булки. Това е безумие - Роско да дърпа лъва за опашката.  В голямата политика подобни глупости са много коварни.  Обаче нашенските поп Гапоновци нямат умора.    Бойко трябва да е наясно, че един ден, заради нечия словесна диария, може да получи удар, който да не е в състояние да излиже.    Не знам какво точно изчислява напоследък, но в политиката, който първи удари, той печели.  Трябва да укроти с две изречения пастирката, защото му създава само проблеми.  /Вече го стори, но този текст е публикуван в „Уикенд“ още на 17 октомври./    Същото е и с Цветанов. Макрон ли да чуем - или Цветанов.  Макрон няма да гласува за Македония, докато… Къде е нашето „докато“?  Обаче Цв. нахално изцвърчава от мишата си дупка едно пустословие по Българската История.  Кога поумня толкова, та прави интриги срещу Историята.    Бойко и Радев дори се събраха - да умуват, какво да правим с македонските претенции, за да запазим поне някакво елементарно приличие пред Историята.  Онзи обаче цвърчи, че това е грешка.  И вече минава за контрапунктчето на Бойко.  Когато ординарците започнат да сервират контратези, държавата отива по дяволите. Няма такава държава.    Между другото, днес това е името на партията на Слави – но тези думи се носеха от години като протяжен вик, съчинен от безкрайните неволи на Народа.  Доста преди Слави да се озърне към политиката, това се чуваше от телевизионния екран – след всяко задръстване, след всяка безсрамна неуредица, след всяко дупкосване, хорицата неизменно изплакваха „Няма държава!“  Сега Мишките искат да няма и История - и какво ни остава тогава?    Иначе сме царе да състрадаваме незначителното, да се кълчим и лигавим около него. Колкото по-дребна е бедата, толкова повече се тръшкаме.    Ах, колко сме нещастни, колко сме тъжни, че Англия ни била с шест на нула, сякаш това изобщо има някакво значение.  Как не се намери един телевизионен журналист да се затръшка, че сме най-бедни в ЕС, най-болни най, най, най – най-рием Дъното.    Изломотят набързо поредната позорна статистика - и гледат да се отърват от нея като от нещо лепкаво, нещо отровно - сакън да не им развали настроението.  Обаче за шест на нула - какви сълзи и сополи…    Сега остава да натоварим Народа и с отвратителния упрек, че е расистки - макар че от години именно той е жертва на един вътрешен натиск.  Кажеш ли нещо за това, веднага ще те цакат с най-подлото си оръжие - че използваш езика на омразата.  Целта е да се примирим с набезите над сиротните ни старци.    Където видите някой да говори за „език на омразата“ – направо му се изплюйте върху папийонката.  Тук вече изговарянето на Истината минава за език на омразата.    А на какъв език говори Бедността?  И има ли по-страшен език от Езика на Глада – но той не бива да бъде чуван…    Добре, да се върнем към началото - ако в главата на онази жена е комунизма – в твоята глава какви ветрове трещят?  Накъде те отвяват тия ветрове, как ще определиш днешното време?    Но не можете да го определите, не можете да го квалифицирате от три десетилетия, това е невъзможно.  Дори и това не знаете - в каква бълвоч обитавате.    Лъжедесните една свястна доктрина не успяха да съчинят за 30 години - понеже още не са успели да съчинят себе си. И така си отплаваха в мъглата…    Не можете дори да измислите име на пихтията, която обитавате някак. Задоволихте се да я наричате „Преход“ – който обаче все не свършва и не свършва.  И няма как да свърши - понеже е невъзможно да се свърже „онова“ време – лошо или хубаво, но състояло се, все пак - и нещо, което все не втасва.    Остава ви да мрънкате по невъзможния комунизъм – за да търсите някакво алиби на Пихтията.  Това е занимание за клептомани, които се опитват да завлекат и Народа в мътните си занимания.  С народа е позволено да се упражнява всеки.    Но попитайте жената, която уж тъгува по комунизма, дали е щастлива от особите, които непрекъснато ни стряскат от Властта, повечето от тях абсолютни случайници.  Прочутата Сара Смедарчина, знаменитата тютюноберачка от „онова“ време, нямаше да ги вземе дори да пазят магарето й.  Казвам наслуки едно име.    Народът никога не е бил виновен - нито тогава, нито днес.  Това дори най-усърдният ласкател на Властта би трябвало да разбира, ако Пихтията не е обсебила мозъка му.    Ние сме една мърлява гарица, през която профучават лъскавите експреси на ЕС; подхвърлят ни някой лев, колкото да затулим несекващия глад на новобогаташите - а ако остане нещо, хайде – „Хемус“ се вие като смок до морето и лапа ли, лапа.    Като ще преустройвате футбола, започнете от стадионите, за които похарчихте около 60 милиони европари - за да стоят празни в празните села, където ги построихте.    И Европа е пихтясала, щом търпи това.    ***         ", "date": "2019.10.23", "title": "Кеворк Кеворкян: Липсва ти комуниз-ъ-ма "}
{"url": "http://epicenter.bg/article/Prof--Svetlana-Sharenkova--Pazitelyat-na-balgarskata-Zaednost--Ili-filosofat-politik-Ahmed-Dogan-/196785/11/0", "text": "    През първата четвърт на ХХI век почти осеммилиардният свят се разкъсва от противоречия: расови, етнически, верски, културни, но главно социални и морални. Неолибералният глобализъм успя да убеди и да принуди елитите и народите да приемат „Вашингтонския консенсус“, според който на Земята има един център, който предлага един модел, полезен за всички.   Моделът на англосаксонската общност, водена от САЩ. Защото те са икономически най-мощни, военно най-силни, а отгоре на всичко и най-демократични. И този модел се изнасяше ударно в четрите посоки, както се изнасяше революция през ХХ век – главно със сила. В допълнение, съпротивителните сили на другите цивилизационни модели, а и на националните държави, в частност, бяха парализирани от сладката демагогия и лидерското лицемерие на Вашингтон и Брюксел. Включително и на управляващите в София президенти и министър председатели през последните 30 години.   В такива моменти на световен хаос разбираме каква голяма ценност е етническото и верското разбирателство в нашата Родина, в която от столетия заедно в мир живеят хора с различен етнос и религия. Традицията на търпимост е една от най-ценните национални характеристики и рискът тя да бъде изгубена или торпилирана не бива да бъде подценяван.   Този етнически модел, подкрепен още в началото на прехода от интелектуалните и политически усилия на лидера на Движението за права и свободи д-р Ахмед Доган е постижение за България, за Балканите и за Европа като цяло. За нас той е уникален и защото бе един от темелите на мирния преход след промените. При това – заложен в момент на тежка криза в междуетническите отношения, след необмислено проведения “възродителен процес”, последван от масовата миграционна вълна на български мюсюлмани към Турция, наричана от медиите „голямата екскурзия”.   Така или иначе, още в края на 1989 г. БКП осъзна грешния си подход зе решаване на етническия въпрос и заяви линия на търсене на национално съгласие – по отношение на миналото и на предстоящите предизвикателства. Но без зрялата, миролюбива и градивна реакция на новосформиращата се партия ДПС и на нейния лидер, доктора по философия Ахмед Доган, преходът у нас можеше да бъде много болезнен – подобно на този в бивша Югославия, където тежки етнически напрежения и горещи конфликти доведоха до гражданска война, разруха, смърт и разпад на държавата.    Осъзната още в зората на прехода, тя е негово политическо верую и днес. Струва си да се замислим какво щеше да се случи с мира в България, ако Доган мислеше по друг начин. Как щеше да започне преходът – като мирна трансформация или като тежък етнически конфликт, подобен на този в Босна,Сърбия, Македония, в Ирландия и Каталуния?   Именно чрез преодоляване на напреженията и взаимни компромиси, ДПС бе изградена като политическа сила в рамките на българските институции и парадигмата на българския политически живот, формира фона на етнически мир, който съпътстваше другите промени и процеси. Без етническия мир щяха да са немислими както стабилността, суверенитетът и целостта на държавата, така и интеграцията в Европейския съюз.   А друг път безспорно имаше – на антибългарски и антихристиянски актове, на подхранване на сепаратистки настроения и радикален ислям сред българските мюсюлмани – неща, чиито зачатъци се появиха години по-късно в лицето на отцепилия се от ДПС Лютви Местан. Но изборната загуба и бързият залез на ДОСТ – партията на чуждопоклонника Местан  показва, че благодарение на системните усилия на ДПС общността на българските турци е развила защитни механизми срещу подобни провокации.   И нещо още по-важно, че гарант на етническия мир е не само лидерът, а системно култивираните в етноса отношения на почит към държавността, към разбирателство и мир, към “Заедността” на българската нация.     Ще бъде много полезно авторът на идеята за Заедността да я разработи по-подробно. Да я опише теоретично като идейно-политическа концепция, да изведе нейните цели и принципи, които я правят приложима не само у нас, а и за днешната нестабилна Европа и за многополюсния свят като цяло.   Защото „Концепцията за Заедността“ е нещо много повече от историческа даденост в нашата страна, за съжителството на различни етноси и религии – това наследство е свързано както с уникалната търпимост на българите, така и с болезнени спомени, които винаги могат да генерират противоречия и в двете посоки. Заедността определено е много повече и от нереализираната концепция за мултикултурност и политическа коректност. Свидетели сме, как т.нар. мултикултурност не доведе до толеранстност и разбирателство, а обратното - възникнаха нови фанатизми и терор, а проблемите на малцинствата и мигрантите се задълбочиха и не намират ефективно решение.   Безспорно, търпимостта, взаимното проникване на културите между българи и турци, българомохамедани и цигани, евреи и арменци са част от Заедността, но тя има по-дълбок философско-политически конструкт, съдържащ в себе си и други важни елементи:   - В годините на преход, макар и често обвинявана в противното, ДПС бе и остава българска партия, участваща в институционалния живот, преодоляваща стереотипите от миналото за мнозинството като субект и малцинството като обект на властта. Спокойното приемане на факта, че представители на етническите малцинства могат да бъдат служители на армията и силите за сигурност, на висшата администрация и членове на правителството вече е реалност дотолкова, че както ДПС има в ръководството си етнически българи, така и всички други партии имат етнически турци в своите редове;   - Елитът на ДПС води произхода си от системно изгражданата и развивана в годините на социализма интелигенция сред българските турци. Част от тази интелигенция безспорно е и философът д-р Ахмед Доган. Но ДПС и лично той доизгради и лансира целенасочено нови поколения на подготвени кадри, които са възпитани в дух на патриотизъм, да служат и пазят българската държава;   - ДПС използва достиженията на партийното строителство за развитие на кадрите, но и изгради и нови успешни практики в тази посока. Неслучайно, на фона на много изчезнали партийни формации от ранния преход, ДПС е партията, която устойчиво увеличава присъствието си в различните видове власти: местна, парламентарна, изпълнителна, правосъдна, в европейските институции;   - ДПС в идеен план е либерална партия, същевременно по силата на бита и интересите на своя електорат е призвана да бъде и социална партия. Именно тази бивалентност, свързана с либералното и със социалното, генерира ролята на ДПС като политически балансьор. Дейността на ДПС и лично на д-р Доган е свързана с финия идеологически баланс в политиката. В ранния преход ДПС подкрепи дясното правителство на СДС, начело с Филип Димитров, като даде шанс за ускорени демократични реформи. Но когато този кабинет забуксува и се провали (поради: управленска некомпетентност, порочна аграрна „реформа”, разбиване на цели отрасли на индустрията, война с институциите, с вероизповеданието, със синдикатите, разбиване на специалните служби по идеологически мотиви, умишлено разрушаване на традиционни външнополитиекски контакти и т.н.), ДПС се показа като коректив и свали доверието си от правителството. През 2001 г., под знака на либералната идейна легитимност, ДПС влезе в правителството на НДСВ - не като подкрепящ партньор, а със свои собствени министри, заместник-министри, областни управители.   През 2005 и 2013 г. ДПС участва в социал либерални съюзи с БСП. Днес социаллибералният модел е изчерпан, но преди 14-15 години той бе в апогея си и коалициите имаха реален ефект - членството на България в НАТО и ЕС. И още един щрих – след два мандата участие в управлението Доган призова ДПС да си почине от властта. Подобен призив никой друг български политик не е имал смелостта да отправи към своята партия, при това – и да бъде послушан.   ДПС, макар и опозиционна партия, и днес е активна в парламента и е важен фактор във формирането на ключови управленски решения. Това е доказателство, че политиката е многоходова, а не ситуационна игра, че е нужна ясна политическа стратегия и философия, а не само първичен стремеж към власт и облаги;   - Д-р Ахмед Доган, освен че е вътрешнополитически балансьор, в ключови моменти за България заема ясна външнополитическа позиция. Пример за това е прагматичното и отчитащо историческите реалности отношение към Русия и Китай – такова, за съжаление, нямаха повечето от властимащите в целия постсоциалистически преход;   - Макар и системно демонизиран и тежко критикуван заради своите странични от политиката увлечения – херменевтика, бизнес консултанство, водородна енергия и т.н., Ахмед Доган си остава политик и държавник. Но не злободневен политик, който търси вниманието на медиите. Неговите послания са обмислени и стратегически размишления за политиката, властта и света, на каквито са способни твърде малко лидери. Публично се изказва рядко, но изявите му се превръщат в обществено събитие и визионерско прозрение.Спазва азбучната истина, че за да направиш впечатление, не е нужно да говориш често и напоително, а да назоваваш важните неща, да даваш знаци, да формулираш дефиниции, а не да търсиш ефектната фраза.Когато Бойко Борисов дава интервюта – е всекидневие, когато Доган каже и едно изречение веднъж годишно – е политическо събитие.Доган като философ разбира смисъла на научните термини изнае как даги използва, но наред с това умее да назовава проблемите ясно и разбираемо.   Всъщност   -         „Обръчът от фирми” бе първата диагноза за връзката между политика и бизнес, която се превърна в тумор на целия ни политически живот. Това изказване беше дисекция на обществената тъкан, направена с хирургическска точност и откровеност! Той пръв каза „Царят е гол“, заради което медии и политици го оплюха, но никой не намери мъжество да го опровергае. Изплашиха се! Както е казано в Евангелието „Който е праведен - пръв да хвърли камък”. Камък не хвърлиха, но се задоволиха с отричане на очевидната истина, че нито политиката ни е политика, нито икономиката - икономика, а понятията „правова държава” и „демокрация” са превърнати в безмислени клишета.   -         А нима не е хроничен проблемът с политизирането и партизирането на администрацията, за които Доган говори в прословутата си реч в село Кочан още през лятото на 2009 г.?   -         Отново той бе първият лидер, който оцени ролята на европейските фондове и подготви целенасочено кадри за министерства и агенции в тези сфери. Както е  първият, който говореше за тях като за инструмент за преодоляване на регионалните неравенства – особено в районите със смесено население.   -         Успя да запази чувството за общност и партийната дисциплина в ДПС, ползвайки някои добре заимствани универсални уроци по партийно строителство, забравени дори от стогодишни партии.   Д-р Доган експериментира по отношение и на друг същностен въпрос – за политическия си наследник, след доброволното му оттегляне от председателския пост. Единствен и неповторен акт в днешната ни политика. Не сполучи и показа, че умее да се поправи. Опитът с издигането на Лютви Местан се оказа грешка – образът на Местан се лансира като образ на „интелектуалеца политик“, но реалното му съдържание се оказа на „политик слуга“. Слуга, готов да предаде идейните основи на своята партия, да предаде своя личен ментор и в крайна сметка да предаде Отечеството, укривайки се в чуждо посолство и подкрепяйки линията на неоосманизма.   След светкавичното отстраняване на несъстоялия се наследник Лютви Местан, Доган приложи преходна управленска формула – триумвират, от който да се излъчи най-подходящия - Мустафа Карадайъ. Израснал от младежки функционер, участвал във всички изборни кампании на ДПС, той се разви в йерархичната структура на партията като талантлив организатор и партиен строител.   Карадайъ е предан и същностен, а не формален наследник на идеите и политическата линия на Ахмед Доган, който продължава да държи компаса на ДПС като почетен председател и учител на своите последователи в българската политика.  ", "date": "2019.10.23", "title": "Проф. Светлана Шаренкова: Пазителят на българската Заедност. Или философът политик Ахмед Доган  "}
{"url": "http://epicenter.bg/article/V-Petrich-zapochva-izplashtaneto-na-pomoshtta-za-stopanite--dobrovolno-zaklali-svinete-si-/196682/4/0", "text": "Започва изплащането на помощта за стопаните, доброволно заклали свинете си в община Петрич. Това съобщиха от Агенция „Фокус“.     Помощта се отпуска за дезинфекция и почистване на обектите за отглеждане на свине и се дава само на стопаните, които доброволно са заклали свинете до 9 септември.   За община Петрич ще бъдат подпомогнати общо 228 стопани от 18 населени места. По график помощта ще се изплаща днес и на 24 октомври. Днес ще бъдат обхванати селата Първомай, Беласица, Марикостиново, Кърналово, Ключ, Чучулигово, Капатово, Габрене, Митиново, Тополница, Вишлене, Самуилово, Скрът, Драгуш. Утре помощи ще се изплащат за град Петрич и селата Старчево, Коларово и Рупите.   Парите ще се получават в град Петрич, улица „Асен Златаров“ 1 (сградата на бившето ХЕИ) лично от стопаните срещу лична карта и подпис.", "date": "2019.10.23", "title": "В Петрич започва изплащането на помощта за стопаните, доброволно заклали свинете си "}
{"url": "http://epicenter.bg/article/Izoliraha-zona-ot-200-kv-km-v-Gabrovsko-zaradi-namereno-martvo-divo-prase/196685/4/0", "text": "Изолирана е зона от 200 квадратни километра около мястото, където миналата седмица в габровското село Гергини беше намерено мъртво диво прасе. Заразеното с африканска чума по свинете животно е загробено, а локализираното около него пространство е дезинфекцирано. Това съобщи Цветомира Иванова от Областната администрация, цитира Нова.тв   Мерките за безопасност са били предприети от 18 октомври, а след това се е състояло заседание на Областната епизоотична комисия, в която са участвали областният управител Невена Петкова и директорът на Областната дирекция по безопасност на храните д-р Светослав Спасов. Определена е 200-километровата инфектирана зона, а Изпълнителната агенция по горите и Регионалната дирекция на горите - Велико Търново са издали заповед, с която се посочват ловностопанските райони, попадащи в инфектираната зона, както и три подзони. В най-близката до мястото на мъртвото животно зона се ограничава за 30 дни достъпът до горски територии на лица и пътни превозни средства. За същия срок се забранява и ловът на дива свиня. В другите две подзони се разрешава индивидуален лов, лов с капани и групов лов без кучета. Там могат да се извършват горскостопански и селскостопански дейности, събиране на гъби, билки, трюфели, туризъм и други дейности, но само след осигуряване и прилагане на мерки за биосигурност.   Проверките на служителите от Областната дирекция по безопасност на храните по свиневъдни обекти продължават, ще се проверява и за репопулация, информира Иванова.", "date": "2019.10.23", "title": "Изолираха зона от 200 кв./км в Габровско заради намерено мъртво диво прасе"}
{"url": "http://epicenter.bg/article/Bulgartransgaz-osiguri-bankovo-finansirane-v-razmer-na-200-mln--evro-za--quot-Balkanski-potok-quot-/196694/4/0", "text": "„Булгартрансгаз“ ЕАД приключи успешно процедура за предоставяне на банково финансиране под формата на обезпечен кредит, съобщи БТА.  Осигурените средства ще бъдат използвани за покриване на инвестиционни разходи на дружеството във връзка с реализацията на проекта „Балкански поток“ на територията на страната. В частност, обезпеченият кредит ще бъде използван за авансови плащания към компаниите, ангажирани с реализацията на проекта. Успешно проведената процедура осигури кредити на „Булгартрансгаз“ ЕАД от страна на банковите институции в общ размер на 200 милиона евро, обезпечени чрез депозити в щатски долари за срок от 6 месеца, с опция за удължаване за още 6. В рамките на проведената процедура бяха получени девет оферти. Вече има подписани договори с някои от най-големите международни финансови институции, в това число Ситибанк Европа, ИНГ Банк, Уникредит Булбанк АД, както и с Международната банка за икономическо сътрудничество.   Авансовото плащане към „Консорциум Аркад“, който вече изгражда линейната част е 250 млн. лв. и 50 млн. ДДС., а към “Ферощал Балкангаз”, който ще изгражда двете компресорни станции – „Расово“ и „Нова Провадия“ – 140 млн. лв. и 28 млн. за ДДС.   Срокът за изплащане на останалата сума за газопровода е 120 месеца след въвеждането в експлоатация, а за компресорните станции – 2 години. Посредством осигуреното финансиране „Булгартрансгаз“ ЕАД спазва задълженията си съгласно подписаните договори с изпълнителите на проекта, като в същото време ще реализира съществен положителен финансов ефект в размер на над 2 милиона лева. Това е възможно благодарение на факта, че на световните пазари лихвените нива в щатски долари, в каквато валута е предоставеното обезпечение, са значително по-високи спрямо тези в евро.", "date": "2019.10.23", "title": "Булгартрансгаз осигури банково финансиране в размер на 200 млн. евро за \"Балкански поток\""}
{"url": "http://epicenter.bg/article/Zapochna-stroitelstvoto-na-nay--dalgiya-tunel-u-nas----Zheleznitsa--/196698/4/0", "text": "Започна строителството на тунел „Железница“ от автомагистрала „Струма“, както и на пътните участъци непосредствено преди и след него. Съоръжението ще е с дължина около 2 км и ще бъде най-дългият пътен тунел, изграждан досега у нас. Изпълнението е обособено в три части - тунела, пътя преди и след него, за да може на обекта да се работи едновременно и да завърши в срока на Оперативна програма „Транспорт и транспортна инфраструктура“ 2014-2020 г. Това съобщиха от пресцентъра на Агенция \"Пътна инфраструктура\", цитирани от Агенция  \"Фокус\". Премиерът Бойко Борисов също съобщи новината на страницата си във фейсбук.       Тунелът ще бъде с две отделни тръби за движение. Дължината на всяка ще е около 2 км. Съоръжението ще бъде с всички необходими системи за енергоефективно осветление, вентилация, видеонаблюдение, пожароизвестяване, интелигентна система за управление на трафика, аварийни SOS кабини, електронна система за контрол на достъпа и т. н.   Ще бъде изграден и обслужващ тунелен път при южния портал на тунела откъм гр. Симитли, площадка за хеликоптер, два моста над Суха река, които са съответно 108 м и 18 м, подпорна стена и др. Изпълнител на проекта е Консорциум „АМ Струма Тунел 2018“, в който участват: „ДЖИ ПИ ГРУП“ АД, „Глобал Кънстръкшън“ ООД и „ВИА ПЛАН“ ЕООД. Стойността на договора е 185 370 370, 37 лв. без ДДС. Строителният надзор се осъществява от „План Инвест Железница“ ДЗЗД. В обединението участват: „План Инвест Пловдив“, „Инфра Проект Консулт“ ЕООД, „Аскос 03“ ЕООД, „Сърч Корпорейшън СРЛ“. Стойността на договора е 3 994 440 лв. без ДДС.    Участъкът преди тунела, пътувайки от София в посока Кулата, е с дължина 720 м. Включва и обслужващ тунелен път при северния портал и мостово съоръжение. Отсечката ще бъде изградена от ДЗЗД „Железница - Север“, в което са: „ГБС Инфраструктурно строителство“ АД, „Главболгарстрой“ АД и „Главболгарстрой Интернешънъл“ ЕАД. Стойността на договора е 29 985 345 лв. без ДДС. Строителният надзор е възложен на ДЗЗД „ТЕС Консулт“, в което са: „СТРОЛ 1000“ АД, ТРИ-ЕС“ ЕООД и „Експерт Десижънс“ ООД. Техният договор е за 599 783 лв. без ДДС. Отсечката след тунела е с дължина 1,4 км. Ще бъдат построени селскостопански подлез, подпорна и укрепителна стена, отводнителни съоръжения, изграждане и реконструкция на инженерни мрежи и др. Изпълнител на строително-монтажните работи е „ПСТ Груп“ ЕАД. Стойността на договора е 18 442 297,40 лв. без ДДС. Строителният надзор е на ДЗЗД „ПЪТКОНСУЛТ 2000-КОНСУЛТ 64“, в което са: „ПЪТКОНСУЛТ 2000“ ЕООД и „Консулт 64“ ООД. Техният договор е за 465 222 лв. без ДДС. Автомагистрала „Струма“ е част от коридор „Ориент/Източно Средиземноморие“, свързващ Видин с Кулата, и по нея преминава пътният трафик за Гърция. Направлението се използва като най-кратък маршрут между Западна, Централна Европа и Бяло море, а също и като връзка на Европа с Азия. Проектът ще се съфинансира от Кохезионния фонд на Европейския съюз и националния бюджет чрез ОП „Транспорт и транспортна инфраструктура“ 2014-2020 г.", "date": "2019.10.23", "title": "Започна строителството на най- дългия тунел у нас - „Железница“ "}
{"url": "http://epicenter.bg/article/EP-prie-na-parvo-chetene-50-mln--evro-uvelichenie-na-sredstvata-za-spravyane-s-chumata-po-svinete-/196755/4/0", "text": "Европейският парламент прие на първо четене бюджета за 2020 г. със заложено увеличение на средствата за справяне със заболяването Африканска чума по свинете. Според решението, гласувано в Страсбург, Парламентът ще преговаря с Европейската комисия и Съвета на ЕС за почти двойно увеличение на финансовата помощ за преодоляване на щетите от заразата, съобщиха от пресцентъра на ГЕРБ.    Една от поправките за отпускане на допълнително финансиране е на българския евродепутат от ГЕРБ / ЕНП Андрей Новаков. По думите му, дори и в края на преговорите размерът на увеличението да бъде променен, значителна част от тези средства ще дойде в България.    \"Тук не става дума просто за финансова инжекция за няколко засегнати държави, а за волята на ЕС да ги подкрепи пряко и целево, за да се спре разпространението на заразата\", заяви Новаков.    Преговорите започват в началото на ноември и ще бъдат финализирани в средата на месеца. Андрей Новаков е член на преговорния екип и ще участва пряко във финализирането на бюджета. Финансовата подкрепа ще бъде предназначена за всички засегнати държави-членки. Средствата ще се определят по формула според размера на щетите в засегнатите страни и ще бъдат предназначени за животновъди и промишлени стопанства.    Около 20% от отглежданите в България 600 000 прасета бяха засегнати от заболяването Африканска чума по свинете. Огнища на болестта бяха регистрирани в 14 области на страната. Към този момент са регистрирани 40 огнища при домашни прасета, като през последните три месеца се наблюдава тенденция на спад в разпространението на заболяването. През август са регистрирани 5 огнища, през септември - 3, а през октомври - 2. В момента България разработва промяна в законодателството и нормативната уредба с цел по-висока биосигурност в личните стопанства, фамилните ферми и свинекомплексите.  ", "date": "2019.10.23", "title": "ЕП прие на първо четене 50 млн. евро увеличение на средствата за справяне с чумата по свинете "}
{"url": "http://epicenter.bg/article/Povdignaha-obvinenie-na-kmeta-na-Nesebar-Nikolay-Dimitrov-za-kupuvane-na-glasove/196668/3/0", "text": "Кметът на Несебър Николай Димитров, който е кандидат за пореден мандат, вече е задържан, научи БТА от разследващи. Заедно с него в полицията в Несебър са били отведени още няколко човека.    Разследването срещу тях е за нарушаване на изборните права на гражданите. ЦИК уважи вчера искането на главния прокурор имунитетът на Николай Димитров да бъде свален, за да може да бъде разследван.  Освен за кмета на Несебър ЦИК удовлетвори искането на прокуратурата за задържане и на още двама участници в местния вот града.  Това са кандидатите за общински съветници от БСП Георги Георгиев и Петър Тодоров, които бяха съветници и в този мандат.    В Специализираната прокуратура има образувано досъдебно производство и срещу двама кандидати от партия \"Движение 21\", за които ЦИК също даде разрешение за арест. Това са кандидатът за общински съветник на формацията на Татяна Дончева - Константин Лефтеров, и кандидатът за кмет на Свети Влас Атанас Япаджиев. Искането за арест на петимата идва след акцията в събота на ГДБОП и Специализираната прокуратура в Несебър, при която бяха обискирани домовете на кмета на града, офисът на съпругата му, както и жилищата на кандидатите за общински съветници от БСП и кандидата за кмет на Свети Влас.  И през уикенда, и при искането за задържането на петимата от прокуратурата запазиха пълно мълчание. Разбра се единствено това, че обиските са във връзка със сигнали за купуване на гласове. Според членове на ЦИК прокуратурата е посочила като мотив \"нарушаване политическите права на гражданите\", като в искането са включени още около 7-8 имена на съучастници, които обаче не участват в изборите.   Очаква се днес арестуваните да бъдат трансферирани до София, където да им бъдат повдигнати обвинения от специализираната прокуратура. Ако прокуратурата настоява те да останат за постоянно зад решетките, то спецсъдът ще заседава най-вероятно в петък.", "date": "2019.10.23", "title": "Арестуваха кмета на Несебър Николай Димитров за купуване на гласове, водят го под конвой в София"}
{"url": "http://epicenter.bg/article/Spetsprokuraturata-povdigna-obvineniya-na-zadarzhanite-za-kupuvane-na-glasove-v-Nesebar-/196683/3/0", "text": "Специализираната прокуратура повдигна обвинения на петимата задържани кандидати за местната власт в Несебър, предаде БНР.    Кандидатът за кмет Николай Димитров е обвинен като ръководител на организирана престъпна група за търговия с гласове или \"престъпление срещу политическите права на гражданите\". На останалите се търси отговорност като членове на групата.    В момента петимата пътуват с конвой към София, където ще изтърпят 72-часовото задържане под стража.", "date": "2019.10.23", "title": "Спецпрокуратурата повдигна обвинения на задържаните за купуване на гласове в Несебър "}
{"url": "http://epicenter.bg/article/15-arestuvani-pri-aktsiyata-v-Darzhavnoto-gorsko-stopanstvo--quot-Bolyarka-quot-/196713/3/0", "text": "Задържани са 15 служители на ДГС \"Болярка\" във Велико Търново за срок от 24 часа, съобщиха от пресцентъра на Районната прокуратура във Велико Търново.    Те са задържани след вчерашната полицейска провека в сградата на ДГС \"Болярка\". Днес продължават разпитите им във връзка с образуваното досъдебно производство за незаконна сеч в землището на Арбанаси и други райони от Великотърновска област.    Разследването е започнало през лятото на тази година след сигнали за незаконна сеч. Все още няма повдигнати обвинения от страна на Районната прокуратура. Разледването продължава.", "date": "2019.10.23", "title": "15 арестувани при акцията в Държавното горско стопанство \"Болярка\""}
{"url": "http://epicenter.bg/article/Spetsializiranata-prokuratura-predade-na-sad-Minyu-Staykov-po-vtoro-delo-zaedno-s-13-drugi-litsa-/196714/3/0", "text": "Специализираната проуратура внесе в Специализирания наказателен съд обвинителен акт срещу Миню Стайков и още 13 лица, петима от които служители в Държавен фонд „Земеделие“. Това съобщиха от пресцентъра на Апелативна специализирана прокуратура.   Те са привлечени към наказателна отговорност за участие в престъпен сговор с цел злоупотреба със средства от европейски земеделски фондове – Програма за развитие на селските райони и Националната програма за подпомагане на лозаро-винарския сектор. Един от участниците в престъпния сговор е обвинен и за извършване на незаконна банкова дейност (лихварство). Предоставял е кредити срещу лихва, чиято обща стойност надхвърля един милион лева, в т.ч. на търговски дружества, предоставящи бързи кредити.   В момента Миню Стайков е с наложена от съда мярка за неотклонение „Задържане под стража“. Останалите обвинени са с парични гаранции в различен размер, които са внесени.", "date": "2019.10.23", "title": "Специализираната прокуратура предаде на съд Миню Стайков по второ дело заедно с 13 други лица "}
{"url": "http://epicenter.bg/article/Trend--Za-balgarite-nay-vazhno-e-noviyat-glaven-prokuror-da-ne-e-korumpiran-i-da-e-chesten-/196720/3/0", "text": "Да не е корумпиран, да е неподкупен, честен и коректен, да е независим и да не се поддава на влияние - това са качествата, които е важно да притежава новият главен прокурор според анкетираните в проучване на \"Тренд\", направено между 1 и 10 октомври сред 1000 души по поръчка на \"24 часа\".   На въпрос за качествата, които е важно да притежава новият главен прокурор, силно доминират моралните: да не е корумпиран, да е неподкупен (20 процентни пункта), да е честен и коректен (19 процентни пункта), да е независим и да не се поддава на влияния (9 процентни пункта), докато управленските способности и опитът отстъпват само с 9 процентни пункта.    Най-голям дял от запитаните обаче не могат да преценят, което говори по-скоро за дистанция от темата, коментират анализаторите.    Според данните над три четвърти (76 на сто) са тези, които са чули/ разбрали, че в края на този месец ще бъде избран нов главен прокурор, докато 18 процента не са.   От \"Тренд\" са тествали основните институции в сектора. С най-висока положителна оценка за работата си се ползва МВР, като МВР е единствената от тестваните институции, където положителната оценка надвишава, макар и минимално, отрицателната.    Съдът е институцията с най-голямо натрупване на отрицателни оценки, а за работата на Висшия съдебен съвет най-голям дял нямат мнение.    Проучването засяга и темата за местните избори. Анализаторите констатират, че с приближаването на изборите желанието за участие във вота се увеличава.   Според данните 42 на сто от всички български граждани декларират, че със сигурност ще гласуват, а малко под една четвърт (24 на сто) заявяват, че по-скоро ще упражнят правото си на глас.   Предизборната кампания дава своя резултат, като сравнението между същия въпрос през септември и този през октомври регистрира малко по-силна мобилизация, отбелязват от \"Тренд\".    В разбивката по партийни симпатии, ясно личи силната мобилизация на привържениците на ГЕРБ, БСП и ДПС.    Над половината (55 на сто) от тези, които със сигурност ще гласуват или по-скоро ще гласуват, твърдо са решили за коя партия / коалиция ще гласуват, докато малко над една четвърт (26 на сто) все още не са решили. Наблюдава се увеличение на решилите през октомври и спад в колебаещите се.    Оптимизмът продължава да преобладава в по-голямата част от българските граждани (50 процента), докато песимистите остават с по-малък дял (39 на сто), показват още данните. Традиционно най-младите остават най-оптимистично настроени, докато при най-възрастните песимистичните нагласи доминират.", "date": "2019.10.23", "title": "Тренд: За българите най-важно е новият главен прокурор да не е корумпиран и да е честен "}
{"url": "http://epicenter.bg/article/SDVR-prodalzhava-da-sledi-i-ustanovyava-hora-s-nepristoyni-proyavi-po-vreme-na-futbolni-sreshti/196732/3/0", "text": "Продължават полицейските действия за установяване и вземане на отношение спрямо всички, демонстрирали непристойно поведение по време на футболни срещи, проведени в София. До момента са установени 27 души с подобни прояви. Това съобщиха от пресцентъра на МВР. Вчера в районни управления на СДВР са задържани шестима, а в днешния ден – още двама, държали се непристойно по време на футболна среща, проведена в края на месец септември между професионалните футболни клубове на „Славия“ и „Левски“. Така общият брой на задържаните към момента става 23-ма души, като се очакват и други четирима да се явят в полицията.   Спрямо 12 от тях са наложени принудително-административни мерки - глоба в размер на 1000 лева и 2 години забрана за посещение на спортни мероприятия.   На четирима са наложени забрани за посещение за срок от 2 години и по 60 часа общественополезен труд, а един е с наложена глоба от 1000 лева и 1 година забрана за посещение на спортни събития. Един е предаден на Комисията за борба с противообществени прояви на малолетни и непълнолетни.   Материалите по отношение на един от установените са докладвани в съда и се очаква решение, а друг е оправдан в съда. Срещу трима от задържаните са образувани досъдебни производства по чл. 325 от НК.   Полицията няма да толерира подобно поведение и спрямо нарушителите ще бъде прилагана цялата строгост на закона.", "date": "2019.10.23", "title": "СДВР продължава да следи и установява хора с непристойни прояви по време на футболни срещи"}
{"url": "http://epicenter.bg/article/Ekip-na-politicheska-partiya-e-bil-napadnat-ot-oponenti-v-pazardzhishkoto-selo-Velichkovo/196743/3/0", "text": "Екип на политическа партия АБВ е бил нападнат от опоненти в пазарджишкото село Величково. Стигнало се е до ръкопашен бой, в който е участвал и кандидат за общински съветник от листата на местна коалиция, съобщават от БНР.   Сблъсъкът е станал в нощните часове.    Когато представителите на кандидата за кмет на Пазарджик се опитали да разлепят негови плакати в селото, местните му опоненти се ядосали и се стигнало до бой. Един от мъжете е с по-сериозни наранявания, определени от лекар като „леки телесни повреди“.    Сигналът е внесен в пазарджишката районна прокуратура, която е разпоредила полицейска проверка. Със случая ще бъде запознат и главният прокурор Сотир Цацаров.", "date": "2019.10.23", "title": "Екип на политическа партия е бил нападнат от опоненти в пазарджишкото село Величково"}
{"url": "http://epicenter.bg/article/Petima-sa-obvineni-za-uchastie-v-organizirana-prestapna-grupa-za-trafik-na-migranti/196748/3/0", "text": "Специализираната прокуратура привлече към наказателна отговорност пет лица за участие в организирана престъпна група за трафик на мигранти от Турция през България към Сърбия и Западна Европа. Това съобщиха от пресцентъра на Прокуратурата на Република България, цитирани от Агенция \"Фокус\".   Петимата са задържани на 17 октомври 2019 г. в Пловдив и София при съвместни действия по разследването на Специализираната прокуратура, ГДБОП и СДВР, със съдействието на Дирекция „Жандармерия“.   При извършените претърсвания в пет недвижими имота в София и един в Пловдив, както и в леки автомобили, ползвани за престъпна дейност, са намерени и иззети голям брой мобилни телефони и сим карти, с които групата е координирала действията си по превеждането на чуждите граждани през границата, подпомагането на пребиваването им и извеждането им от страната. На един от адресите е намерена и иззета марихуана. С определение на Специализирания наказателен съд от 19 октомври 2019 г. на двама от участниците е наложена най-тежката мярка за неотклонение „Задържане под стража“, на двама е определен „Домашен арест“ и на един – „Подписка“. За ръководителя на групата – българска гражданка, съдът определи „Домашен арест“, за да има възможност да полага грижи за двете си малки деца. Определението на Специализирания наказателен съд по мерките за неотклонение не е окончателно и може да бъде протестирано и обжалвано.", "date": "2019.10.23", "title": "Петима са обвинени за участие в организирана престъпна група за трафик на мигранти"}
{"url": "http://epicenter.bg/article/Trima-balgari-sa-osadeni-za-seksualna-eksploatatsiya-sled-savmestno-razsledvane-na-britanskite-sluzhbi-/196751/3/0", "text": "На 17 октомври 2019 г. трима българи бяха осъдени от Лондонски съд – съответно от 11, 10 и 3 г. лишаване от свобода, за участие в организирана престъпна група за трафик на жени и транс-сексуални български граждани с цел сексуална експлоатация във Великобритания. Това съобщиха от пресцентъра на Прокуратурата на Република България. След близо едногодишна работа на съвместен екип за разследване на групата от служители на британските полицейски и съдебни органи, Сектор „Трафик на хора“ в ГДБОП и Следствения отдел на Специализираната прокуратура, с подкрепата на Европол и Евроджъст, тримата са задържани в Лондон и Бургас. По решение на екипа от разследващи материалите от българското разследване под надзора на на Специализираната прокуратура са трансферирани във Великобритания, за присъединяване към тамошното дело и провеждане на съдебния процес срещу групата в Лондон. Най-тежкото общо наказание от 11 г. затвор тамошният съд наложи на участничката в групата Елеонора В. за 4 престъпления – в т.ч. 8 г. за трафик на хора, 4 г. за контрол на проституция, 3 г. за разпространение на кокаин. Общото крайно наказание на ръководителя Илия М. е 10 г. лишаване от свобода – при постановени 5 г. за трафик на хора, 3 г. за контрол на проституция, 3 г. за разпространение на кокаин, 2 г. за кражба и закана с убийство и 8 месеца за притежание на незаконно оръжие. Мариан В. е осъден на общо 3 г. затвор за трафик на хора, контрол на проституция и разпространение на кокаин. На Василева и Михайлов е наложена и 15-годишна забрана за „купуване на самолетни билети за други лица, наемане на повече от едно жилище, транспортиране на лица, извън тяхното семейство, създаване на профили в сайтове за запознанства или рекламиране на сексуални услуги, директен или индиректен контакт с жертвите, свидетелствали срещу тях“.   Доказателствата по делото сочат, че част от самите участници в групата преди години са били жертви на трафик с цел сексуална експлоатация.   От 2017 г. те започнали да набират жени и транссексуални българи с обещания за работа и по-добър живот в Лондон. От летището ги транспортирали до наети от групата квартири, където да живеят по четирима или петима и да проституират без почивен ден.   Жертвите трябвало да плащат от заработеното по 70 паунда седмичен наем за жилището, нямали право да напускат адресите и да ползват медицински услуги. Били принуждавани да предлагат и продават на клиентите си кокаин, а необходимите им консумативи трябвало да купуват на петорна цена единствено от Елеонора В. Тя отговаряла за набирането и транспортирането на жертвите, наемането на жилища за работа и публикуването на обяви в сайтове за сексуални услуги. На нея жертвите били длъжни да дадат и по 300 паунда депозит (като гаранция за еветнуални нанесени от тях щети), който обикновено не се връщал. Били принудени да работят за групата минимум два месеца, като при напускане трябвало да дадат двуседмично предизвестие.    Илия М. бил отговорен за снабдяването на групата с кокаин, за налагането на глоби на „работещите“ – обикновето между 500 и 1000 британски лири, както и за държането им в подчинение чрез физическо насилие над тях или чрез заплахи с насилие над техните близки в България. Когато някоя от жертвите трябвало да бъде наказана физически, останалите били карани да присъстват и да гледат.   Мариан В. осъществявал прекия контрол на проституиращите и събирането на заработените пари – по 2-3 пъти дневно от всеки. По договорка на „работещите„ се полагали 50 на сто от заработените пари и бакшишите, но заради налагани глоби и удръжки те получавали по-малка част от тях.   Така групата придобила значителни средства, от които инвестирала в недвижими имоти в Несебър, Пазарджик и с. Кошарица (5 на брой), както и в луксозни автомобили във Великобритания. Регистрирала фирми в Лондон и в с.  Кошарица (край Несебър), ползвала множество банкови сметки в Лондон. Само от сметка на Елеонора В. били направени над 200 плащания за обяви в сайтове за сексуални услуги.   При задържането на Илия М. и Елеонора В. в ползвано от тях жилище са намерени и иззети тейзър, метален бокс и сгъваема метална палка, лична карта на една от жертвите, 5 г кокаин. Иззети са и два леки автомобила – BMW 520 DM Sport Auto и Porsche Cayenne.   Показания по делото са снети от шест жертви на сексуална експлоатация от групата, част от които са разпитани по видеоконферентна връзка от съдебния състав по делото в Лондон. Установени са жертви и от трети страни, които не са намерени във Великобритания и България.   След произнасяне на присъдите на участниците в групата британските власти са изпратили съобщение за откриване на процедура за депортиране на осъдените за изтърпяване на наказанията им в България.", "date": "2019.10.23", "title": "Трима българи с присъди за трафик на хора и сексуална експлоатация в Лондон"}
{"url": "http://epicenter.bg/article/Mladen-Marinov--Nad-600-novoregistrirani-zhiteli-v-Kresna--170-na-adresi--chiito-sobstvenitsi-ne-znayat/196762/3/0", "text": "Над 600 новорегистрирани граждани са установени в Кресна за периода от 2018 г. до април тази година. Това каза пред журналисти днес на Граничния контролно-пропускателен пункт „Станке Лисичково\" министърът на вътрешните работи Младен Маринов. Той който беше на работна среща с македонския си колега във връзка с антикорупционен проект, предаде bTV.    За около 170 от случаите собствениците на адресите, на които са направени нови регистрации, не знаят за това, тоест не е станало с тяхното съгласие, допълни министърът. Общинската администрация адресно регистрира на база на декларация от собственика или договор за наем с лицето, което се настанява, но в тези случаи вероятно става въпрос за фалшифициране на документи, коментира Младен Маринов. По случая е образувано досъдебно производство в Районна прокуратура - Сандански. В момента се правят постъпления от прокуратурата и от МВР по отношение на областния управител за доказаните случаи на регистрация без основание да бъде извършена дерегистрация.    Министърът на вътрешните работи посочи, че във всяка област и в почти всяко населено място има сигнали за купуване на гласове или за извършване на нарушения във връзка с предстоящите местни избори. Голяма част от тях са анонимни и при проверките се установява, че са недействителни. Има обаче и действителни сигнали, допълни Младен Маринов, какъвто е случаят в Кресна.", "date": "2019.10.23", "title": "Младен Маринов: Над 600 новорегистрирани жители в Кресна, 170 на адреси, чиито собственици не знаят"}
{"url": "http://epicenter.bg/article/Rakovodstvoto-na-Prokuraturata-na-RBalgariya-otsenyava-doklada-na-EK-kato-obektiven-i-realistichen/196764/3/0", "text": "Ръководството на Прокуратурата на Република България оценява доклада на Европейската комисия като обективен и реалистичен. Това пише в позиция на Прокуратурата, съобщиха от пресцентъра на Прокуратурата на Република България.   \"Този доклад отчита изпълнението на всички шест показатели, въведени при създаването на Механизма за сътрудничество и проверка през 2007 г., както и пълното изпълнение на седемнадесетте ключови препоръки, формулирани от ЕК през януари 2017 г.\", пише в позицията. \"Изключително положителен е крайният извод на Комисията – че „извършеният от България напредък по линия на Механизма за сътрудничество и проверка е достатъчен за изпълнението на ангажиментите на страната, поети към момента на присъединяването й към ЕС“. Така обективно и по достойнство са оценени усилията на законодателната, изпълнителната и съдебната власт в областта на съдебната реформа и противодействието на корупцията и организираната престъпност. В същото време, докладът на ЕК от 22.10.2019 г. ясно подчертава, че „за постигането на резултати в дългосрочен план ще бъдат необходими решимост и последващи действия“. Ръководството на българската прокуратура ще продължи да работи активно и в рамките на Националния механизъм за мониторинг, създаден с ПМС № 240/24.09.2019 г.\", се подчертава още в позицията на Прокуратурата.   \"Изразяваме институционална и експертна подкрепа на предложените от правителството последни изменения в Закона за съдебната власт, както и на поетия ангажимент за изпълнение на препоръките на Венецианската комисия в съответствие с установения конституционен ред. Намерението на следващата ЕК за въвеждане на „всеобхватен механизъм за върховенството на закона с общоевропейски обхват и обективно докладване на всички държави членки“ е най-силната гаранция за необратимост на реформите.   Главният прокурор и неговите заместници изразяват своята благодарност към всички прокурори, следователи и служители, чийто труд в значителна степен допринесе за положителната оценка за напредъка на страната ни\", уточняват още в позицията.", "date": "2019.10.23", "title": "Прокуратурата: Докладът на ЕК е обективен и реалистичен"}
{"url": "http://epicenter.bg/article/Bebe-na-godinka-i-polovina-izchezna-misteriozno-v-Tarnovsko--zhandarmeriyata-go-izdirva-/196766/3/0", "text": "Жандармерия и полиция търсят момченце от стражишкото село Николаево, което е в неизвестност от вторник вечерта. Момчето изчезнало от дома си в селото, където за малко било оставено без надзор. То е на година и шест месеца и близките му не знаели нищо за него часове наред, след което се обадили за помощ на тел. 112, предава Канал 3.    Веднага екипи на полицията и жандармерията от В. Търново и Г. Оряховица били пратени в Николаево. Те са претърсвали близките местности цяла нощ, но и до късния следобед на 23 октомври от момченцето няма и следа. В акцията за търсене на мистериозно изчезналото хлапе са се включили и местни хора заедно с доброволци и огнеборци от Стражица. Наложило се пожарникари да осветяват определени участъци в селото, които били претърсвани, както и кладенец.    Разследването се провежда под наблюдението на Районната прокуратура в Горна Оряховица. По случая е образувано досъдебно производство по чл. 182 ал. 1 за неупражнен контрол и неположени грижи за детето. Предвиденото от закона наказание е до три години затвор и обществено порицание.  ", "date": "2019.10.23", "title": "Бебе на годинка и половина изчезна мистериозно в Търновско, жандармерията го издирва "}
{"url": "http://epicenter.bg/article/Ivan-Geshev-se-obyavi-za-zakonodatelni-promeni--garantirashti-nezavisimo-razsledvane-na-glavniya-prokuror/196768/3/0", "text": "Ден преди заседанието на Пленума на Висшия съдебен съвет (ВСС), на което Иван Гешев ще бъде изслушан в процедурата за избор на главен прокурор,   на Българския хелзински комитет (БХК), както и на съсловните организации на прокурорите и следователите.    От отговора до адвокат Адела Качаунова, ръководител на Правната програма на БХК, става ясно, че, ако бъде избран за главен прокурор, Иван Гешев се ангажира да подкрепи законодателните промени, предложени от Министерството на правосъдието (МП), свързани с възможността за гарантиране на независимостта на органите на наказателното производство при евентуално разследване срещу \"обвинител №1\".    \"Изразявам положителното си отношение и готовност, ако бъда избран за главен прокурор, да подкрепя предприетите действия от Министерство на правосъдието за законодателни промени, в съответствие и с препоръките на Венецианската комисия, към която е отправено искане за становище по представения от министъра на правосъдието проект за изменение на Наказателно - процесуалния кодекс, включващ и изменения в Закона за съдебната власт\", пише Гешев.    \"В предложения от министъра на правосъдието законопроект за изменение на НПК и ЗСВ, в изпълнение на препоръките по делото \"Колеви срещу България\" в съответствие с конституционния модел са създадени достатъчно гаранции за временно отстраняване от длъжност на главния прокурор, ако е необходимо провеждане на наказателно преследване\", припомня още Иван Гешев.    Номинираният за главен прокурор не споделя опасенията на основните критици на държавното обвинение за властта, която се приписва на поста.    \"Въпреки йерархичната структура на прокуратурата, намирам за твърде пресилени твърденията за безконтролност на главния прокурор, както и за необходимостта от структурни реформи или промяна на функционалната компетентност, с оглед създаване на достатъчно гаранции за обективно провеждане на разследване срещу главния прокурор\", отговаря Иван Гешев и уточнява, че \"нормативната уредба ясно разграничава функциите на главния прокурор от правомощията на административните ръководители на прокуратурите и компетентностите на наблюдаващите прокурори\".    Иван Гешев е намерил начин да отговори на смутените активисти от БХК и защо преди няколко месеца им изпрати две книги на български автори – \"Под игото\" на Иван Вазов и сборник с разкази на Йордан Йовков, което предизвика недоволството на председателя на организацията Красимир Кънев.    \"На 26.06.2019 г. с пратка, адресирана до мен в качеството ми на заместник на главния прокурор, БХК изпрати пощенски плик, в който без съпроводително писмо се съдържаше - годишният доклад за състоянието на правата на човека в България, но и три книжни издания, а именно: \"Ромите в практиката по Закона за защита от дискриминация (2004-2017)\", \"Правата на човека в България през 2018\", \"Наръчник по антидискриминационно право\". Приех този акт като покана за размяна на книги и невербална комуникация, затова в отговор подбрах любими български класици. От написаното в становището става ясно, че този мой жест е възприет като обиден, което ни най-малко е била моята цел\", пише Иван Гешев до БХК.    Иван Гешев дава и важни отговори на поставените от Управителния съвет на Асоциацията на прокурорите в България въпроси. От тях се разбира, че Гешев се обявява за разширяване на партньорството между държавното обвинение и съсловната организация, както и за въвеждането на задължително периодично продължаващо обучение на магистратите. Гешев декларира готовност за приемственост с действията на настоящия главен прокурор по преструктуриране на районни прокуратури, \"за да се преодолеят проблемите с нееднаквата натовареност и кадровата обезпеченост в определени органи на съдебната власт\".    Според кандидата за главен прокурор \"диференциация в получаваното възнаграждение от магистратите и съдебните служители в различните нива на съдебната система трябва да има\". \"Това е своего рода материален израз на отчитането на спецификата на дейността на съответните нива в органите на съдебната власт, на изискванията за по-висока професионална квалификация и натрупан стаж, на съзнанието за по-голямата отговорност за взетите решения\", пише в отговорите до колегите си Иван Гешев.    В писмото до Камарата на следователите в България кандидатът за главен прокурор потвърждава виждането, заложено в Концепцията за 7-годишния му мандат, за необходимост от \"задълбочен функционален анализ на работата на следователите с приоритет върху разпределението на делата по региони и по видове престъпления, срочността и качеството на разследванията, за да могат да се изведат не само проблемите, но и положителните практики, а въз основа на тях и да се набележат и предприемат съответни организационни мерки и/или законодателни промени\".    \"Този функционален анализ следва да бъде изготвен съвместно от следователи от Националната следствена служба, прокурори от Върховна касационна прокуратура и представители на научната общност. Целта е не само да се изработят обективни критерии за използване на предвидените в НПК възможности за възлагане на разследвания на следователи, в това число и от Националната следствена служба, но и да се прецени качеството на провежданите разследвания\", посочва още кандидатът за обвинител №1.  ", "date": "2019.10.23", "title": "Иван Гешев се обяви за законодателни промени, гарантиращи независимо разследване на главния прокурор"}
{"url": "http://epicenter.bg/article/SDVR-tarsi-sadeystvie-za-ustanovyavane-na-izbyagal-uchastnik-v-PTP/196770/3/0", "text": "СДВР търси съдействие за установяване на водач, участвал в пътен инцидент и избягал. Това съобщиха от пресцентъра на МВР.    На 21 октомври около 8.20 часа, на бул. „Рожен“, близо до кръстовището с ул. „Петър Панайотов“, възникнало пътнотранспортно произшествие, при което е пострадал велосипедист.    Другият участник в инцидента напуснал местопроизшествието без да уведоми органите на МВР.    От столичната полиция апелират хората, станали свидетели на инцидента или разполагащи с информация за водача или за автомобила, да подадат сигнал на тел.: 112, 02/982 0516 и 02/982 0069.   Анонимността им е гарантирана.", "date": "2019.10.23", "title": "СДВР търси съдействие за установяване на избягал участник в ПТП"}
{"url": "http://epicenter.bg/article/Prokuraturata-vodi-32-dela-za-prestapleniya--svarzani-s-izborite-/196772/3/0", "text": "В Прокуратурата на Република България са образувани 32 досъдебни производства с предмет престъпления против политическите права на гражданите, свързани с изборите. Това съобщават от пресцентъра на Прокуратурата на Република България.    Пресцентърът на Прокуратурата на Република България предоставя следната информация за образуваните досъдебни производства и преписки за проверка по сигнали за престъпления против политическите права на гражданите, във връзка с изборите за общински съветници и кметове, насрочени за 27 октомври 2019 г. с Указ на Президента №163, обн.ДВ бр.56/16.07.2019 г.    Образувани са 32 досъдебни производства в ПРБ с предмет престъпления против политическите права на гражданите и престъпления, свързани с изборите, като 8 от тях са бързи производства, а по 24 се провежда разследване по общия ред.    Разследвания се провеждат в РП Бяла Слатина / 1 бр./, РП Варна / 3 бр./, РП Горна Оряховица / 2 бр./, РП Дупница / 3 броя/, РП Елена /1 бр./, РП Исперих /3 бр. /, РП Каварна / 1 бр./, РП Казанлък /1 бр./, РП Карнобат / 2 бр./, РП Ловеч/ 1 бр./,РП Оряхово /1 бр./, РП Павликени / 1 бр./, РП Плевен / 2 бр./, РП Пловдив / 1 бр./, РП Сандански / 2 бр./, РП Свищов / 1 бр./, РП Сливен /1 бр./, РП Смолян /1 бр./, РП Тетевен / 1 бр./, СРП / 1 бр./, СГП /1 бр. /и Специализирана прокуратура /1 бр./.    Общо 19 разследвания са за престъпления против политическите права на гражданите, а 13 бр. са с предмет престъпления, свързани с изборите.    Привлечени 8 лица в качеството на обвиняеми.    Три досъдебни производства са прекратени.    В Прокуратурата на Република България са образувани 314 прокурорски преписки, от които по 183 бр. е постановен отказ да се образува досъдебно производство. Прокуратурите в страната са изпратили по компетентност на други органи 17 бр. преписки, а по останалите 114 бр. преписки се извършва проверка по реда на Закона за съдебната власт.    До настоящия момент главният прокурор Сотир Цацаров е поискал от ЦИК даване на разрешение за привличане като обвиняеми и задържане на 5 лица /кандидати за кметове и общински съветници/ по разследване на Специализираната прокуратура и за привличане на 2 лица /кандидати за общински съветници/ като обвиняеми по разследвания на Софийска градска прокуратура. За петте лица с имунитет, ЦИК даде разрешение за привличането им като обвиняеми и за задържането им по реда на чл. 64 ал.2 от НПК.    По отношение на двете лица по досъдебни производства на СГП, се очаква решението на ЦИК.  ", "date": "2019.10.23", "title": "Прокуратурата води 32 дела за престъпления, свързани с изборите "}
{"url": "http://epicenter.bg/article/Seriya-ot-protesti-blokirat-tsentara-na-Sofiya-dnes-i-utre-/196775/3/0", "text": "В 17 часа днес започва протестно автошествие \"Деца и Народност НЕ Даваме!\" със сборен пункт пред НИМ Бояна и движение по маршрут: ул. „Околовръстен път“, булевардите „България“, „Евлоги и Христо Георгиеви“, „Цар Освободител“, „Васил Левски“, „Цариградско шосе“. Това съобщиха от СДВР.    От 18 часа пък ще започне протест с начален пункт ул. „Екзарх Йосиф“ под наслов \"Светлината пробива мрака!\". Маршът е в навечерието на заседанието на Висшия съдебен съвет, който предстои да изслуша и гласува за нов главен прокурор с единствен кандидат сегашния заместник на Цацаров - Иван Гешев.    По същото време протестно шествие ще започне и на бул. „Витоша“ с маршрут по булевардите „Княгиня Мария Луиза“, „Княз Ал. Батенберг“ до плочника пред сградата на Народно събрание 2 и ще продължат по бул. „Цар Освободител“ до площад „Народно събрание“.    С начален час 19 на площад „Княз Александър Батенберг“ е заявено провеждането на информационно събитие, с продължителност до 21 часа.    Утре, 24 октомври, от 9 часа също са заявени протестни действия на ул. „Екзарх Йосиф“, където паркирането и движението на моторни превозни средства и трамвайни мотриси ще бъде временно ограничено. Временни ограничения ще бъдат въведени и за пешеходци в района на провежданите протестни действия.    Демократична България обяви, че от утре прекратява предизборната си кампания в цялата страна и призовава симпатизантите си на протест срещу инсталирането на Иван Гешев за главен прокурор.    Демонстрантите ще се съберат пред сградата на Висшия съдебен съвет по времето, когато съдебните кадровици ще изслушват концепцията на Иван Гешев за развитието на държавното обвинение през следващите седем години.    Във връзка с провеждането на всички мероприятия е възможно да възникне временно затруднение в движението в централната градска част и да се наложи поетапно да бъде ограничавано и възстановявано. Призивът към гражданите и гостите на столицата е да спазват указанията и разпорежданията на полицейските служители, да им съдействат при необходимост, за да се запази спокойна обстановката в града и не бъдат допуснати нарушения на обществения ред. ", "date": "2019.10.23", "title": "Серия от протести блокират центъра на София днес и утре "}
{"url": "http://epicenter.bg/article/Narkozavisim-namushka-s-nozh-sedemgodishniya-si-sin/196782/3/0", "text": "Окръжната прокуратура във Варна води досъдебно производство за опит за убийство на седемгодишно дете. Престъплението е извършено от родния му баща, съобщава БНР.    Детето е било намушкано с нож от 42-годишния Борислав И. Мъжът е бил наркозависим и неотдавна е бил включен в метадонова програма. Той ще бъде настанен в психиатрична болница, тъй като по мнението на психиатрите е опасен за себе си и за околните.    Седемгодишното дете е настанено в болницата „Света Анна“ във Варна за лечение. То е със средна телесна повреда. Няма опасност за живота му.    Опитът за убийство е станал тази сутрин около 7,30 часа в дома на семейството. Майката работи в чужбина.", "date": "2019.10.23", "title": "Наркозависим намушка с нож седемгодишния си син"}
{"url": "http://epicenter.bg/article/Falshivi-dokumenti-pripisaha-na-Ivan-Geshev-milioni-v-banki-v-Shveytsariya-i-Monako-/196784/3/0", "text": "На 23.10.2019 г., в 15.57 ч. в сайта actualno.com е публикувана статия със заглавие  . Твърди се, че „скандални документи, свързани с подозрение за пране на пари“ от страна на заместник-главния прокурор Иван Гешев, са били изпратени на редакционния мейл.      Публикувани са копия от два документа: писмо изх. № 473/2015 г./12.10.2015 г. от заместник-главния прокурор Борислав Сарафов и писмо рег. № ФР-10-7326/04.11.2015 г. от директора на САД ФР – ДАНС до Борислав Сарафов. Според тях, прокурор Иван Гешев разполага с банкови сметки в Швейцария и Монако, към които са установени преводи и наличности на значителна стойност от сметки в Лихтенщайн, България и Руската федерация.    Публикацията е възпроизведена в сайта mediapool.bg под заглавие „Анонимен сигнал срещу Гешев за необясними 4,7 млн. франка, скрити в Швейцария и Монако“ и от други електронни медии.       до заместник-главния прокурор Борислав Сарафов не съществува – такова писмо не е създавано и изпращано от ДАНС към прокуратурата;     – под № 473/2015 г. във Върховната касационна прокуратура съществува преписка по повод касационна жалба срещу решение на Апелативен съд Велико Търново.     респ. получавал, публикуваните писма, както и че такава проверка нито му е била възлагана, нито е инициирана от него. Такова е и становището на ръководството на ДАНС.    „Документите“ са очевидно неистински и целта на публикуването им определено е свързана с насроченото за утре, 24.10.2019 г., изслушване на кандидата за главен прокурор.        На 13 май 2019 г. главният прокурор Сотир Цацаров изиска от Председателя на ДАНС цялата налична в агенцията информация /включително и от финансовото разузнаване/ относно банкови сметки, участие в офшорни компании, притежавани недвижими имоти в чужбина и други инвестиции от лица, заемащи висши публични длъжности, които не са декларирани от тях по съответния ред. Такава информация се изисква и за имущества, притежавани от посочените лица, както лично, така и чрез свързани или подставени лица.     в която се съдържа информация за това, че общо 11 лица, заемащи висши публични длъжности в органи на законодателната и изпълнителната власт, притежават лично или чрез свързани или подставени лица, банкови сметки в чужбина, недвижими имоти и/или друго имущество на значителна стойност в чужбина, участие в търговски дружества в чужбина, включително в офшорни компании, и са извършили разходи и инвестиции в чужбина, които не са декларирани по надлежния ред пред КПКОНПИ. Съгласно разпоредбата на чл. 35 от ЗПКОНПИ лицата, заемащи висши публични длъжности, са длъжни да декларират тези обстоятелства пред антикорупционната комисия.     притежаващи банкови сметки и недвижими имоти в чужбина. От прокурори от ВКП е извършена допълнителна проверка на публикуваните от ИВСС декларации на посочените от ДАНС лица, за това дали тези обстоятелства са декларирани от магистратите по съответния ред пред ИВСС в изпълнение на изискванията на чл. 175а - чл. 175в от ЗСВ. Установено е, че общо 27 съдии, прокурори и следователи не са декларирали установените от ДАНС банкови сметки и имоти на магистратите в чужбина.     на значителна стойност в чужбина, участие в търговски дружества в чужбина, включително в офшорни компании, извършени разходи и инвестиции в чужбина, изисква извършване на проверка за спазването на данъчното законодателство на Република България.     възложи на изпълнителния директор на НАП извършване на данъчни проверки на общо 38 лица - заемащи публични длъжности в органи на законодателната и изпълнителната власт, както и магистрати. Указано е в рамките на данъчните проверки да се установи размерът на финансовите средства във влоговете/банковите сметки в чужбина, произхода на средствата, евентуално получаване на доходи от лихви и изпълнение на задълженията на лицето за деклариране и заплащане на данъци.     за образуване на наказателни производства срещу лицата за евентуално извършени данъчни престъпления.     ", "date": "2019.10.23", "title": "Фалшиви документи приписаха на Иван Гешев милиони в банки в Швейцария и Монако "}
{"url": "http://epicenter.bg/article/VMRO-otbelyaza-126-godini-ot-osnovavaneto-si/196760/2/0", "text": "На 23 октомври 2019 г. се навършват 126 години от създаването на родолюбивата организация ВМРО. Патриотите тържествено почетоха годишнината пред Паметника на загиналите революционери от Македония, Беломорска Тракия и Одринско в центъра на София, съобщиха от пресцентъра на ВМРО.   Присъстваха евродепутати, народни представители, министри, българи от историческите общности зад граница.    Днес е празник не само на ВМРО, днес е празник на българщината, празник на българите от Мизия, Тракия и Македония, отбеляза в словото си организационният секретар на ВМРО и народен представител Юлиан Ангелов.    Преди 126 години шестима млади български интелектуалци основаха тази българска организация в Солун, за да защитят българите, останали под турско робство, а в последствие под сръбско и гръцко, в Македония и Одринско. Да ги освободят от чужд гнет. Ние, представителите на тази Организация, сме длъжни пред тяхната памет да продължим делото им, да не отстъпваме от българските национални интереси, каза Ангелов.    Той призова българите да са единни, както е било и навремето в Мизия, Тракия и Македония.    Тогава са били по-единни от днес, въпреки че са били под чужд гнет, но и духовно, и революционно са били единни. А днес виждаме, че и чужди фактори искат да разрушат всичко българско, българските традиции и обичаи. Ние от ВМРО обаче няма да допуснем това, категоричен бе Юлиан Ангелов.    Той призова всички българи зад граница да продължават борбата и да пазят традициите, защото ще дойде времето, когато всички българи ще бъдат обединени и България ще бъде силна държава, убеден е Ангелов.    Преди 126 години е продължено делото на Левски и Ботев. Продължават го основателите на ВМРО. Продължават го след това Дамян Груев, Георги Николов Делчев, Тодор Александров, Борис Сарафов, Владо Черноземски и цялата армия на Организацията, както и Македонският научен институт. Едните с оръжие, други с перо, заяви пред присъстващите на паметника евродепутатът, заместник-председател на ВМРО и кандидат за кмет на партията в София Ангел Джамбазки.    Той обясни причината за основаването на родолюбивата организация и за какво се борят нейните наследници - за да се отстои историческата истина. А тя е, че населението в Македония и Одринско има български характер, корени, традиции и самосъзнание. 126 години се борим с чуждите пропаганди отвсякъде. Сърби, гърци, чужди сили извън този континент се опитват да разделят единното, неделимо, етническо българско землище. Измислят нации, фалшифицират историята, за да попречат на обединените на българската нация, каза Джамбазки и призова съратниците си:    \"Дръжте гордо знамената на Организацията високо във въздуха. Те ще се веят дотогава, докато не се развее трибагреника от Дунав до Черно море и от Охрид до Черно море, както трябва да бъде.\"   Ще следваме навсякъде българската кауза. И в Народното събрание, и в Европейския парламент, и в общинските съвети по места. Българската кауза е защитима и защитавана от нас, от ВМРО, заяви в заключение Ангел Джамбазки.  ", "date": "2019.10.23", "title": "ВМРО отбеляза 126 години от основаването си"}
{"url": "http://epicenter.bg/article/Hotelieri-se-obediniha-v-asotsiatsiya-po-vreme-na-sreshta--organizirana-ot-Vesela-Lecheva/196761/2/0", "text": "  „Има два вида туристически дестинации. Първите са тези, които нямат ясна визия за собственото си развитие и се оставят да бъдат водени от тур операторите. Вторите са тези, които сами решават как да се развиват и точно те са успешните дестинации. В мига, в който влязох във Велико Търново, разбрах, че това е туристическа дестинация. Имате две основни атракции - средновековната крепост Царевец и Старият град, който всъщност никак не е малък. Но колкото повече виждам и научавам за града, толкова повече си мисля, че вие сте от първия тип дестинация, а имате огромен потенциал да бъдете успешна дестинация“.   Това каза по време на срещата, посветена на туризма, Соня Уерта, главен мениджър на THR- водеща европейска и световна консултантска и аналитична група за проучвания, анализи, проектиране и изработване на цялостни стратегии за развитието на туризма и на туристическата индустрия в национален и в регионален мащаб. Срещата беше инициирана от кандидата за кмет на Велико Търново от коалиция „БСП за България“, АБВ, „Движение 21“ Весела Лечева, която каза при откриването, че туризмът не може да се превърне в печеливша индустрия, ако няма стратегия и ако не се полагат грижи за развитието на съпътстващите го индустрии. На дискусията присъства и Бранимир Ботев, зам.-министър на туризма в три български правителства, а сега представител за България и Балканите в Европейската лига за икономическо сътрудничество. На поканата на Весела Лечева се отзоваха и много от търновските хотелиери и бизнесмени, ангажирани в бранша.  „Имате Царевец и Старият град. Имате атракциите, имате историческата даденост. Но какво правите с тях, за да привличате туристите тук? Нали знаете, че Царевец не е единствената подобна крепост в света! Затова по-важното е с какво тя е различна от останалите. Разликата идва от историята и легендите, които създават вашата приказност и вашата приказка. Събитията, които организирате на Царевец, те ще привличат туристите. Всички сте чували Лох Нес, нали? Аз ще ви кажа, че става дума за едно най-обикновено езеро, което даже не е по-красиво от всички останали. Чудовището и езерото са маркетингово изобретение“, допълва още Соня Уерта. Велико Търново не се открива лесно в интернет, е другата констатация на Соня Уерта, която признава, че дълго се е ровила в интернет, за да научи повече за България и за Велико Търново. „Ако не се откривате лесно в мрежата, вие не съществувате. Попаднах на блог на двама испанци, които са били тук и са описали преживяванията си на Царевец. Те разказват колко красиво е в крепостта и в града и накрая казват: „И всичко това само за 3 евро!“. Знаете ли какво е посланието - не си струва да ходите там за тези пари!“, категорична е Соня Уерта. И допълни, че в комбинация с лошите пътища и липсата на добра инфраструктура, Велико Търново губи като туристическа дестинация.  „Знаете ли колко печели Велико Търново от туризъм на година? Около 4,5 млн. лв. по официалната национална статистика. Това е абсурдно. Ако достигнете само средното ниво за България, приходите ще бъдат 85 млн. лв. 22 % е натоварването на легловата база в града, което означава, че четири пети от годината всичко това стои празно.   Категоричен съм, че липсва връзката от национално, през регионално ниво до местните хотелиери и инвеститорите. Моите наблюдения са, че туризмът тук се развива въпреки, а не с помощта на администрацията“, заяви Бранимир Ботев и допълни, че всъщност културно-историческият туризъм е най-скъпият като продукт, тук туристите оставят повече, защото идват заради атракциите. Всеки девети турист в България идва тук заради културно-историческия туризъм. 70 % от хората, които посещават места като Търново, се връщат отново и водят приятели. Освен това, културно- историческият туризъм е целогодишен и е имиджов - създаденото веднъж добро впечатление, остава трайно.  „Обаче на този град му липсва визия какво точно трябва да се случи. Затова, при потенциалното пето място, което Велико Търново може да заема след София, Пловдив, Варна и Бургас по брой на туристи и приходи, вие сте на 20-то място, пак според официалната статистика. Казанлък, където нямат тези дадености, са преди вас. Веднага ви давам пример - при 186 лв. среден разход на турист в България, във Велико Търново туристът оставя 63 лв. или това е три пъти под средното за България. Така че съм съгласен със Соня Уерта - обидно това уникално чудо Царевец да е с вход 3 евро, при положение, че по света една бира струва между 6 и 9 евро“, коментира още г-н Ботев. „По време на председателстването на Националното сдружение на общините бивишият кмет Панов, който по право е и член на Националния съвет по туризъм не направи нито едно предложение, за да се извоюват повече средства за реклама на културно-историческия туризъм“, продължи той.  В края на срещата, присъстващите хотелиери решиха, че е време да създадат асоциация, която да ги представлява пред следващите търновски кметове. „Ако се организирате и се справите с първите стъпки, аз ще ви помогна да станете членове на Европейската лига за икономическо сътрудничество“, каза Бранимир Ботев.  ", "date": "2019.10.23", "title": "Хотелиери се обединиха в асоциация по време на среща, организирана от Весела Лечева"}
{"url": "http://epicenter.bg/article/Yordanka-Fandakova--Stolichnata-obshtina-e-gotova-za-vavezhdaneto-na-elektronni-obshtestveni-porachki-/196763/2/0", "text": "Столичната община е готова за въвеждането на електронни обществени поръчки!   Това заяви в предаването \"Плюс - минус\" по Нова телевизия столичният кмет Йорданка Фандъкова, кандидат за нов мандат от ГЕРБ.   Обещават светлото бъдеще, но не казват как ще го постигнат, каза за опонентите си столичният кмет. И изтъкна, че за разлика от тях, тя знае как да станат нещата, готова е и с финансиране.   Работата за един град е непрекъснато развитие и прилагане на приоритети, каза още кандидатът за следващ мандат от ГЕРБ.   \"Сигурно можем да кажем, че няма леви и десни тротоари, но не можем да кажем, че няма леви и десни решения. В тази кампания не виждам други кандидати да говорят за икономическото развитие на града. За мен то е много важно. В последните години икономиката на София нарасна, това не става от само себе си\", посочи тя.    \"За 10 години, без да променяме данъците и таксите, успяхме да увеличим бюджета си и да привлечем средства, с които да променим града. Еврокомисията не дава нито лев без да си се подготвил, без да имаш проект. Аз съм подготвена\", изтъкна Фандъкова.    \"Често се срещам с потенциални или настоящи инвеститори. В момента работим за свързване на северните територии в града. Но освен това, инвестиции в образованието, развитие на професионалното образование е много важна цел. Една от важните и основни задачи за следващите години е административната реформа\", смята тя.    \"Цялата кампания някои от кандидатите насочиха усилията си към откровени лъжи, вадене на всякакви документи и пликове, които след това се оказва, че са публични. Корупция се бори с конкретни сигнали и проверки, нещо, което правя непрекъснато\", добави още Фандъкова.    По темата за Топлофикация столичният кмет заяви, че трябва да се работи в посока за инвеститор, който да работи върху нови производства, с които да се увеличат приходите на дружеството.    Моята кампанията беше с конкретни проекти, каза Фандъкова. Градът ни има нужда от спокойствие, а не от експерименти, каза тя.      ", "date": "2019.10.23", "title": "Йорданка Фандъкова: Градът ни има нужда от спокойствие, а не от експерименти! (ДОПЪЛНЕНО)"}
{"url": "http://epicenter.bg/article/Zdravnata-kasa-prie-proektobyudzheta-na-institutsiyata-za-dogodina-/196765/2/0", "text": "Надзорният съвет на Националната здравноосигурителна каса (НЗОК) прие проектобюджета на институцията за 2020 година, като в гласуването се въздържа само представителят на пациентските организации. Това каза пред журналисти председателят на Надзорния съвет Жени Начева след заседание на надзорниците, съобщава Dariknews.bg.    За следващата година абсолютният ръст за здравноосигурителни плащания е с близо 400 млн.лв., като с над 10% е увеличението за лекарства и за болнична помощ, а средно между 5 и 8 на сто - за първична извънболнична медицинска помощ и за медицински изделия, посочи още Начева.    Начева допълни, че надзорниците предлагат да се даде гратисен период до 30 юни докогато ще се запази настоящият ред на заплащане на медицинските изделия. Дотогава Касата трябва да е готова с новия ред на заплащане и ще се опитаме бързо да променим механизма на финансиране, каза още тя. По думите й скоро ще са готови наредбите, уреждащи начина, по който ще се заплащат медицинските изделия от НЗОК. За медицински изделия в бюджета на НЗОК за 2020 г. са предвидени 38 млн.лв, които според Начева ще бъдат достатъчни. Няма да има напрежение за пациентите, целта е да се подобри редът за предоставяне на медицинските изделия, увери тя. По думите й предстои да се въведат критерии и изисквания за контрол и отчетност от търговците, които дистрибутират медицински изделия.    Средствата за лечение в чужбина ще бъдат 70 млн.лв., предвижда се още в проектобюджета. Според Начева е възможно да има и допълнително финансиране, ако се наложи, което ще бъде от трансфери от държавния бюджет, както и от резерва на НЗОК, който е в размер на 137 млн.лв. За лечение на деца в чужбина се превеждат от държавния бюджет към бюджета на МЗ, а след това към бюджета на НЗОК. Няма да бъдат намалявани средствата за лечение в чужбина, подчерта Начева.    В момента се водят преговори между НЗОК и Българския лекарски съюз за Националния рамков договор за следващите 3 години. Имаме предварително съгласие с БЛС, че в текстовете на НРД ще намери място ангажиментът за определяне на минимален размер на средствата, които ще отиват за разходи за персонал. Този ангажимент ще бъде изпълнен, но какъв ще бъде точният процент, не бих искала преди да сме се договорили с БЛС, да предпоставям, добави Начева.", "date": "2019.10.23", "title": "Здравната каса прие проектобюджета на институцията за догодина "}
{"url": "http://epicenter.bg/article/Kamionat-s-martvi-tela--otkrit-v-Eseks--e-registriran-vav-Varna/196773/2/0", "text": "Българското посолство в Лондон получи информация от британската полиция, че откритият в графство Есекс камион с 39 човешки тела е с българска регистрация. Това съобщиха от пресцентъра на МВнР.   Камионът с марка „Скания“ е регистриран във Варна на името на фирма - собственост на ирландска гражданка. Шофьорът на камиона е гражданин на Северна Ирландия, задържан е и дава показания по случая. Камионът е бил открит рано тази сутрин на паркинг в британския град Грейс. Телата на намерените мъртви 38 възрастни и един тийнейджър още не са идентифицирани, но по първоначални данни на полицията е малко вероятно те да са български граждани.   Проверката у нас е показала, че от 2017 година насам камионът не е бил на територията на България. Регистриран в България на 19 юни 2017 г. На следващия ден - 20-и юни 2017 г., превозното средство е напуснало страната и оттогава не се е връщало у нас, научи БНР от свой източник в службите.  Дружеството - собственик има регистрирани още два камиона. Посолството ни в Лондон е в контакт с британската полиция, която води разследването, и оказва пълно съдействие по случая.  ", "date": "2019.10.23", "title": "Камионът с мъртви тела, открит в Есекс, е регистриран във Варна, не е бил у нас от 2017 г."}
{"url": "http://epicenter.bg/article/Fandakova--Prodalzhavame-izgrazhdaneto-na-bul---Filip-Kutev--v--Lozenets--/196777/2/0", "text": "  „Завършването на бул. „Филип Кутев“ от бул. „Черни връх“ до бул. „Симеоновско шосе“ е ключово за облекчаване на трафика. Продължаваме и разширението на бул. „Тодор Каблешков“. И двата булеварда са част от вътрешния ринг на града, като голямата цел е да изградим връзка между бул. „Цар Борис III“ и „Симеоновско шосе“. В момента текат отчуждителни процедури и се проектират и двата обекта“. Това каза Йорданка Фандъкова, кандидат за кмет на София на среща с граждани в район „Лозенец“, на която присъства и кандидатът за кмет на района Любомир Дреков, съобщиха от пресцентъра на ГЕРБ.    „За по-добрата връзка на кв. „Витоша ВЕЦ Симеоново“ с центъра и метрото предвиждаме обособено трамвайно трасе от Семинарията до Зоопарка. Това е проект, за който работим заедно с досегашния кмет Любомир Дреков и гражданите от квартала“, каза още Йорданка Фандъкова.    Тя обясни, че вече е подготвена маршрутната схема за довеждащ транспорт, който ще подобри свързаността с градски транспорт на „Витоша ВЕЦ Симеоново“.    В момента текат и процедурите за закупуване на малки електробуси, които могат да минават по кварталните улици.    Довеждащ транспорт от кварталите до метрото е един от новите проекти в програмата на Фандъкова, който може да стартира от следващата година.  ", "date": "2019.10.23", "title": "Фандъкова: Продължаваме изграждането на бул. „Филип Кутев“ в „Лозенец“ "}
{"url": "http://epicenter.bg/article/Boyko-Borisov-/196774/2/0", "text": "  Така премиерът коментира изявеното намерение от Еврокомисията да предложи да се прекрати евромониторинга над България. Министър-председателят благодари на шефа на ЕК Жан-Клод Юнкер, на Франс Тимерманс и на Сергей Станишев.   \"Всички видяхте, че аз подкрепих Лозан Панов по казуса Полфрийман, въпреки че цялата държава беше скочила. За мен върховенството на закона винаги е било на първо място. Относно механизма за наблюдение аз благодарих на всички, които работиха той да падне, защото той пада за България, а не пада за Бойко или Цветанка. Това е добра новина за България, но за съжаление не е добра новина за Румъния\", обяви Бойко Борисов относно отпадането на мониторинговия доклад за България.   Премиерът коментира и предстоящия утре избор на нов главен прокурор. \"  Аз искам да припомня, че сегашните правила за избор на главен прокурор бяха гласувани по времето на Христо Иванов като правосъден министър.  Какво щяхте да кажете после?  За това прецених, че е лицемерно да издигаме кандидат и оставих прокурорите сами да изберат.   Аз искам да попитам по кое време бе избран Лозан Панов? По мое време, по предложение на Христо Иванов. Всичко, каквото е искал, аз съм направил. Не разбирам сега защо говори, че не сме правили реформа в съдебната система.   Избобщо не съм се месил. Щях да издигна Емил Радев или Данаил Кирилов, но не се намесих грам. Точка по този въпрос\", категоричен бе Борисов.   Министър-председателят отговори и на въпроси, свързани с отказаната европерспектива за Северна Македония и Албания.   \" След като беше взето решението, на другия ден им казах - Колеги, нека им дадем втори шанс на Скопие и Тирана. Едните даже името си смениха. Всички на Съвета се спогледаха и се съгласиха с мен. Не е хубаво да се изнася информация от Съвета, но на мен ми е болно по тази тема. За мен Еманюел Макрон е прав за някои неща.   И в Северна Македония, и в Албания трябва да има абсолютен политически консенсус за членството в ЕС. Сега говорим, че ако Зоран Заев не е там и че Еди Рама не е там, не знаем какво ще стане. Когато България влизаше в ЕС, имаше пълно съгласие по темата. Беше решено, че няма значение БСП, ГЕРБ или някой друг управлява България ще бъде член на ЕС. Макрон заслужава само похвали за действията си в това отношение\", разкри министър-председателят.   Ако ние считаме, че докато е Зоран Заев ще се спазват правилата, но, ако не е?! Когато България влизаше в ЕС не беше така - тогава имаше консенсус между всички политически партии. Те имат време до Загреб да си помислят като нация, посочи Бойко Борисов.   Според него \"ние не можем на наш гръб да понесем всичко\", но \"те трябва да признаят - за тези сто години Македония е българска\". Благодарен съм на всички колеги от съвета, че може да продължим да работим по темата, обобщи темата Бойко Борисов.      - визи, митнически споразумения, всичко. Ще пишем - отлагане, отлагане. Няма какво друго да правим\", коментира Борисов темата за Брекзит.    \"  Може би тук Европа има липса на лидерство. Видяхте какво стана. Доналд Тръмп прати Помпейо и Пенс в Анкара. Реджеп Ердоган отиде в Сочи. Конфликтът бе решен. А какво направи Европа? Липсваше. Тя само плаща за мигрантите и регистрира трупове като тези в Есекс. Липсва ни общата европейска армия. Благодарение на споразумението ни с Турция има нулев мигрантски натиск по границата\", обяви Бойко Борисов.   Борисов отговори и на въпроса подкрепя ли Ердоган. Никога не съм подкрепял военни действия, отговори Борисов. И продължи: \"Най-лошото, най-гадното нещо е войната, защото загиват хора!\"   Според него, ако ЕС наложи ембарго за износ на оръжие за Турция, ще пострада нашата крехка военна индустрия. А потребителите ще се пренасочат към големите държави, които винаги намирали начин да заобикалят всяко ембарго.   По отношение на трагдията във Велокобритания с намерените 39 тела в камион с българска регистрация, Борисов заяви:        ", "date": "2019.10.23", "title": "Бойко Борисов: Защо не съм предложил кандидат за главен прокурор ли! Защото не съм лицемер!"}
{"url": "http://epicenter.bg/article/Boris-Tsvetkov--Ako-polucha-odobrenieto-na-horata--tova-shte-ulesni-nashata-rabota/196779/2/0", "text": "    \"Кампанията ни е през цялото време към всички избиратели. Аз се опасявам, че ако излязат да гласуват само тези, които вече са решили за кого, ще се запази статуквото. Те знаят за какво гласуват, докато другите си остават вкъщи и казват, че нищо няма да се промени. Апелът ми е към всички избиратели да направят своя избор\", каза в предаването „Денят на живо с Наделина Анева” по Канал 3, кандидатът за кмет на столичния район „Искър” от БСП, Борис Цветков.    \"Според мен трябва да има масово гласуване. При нас в района избора е много ясен. Досегашния кмет е направил каквото е можал, но е кмет 2 мандата- вече 8 години. На район Искър предлагам решение на конкретните проблеми. От където и да се започне фактите са ясни- проблем има с детските градини и ясли\", каза още той.    \"В район „Искър” имаме 3 терена отредени за градини, но нито 1 не беше отреден за това, въпреки, че внасям предложение всеки месец. Когато знаете, че нещо ще се срива и изгражда наново, дори латекс не се слагаше. Сега се ремонтира 36-та градина, но сигурно и там пак се нарушават правилата. Досегашния кмет на района казва, че винаги са им отказвани пари, но като се излезе на протест, пари се дават. Парите за района трябва да си ги защитиш\", заяви Цветков.    \"Ако получа одобрението на хората, това ще улесни нашата работа. Победата ще бъде на софийско ниво, но дори и да са различни, исканията с които е спечелил кметът трябва да бъдат съобразени\", категоричен беше кандидатът за кмет на столичния район „Искър”.", "date": "2019.10.23", "title": "Борис Цветков: Ако получа одобрението на хората, това ще улесни нашата работа"}
{"url": "http://epicenter.bg/article/Korneliya-Ninova--Nashite-kmetove-shte-namalyat-mestnite-danatsi-i-taksi-/196780/2/0", "text": "  „Общините в най-бедния Северозапад с най-високи данъци - това е абсурд. Нашите кметове ще намалят местните данъци и такси. Така ще се увеличи събираемостта - това ще облекчи хората, но и ще доведе до повече приходи в общините”. Това заяви председателят на БСП Корнелия Нинова в Оряхово и Борован, съобщиха от пресцентъра на БСП.    По думите й Оряхово е общината, въвела най-висок данък МПС, а властта не се съобразява с бедността на хората. Нинова подкрепи кандидата за кмет на град Оряхово доктор Станка Пиронкова, както и кандидата на левицата в Борован - Петър Станев.    „Познавам ги като почтени, подготвени хора, които милеят за родните си места”, допълни Нинова.    Попитана за обещаното от правителството увеличение на пенсиите с 6% от юли догодина, Нинова отговори: „Това увеличение отдавна е изядено от поскъпването на живота. Не увеличение от шест процента, а преизчисляване на всички пенсии е реалното решение за пенсионерите. БСП го е правила 2007 година и отново ще го направи”.   ", "date": "2019.10.23", "title": "Корнелия Нинова: Нашите кметове ще намалят местните данъци и такси "}
{"url": "http://epicenter.bg/article/Borisov--Sled-izborite-shte-ima-oshte-serozni-promeni-v-GERB/196781/2/0", "text": ", заяви категорично по БТВ премиерът и лидер на ГЕРБ Бойко Борисов. .   Той бе гост в предаването \"Лице в лице\" по БТВ.   \"Сега имаме всички кметове. Това не е нормално. Някъде са поомръзнали, а някъде така се бяха самозабравили и се наложиха промени. Всичко това сега започва да работи срещу ГЕРБ, но след изборите ще доизчистим партията. Предстоят промени. Навсякъде, където има нужда.  , каза Бойко Борисов.  Нищо драматично няма в изборите! Демокрацията е хубаво нещо, продължи премиерът. И призна, че в началото е усещал липската на Цветан Цветанов, но постепенно колегите му се справили.  \"Разделих им по няколко области. Изпълнителната комисия от една бутафорна структура, стана абсолютно реално действаща\", каза още Борисов. Премиерът изброи поименно почти цялата Изпълнителна комисия на ГЕРБ. \"Чест прави на Футболния съюз, че реагираха. Ние можем да помогнем за развитието на детско-юношесткия футбол\", коментира Борисов т.нар. расистки скандал по време на мача България - Англия в началото на гостуването си в ефира на БТВ.   \"Искам да обърна внимание на две важни неща, които се случиха днес. Разпространението на печатни издания стана държавно и вече ще се извършва от \"Български пощи\". Това е много важно за свободата на печата и медиите. Констрабандата на цигари е намаляла драстично. Нелегалните фабрики за цигари вече се изнасят извън България, защото баш контрабандистите са в затвора\", обяви премиерът.    ", "date": "2019.10.23", "title": "Борисов: След изборите ще има още серозни промени в ГЕРБ, ще доизчистим партията!"}
