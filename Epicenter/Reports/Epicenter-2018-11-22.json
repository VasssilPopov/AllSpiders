{"url": "http://epicenter.bg/article/D-r-Kaloyan-Metodiev--Balgariya-ya-ochakva-politicheski-goreshta-zima-s-mnogo-neizvestni-/168894/2/48", "text": "България я очаква политически гореща зима с много неизвестни. Това каза за обзорното предаване „Това е България“ на Радио „Фокус“ политологът Калоян Методиев. Според него парламентът има нужда от радикална промяна, за да могат хората да се припознават в него, защото институция, която има едноцифрено в проценти доверие от гражданите, не би могла да се определи като стабилна.  “Ние сме държава в криза. Да си на последно място и то по множество трагични показатели – значи имаш системен проблем. Същевременно управляващите говорят за успехи, за нещо положително, което ще се случи в живота на обществото „ей сега зад ъгъла“, но протестите и всичко, което става в държавата, говорят че това не е така. Имаме два прочита, които се разминават диаметрално. От такава ситуация се излиза чрез нещо форсмажорно – дали ще са избори или още по-големи протести. Нещо трябва да се случи, за да се развърже този възел и тези две реалности, които са несъвместими“, каза още политологът.  Калоян Методиев обясни, че макар и протестите да са утихнали, това е временно и допълни, че подобна енергия не се губи. Според неговата прогноза вероятните предсрочни парламентарни избори ще бъдат през април или май, но не изключи обстоятелствата да ги изтеглят в някой от предишните месеци.  ", "date": "2018.11.22", "title": "Д-р Калоян Методиев: България я очаква политически гореща зима с много неизвестни "}
{"url": "http://epicenter.bg/article/Volen-Siderov--Nikoga-ne-e-stavalo-duma-da-vodya-listi-ili-da-hodya-v-Bryuksel-/168820/2/0", "text": "Никога в никакъв формат не е ставало въпрос да водя листи – интересува ме устойчивостта на управляващата коалиция. Това каза пред журналисти в парламента председателят на ПГ на Обединени патриоти и лидер на \"Атака\" Волен Сидеров по повод предстоящите евроизбори.  \"Единственият въпрос, който съм поставял, е ще бъдем ли заедно на изборите. Това е логичен въпрос. Той ме интересува наистина, защото без нашия общ успех с ГЕРБ, който да бъде по-добър от този на БСП и ДПС, отиваме на предсрочни избори. Мисля, че това всяко дете от 1 до 4 клас го разбира. Това ме интересува единствено като загриженост за устойчивостта на управляващата коалиция. Никога не съм поставял въпроса да водя листи или да ходя в Брюксел\", подчерта Сидеров.  В отговор на въпрос защо не е подписал предложението за избора на Марияна Николова като вицепремиер, Волен Сидеров заяви: \"Не съм, защото не познавам тази жена. Не знам на какво е способна и тя изведнъж ми се предлага. Само заради това. Не смятам, че е нужно да подписваме тримата някаква номинация. Това е квота на НФСБ. Или се приема, или не се приема. Не е нужен моят подпис“.  Попитан защо вчера при гласуването е изтеглил и депутатите от \"Атака“, Сидеров посочи: \"Те не са кукли на конци. Всеки решава сам\".  На въпрос дали ще се срещне с новия вицепремиер Марияна Николова, Сидеров уточни, че се среща с всеки, който пожелае. Защо не, каза Сидеров.   „Атака“ жертва себе си, за да има сега най-малко депутати, но спасихме да има управление на България, изтъкна Сидеров пред медиите. Те го попитаха дали го притеснява това, че с връщането на Валери Симеонов в парламента депутатите на „Атака“ остават с един по-малко. Сидеров отговори: „Сега ме карате за кой ли път да повторя, че „Атака“ е влизала самостоятелно в парламента четири пъти, а другите партии не са. Аз направих най-много компромиси“. По думите му е можел да участва самостоятелно на изборите и да има парламентарна група. „НФСБ и ВМРО не знам в какъв формат биха се явили и дали щяха да имат група. Може би щяха, но нямаше да имаше тази управляваща коалиция“, продължи той. „Не знам дали си давате сметка, че моето желание да направим патриотичното обединение доведе до това да има управляваща коалиция. Този принос не може да бъде заличен със сюжета \"патриотите нещо се карат\". Да не забравяме, че ако не бях настоявал, ако не бях го направил, нямаше да има управляваща коалиция“, каза още Волен Сидеров. По думите му може да се каже, че той със съгласието на двамата му колеги от ВМРО и НФСБ заедно са направили така, че България сега да има управление, което отчита успехи. Според него постигнатите успехи в управлението не са интересни за медиите, а когато някой с някого се кара, е интересно. Волен Сидеров посочи, че е критикувал Валери Симеонов във функциите му на вицепремиер, а не на стар познат от гимназията. „Исках да насоча погледа и управлението на правителството към важните неща, които изкарват сега хората на улицата. Не трябва да си затваряме очите. Това са доходи, стандарт на живот, горива“, каза още Волен Сидеров.  ", "date": "2018.11.22", "title": "Волен Сидеров: Никога не е ставало дума да водя листи или да ходя в Брюксел!"}
{"url": "http://epicenter.bg/article/Valeri-Simeonov--Ne-e-neobhodimo-Volen-Siderov-da-se-podpisva-na-nominatsiyata-na-Mariyana-Nikolova/168827/2/0", "text": "Не е необходимо Волен Сидеров да се подписва за  номинацията на Марияна Николова. Това е заложено в политическото ни споразумение и няма драма. Това коментира в парламента лидерът на НФСБ и депутат от ПГ на „Обединени патриоти“ Валери Симеонов.   „Волен Сидеров не гласува, значи не одобрява тази номинация“, заяви той. Попитан дали „Обединени патриоти“ ще са заедно на евроизборите, Валери Симеонов посочи, че това е работа на трите партии.   На въпрос дали смята да отстрани Волен Сидеров като председател на ПГ на „Обединени патриоти“, Симеонов посочи, че достатъчно е работил със Сидеров. „Надявам се да работим и за напред“, допълни той.   Попитан дали двамата със Сидеров са разговаряли, той уточни, че разговорите им са били онзи ден в Министерски съвет и са продължили 6 часа.   По-рано днес лидерът на  \"Атака\" Волен Сидеров не отговори защо депутатите му не са гласували за новата вицепремиерка Марияна Николова, призна само, че той има лични причини да не я подкрепи. Оправда обструкциите си с факта, че не познава тази жена.   И разкри, че по време на коалиционния съвет е настоявал вицепремиерското място, освободено от Валери Симеонов, да остане празно известно време. Партньорите му обаче не се съгласили.   Сидеров категорично отрече още да е настоявал да води евролистата на Обединените патриоти, както заяви вчера пред медиите Красимир Каракачанов, разказвайки за тежките преговори по време на малкия коалиционен съвет. Тогава Волен Сидеров обвързал подкрепата си за номинацията на Марияна Николова с обещанието да бъде водач на патриотичната евролиста. Валери Симеонов категорично му отказал. ", "date": "2018.11.22", "title": "Валери Симеонов: Не е необходимо Волен Сидеров да се подписва за номинацията на Марияна Николова"}
{"url": "http://epicenter.bg/article/Deputatite-othvarliha-vetoto-na-prezidenta-varhu-eko-danaka-varhu-starite-koli/168863/2/0", "text": "Депутатите приеха повторно Закона за корпоративното подоходно облагане и преодоляха президентското вето.   . Така парламентът одобри еко данъка върху старите автомобили. Съгласно правилника за организацията и дейността на Народното събрание законът се счита за повторно приет, ако за него е гласувало мнозинство повече от половината от всички народни представители - 121.   След гласуването, депутатът от \"Обединени патриоти\" Искрен Веселинов заяви: \" .\"   По думите му тези основателни забележки, по отношение на самата таблица за облагане, могат да бъдат направени в допълнителен вид.   В мотивите си държавният глава Румен Радев посочва, че  .   Според президента не е справедливо сроковете за гражданите и бизнеса винаги да са задължителни, независимо от тяхната готовност, а сроковете за държавата немотивирано да могат да се отлагат. Той изтъква, че това е особено неприемливо, когато се удължава прилагането на конституционно нетърпима уредба - таксата за битови отпадъци да продължава да е според данъчната оценка на имота, а не според количеството отпадъци.   Президентът оспорва и въвеждането на по-високи данъчни ставки за имоти в населени места от Списъка на курортите в България, в зависимост от използването на имота.   Румен Радев не е съгласен и с промените в Закона за митниците, с които те се преобразуват в териториални дирекции.   Ветото бе единадесетото за президента, като до момента парламентът е подкрепил само едно от тях - върху Закона за приватизация и следприватизационен контрол.", "date": "2018.11.22", "title": "Депутатите отхвърлиха ветото на президента върху екоданъка за старите коли"}
{"url": "http://epicenter.bg/article/Tasko-Ermenkov--Reshenieto--Turski-potok--da-mine-prez-Balgariya-e-po-dobro--otkolkoto-da-ni-zaobikoli/168864/2/0", "text": "„Решението „Турски поток“ да мине през България е по-добро, отколкото да ни заобиколи“. Това заяви народният представител от ПГ на „БСП за България“ Таско Ерменков пред журналисти в парламента. Той подчерта, че сигурността на доставките зависи и в обратна пропорционалност на броя на страните, през които минава един газопровод, без да са членки на ЕС. „В дадения случай имаме по-ниска сигурност, защото минава през страна, която не е член на ЕС“, уточни той. Народният представител заяви, че енергийната стратегия не пречи за строителството на газопровода. „Там е записано, че ще разширяваме връзките, ще диверсифицираме доставките. Единственият проблем, който съществува, е проблемът с обръщането на доставките. Досега изнасяхме около 11 млрд. кб.м газ за Турция. Този транзит ще бъде прекратен, защото посоката ще бъде обратната“, коментира той и попита: „Какво ще стане с онези договори, които имаме с Русия до 2030 г., за транзит на газ през България и плащането на този транзит, независимо какви количества се транзитират?“ Той е категоричен, че министър Теменужка Петкова трябва да даде отговор на този въпрос. „Като национално отговорна партия ще подкрепим всяко усилие, което е в интерес на сигурността на българската енергетика, но смятам, че нещата трябва да се решават комплексно, а не на парче. Отдавна сме предложили да има нова стратегия за устойчиво енергийно развитие“, каза още Таско Ерменков.  ", "date": "2018.11.22", "title": "Таско Ерменков: Решението „Турски поток“ да мине през България е по-добро, отколкото да ни заобиколи"}
{"url": "http://epicenter.bg/article/Kiril-Dobrev--Alternativata-e-samo-BSP--Patyat-na-promyanata-minava-prez--quot-Viziya-za-Balgariya-quot-/168867/2/48", "text": "„Трябва политиците да започнат да възстановяват българската икономика и достойнството на държавата. Корупцията, която убива държавата, трябва да бъде намалена възможно най-много“. Това казаха жители на гр. Радомир по време на срещата със зам.-председателя на НС на БСП Кирил Добрев и народните представители Станислав Владимиров, инж. Любомир Бонев, Донка Симеонова, Димитър Георгиев и Радослав Стойчев, които представиха проекта „Визия за България“ пред тях, съобщиха от пресцентъра на БСП.   Присъстващите заявиха, че подкрепят предложенията на БСП във Визията, свързани с повишаването на доходите на хората, предложенията за подоходното облагане и подпомагане на младите семейства, развитието на икономиката и повишаването на ролята на държавата в нея.  „Преди година, отново тук, говорихме за това, че БСП е опозиция, но не е алтернатива на управлението. За една година изминахме много дълъг път и се превърнахме в алтернатива. Този път минава през „Визия за България“. Днес, отново на полето на алтернативата е само БСП. Единствените, които сме в състояние да предложим по-различно бъдеще на България, сме ние“. Това каза зам.-председателят на НС на БСП Кирил Добрев по време на среща с жители на гр. Радомир.  „Проблемите в системите на образованието и здравеопазването тръгват от парите. Защо няма нито една губеща болница и нито една печеливша държавна? Защото заради пътеките, никой не иска да се занимава с бедни пенсионери. Същото е и в училищата, защото всеки изгонен заради нещо ученик отнема пари от бюджета“, коментира Добрев. Той добави, че проблемът с кадрите също намира своето решение в документа. Той даде пример с това, че след като младият специалист завърши медицина, той ще може да остане да работи пет години по договор в държавна болница.  „Инвестициите в образованието и икономиката също са много важни, но откъде да дойдат парите, след като 2 млрд. лв. отидоха в санирането на блоковете, в които даже стиропорът е от Румъния. Ако тези пари бяха вкарани в икономиката, щяха да бъдат подпомогнати много малки и средни фирми“, заяви Добрев. Той бе категоричен, че докато не започнем да стимулираме икономиката, не можем да тръгнем напред.  „Защото хазната не се пълни от инвестиции, а от данъците на бедните българи. Затова искаме по-богатите да плащат по-високи данъци“, каза още зам.-председателят на БСП. Отново на полето на алтернативата е само БСП. Единствените, които сме в състояние да предложим по-различно бъдеще на България, сме ние.  „БСП, като отговорна партия, се зае със задачата да събере всички мнения и предложения на българските граждани и да създаде един документ, по който всички политици да се водят“. Това каза по време на срещата народният представител Станислав Владимиров. Той обясни, че Визията предлага повишаване на доходите на хората, за да достигнем поне средноевропейските държави по този показател. \"Защото Румъния, с която до скоро се съревновавахме, във всички класации е започнала да ни изпреварва\", подчерта депутатът.  „Имаме и предложения за промяна в данъчната политика, които до голяма степен засягат младите семейства. За да имат стимул да остават в България, да развиват бизнес и да създават своите семейства тук. Сред тях са семейното подоходно облагане, еднократна помощ от 6400 лв. за второ и трето дете, намаляване на ДДС за храни и лекарства, подпомагане на малкия и среден бизнес и много други“, каза още народният представител. Владимиров добави, че това са мерки, които ще облекчат ежедневието на българите и ще задвижат икономиката ни.  „Голяма част от учениците в България са функционално неграмотни. Това означава, че учат, но не могат да приложат своите знания. Голяма част от учителите са в пенсионна възраст. За 10 години управление на ГЕРБ над 1600 училища у нас са закрити. Затова във „Визия за България“ сме заложили мерки за спасяването на образованието ни“, каза народният представител Донка Симеонова. Тя добави, че левицата предлага един учебник по един предмет в цялата страна, регионални програми в образованието, за да учат всички деца в еднакво добри условия, скъсване с модела на делегираните бюджети.  Народният представител Любомир Бонев коментира, че левицата е заложила изпълними мерки за развитието на регионалните политики, защото извън големите градове инфраструктурата в страната ни изглежда отчайващо. „Затова децентрализацията е много важна част от предложенията ни в документа. Нужно е общините да могат да разполагат със средства за поддръжка на пътища, училища и болници“, каза още Бонев. Пред жителите на Радомир той представи и предложения от БСП Фонд за развитие и сближаване на регионите.  „Във Визията сме заложили лимити за размера на субсидиите за земеделските производители, както и това средствата да се дават не на декар, а на килограм произведена продукция“, каза депутатът Димитър Георгиев. Той добави, че чрез своята Визия за развитието на страната, левицата иска да върне държавата на хората и важни за страната ни обекти да не се дават на концесия.  ", "date": "2018.11.22", "title": "Кирил Добрев: Алтернативата е само БСП. Пътят на промяната минава през \"Визия за България\""}
{"url": "http://epicenter.bg/article/Predstavitelstvoto-na-Svetiya-prestol-u-nas-ne-potvarzhdava-informatsiyata-za-vizita-na-papata-/168868/2/0", "text": "Дипломатическото представителство на Светия престол в България не потвърждава официално информацията на аржентинската държавна агенция за предстоящо посещение на папа Франциск в България, предава БНР.  Агенция Талем съобщи по-рано, като се позова на свой източник, че Светият отец ще посети България, Македония и Румъния през май догодина.  През май тази година в рамките на традиционната аудиенция във Ватикана премиерът Бойко Борисов отправи покана към папа Франциск да посети страната ни.  ", "date": "2018.11.22", "title": "Представителството на Светия престол у нас не потвърждава информацията за визита на папата "}
{"url": "http://epicenter.bg/article/D-r-Nikolay-Mihaylov-/168869/2/0", "text": "Потушено ли е политическото напрежение и избегнати ли са предсрочните избори след смяната в кабинета - оставката на вицепремиера Валери Симеонов и избора на този пост на Марияна Николова? Тази тема анализира по Bulgaria ON AIR психиатърът д-р Николай Михайлов. \"В какво се е доказала Марияна Николова? Само в тесния политически кръг на Валери Симеонов. Човек трябва да бъде проверяван на предварителни етапи. Това е цирков компромис. Симеонов няма ясна представа как да се държи на определено равнище на отговорност. Той не може да влезе в политическия ход. Не може да синтезира политическа реч\", посочи д-р Николай Михайлов.  По линия на гражданските протести из страната психиатърът отбеляза, че Бойко Борисов се измъква от тази криза. \"Той прави прокси атаки, като това да мобилизира елита на бизнеса – собствените му хора, като Домусчиев. Кой на кого е човек е неизвестно, но работят заедно, което е истинският въпрос. Премиерът не знае за живота на протестиращите. Те може да са малко, но много ги съзерцават\", каза д-р Михайлов.  \"Когато министър-председателят се отказва да тематизира кризата, това не означава, че той не говори за нея. Точно обратното – той постоянно говори за нея, като не я споменава. Това предизвиква реакция на нетърпение. Това е много несериозно. Така не може. По-скоро да каже какво мисли за тези протестиращи. Борисов заседна във властта. Специализира да жъне победа след победа, разви самочувствие, но се събраха много хора, които го недолюбват. Той изтъква, че България расте, но инвеститори така и не идват. Юнкер може да напише всякакви доклади за България, защото вече е уморен, както от длъжността си, така и от страната ни. Какъв е този мониторинг? Той е смехотворен. Правосъдието ни е катастрофа\", категоричен бе анализаторът.  Според д-р Михайлов до предсрочни избори ще се стигне само след драстична дестабилизация на властта и паника от страна на Борисов.  \"Младите в протестите са хора на акцията. Те биха избрали да действат, независимо от призванието и целите. Има голямо несъвпадение между управляващи и управлявани. Левицата лъже, че може да управлява. Не са способни. И вероятно вярват, че са омагьосани да се провалят. Корнелия Нинова има предимство – електоратът е с нея. Тя се изживява като Жана д‘Арк\", добави още гостът пред Bulgaria ON AIR.  \"Президентът няма никакво колебание, че става дума за власт, която толерира огромни нива на корупция\", посочва още той. \"Демокрацията ни е смешна, излъгана, а ние сме марионетки в нея. Властта е криминализирана. Изборите са процес на вербуване на електоратите, с които партиите могат да правят после каквото си поискат. Уви, не можем да ги поправим, защото тези, които ни управляват са това, което сме заслужили. Българският политически живот трябва да се приема стоически\", обобщи за финал д-р Николай Михайлов.  ", "date": "2018.11.22", "title": "Д-р Николай Михайлов за замяната на Валери Симеонов с Марияна Николова: Цирков компромис!"}
{"url": "http://epicenter.bg/article/Otmeniha-nakazanieto-na-politsaya--uvolnen-sled-katastrofata-s-bashtata-na-prezidenta/168812/3/0", "text": "Състав на Административния съд в Хасково отмени наказанието на бившия началник на РУ - Харманли към ОД на МВР - Хасково Неделчо Кирилов, което му бе наложено във връзка с пътния инцидент с бащата на президента Румен Радев - Георги на 17 август т. г., съобщиха от съда, предаде Нова телевизия.   Кирилов е бил наказан от директора на ОД на МВР - Хасково дисциплинарно с \"порицание\" за срок от една година. Основанията за санкцията са били, че Кирилов не е упражнил контрол при документирането и обработването на пътния инцидент, не предприел дисциплинарни мерки спрямо обработвалите катастрофата служители и не изискал документация от ПТП-то. Съдът счита, че издадената заповед за наказанието е незаконосъобразна, поради извършено съществено нарушение на административнопроизводствените правила. Той установява нарушение на разпоредба, според която при определяне на вида и размера на дисциплинарните наказания се вземат предвид тежестта на нарушението и настъпилите от него последици. Имат се предвид също така и обстоятелствата, при които е извършено, формата на вината и цялостното поведение на държавния служител по време на службата.   Съдебният състав намира в тази връзка, че цялостното поведение на служителя по време на служба не е било взето предвид при налагане на наказание над установения в закона минимален размер, пише в съдебното решение.   Друг мотив е, че наказващият орган не е обсъдил и взел предвид становище на началник сектор към ОД на МВР - Хасково, в което е посочено, че предложеният в справката на комисията максимален размер на наказанието порицание на инспектор Кирилов за срок от една година е необосновано висок. Решението на съда в Хасково подлежи на касационно обжалване пред ВАС. ", "date": "2018.11.22", "title": "Отмениха наказанието на полицая, наложено му след катастрофата с бащата на президента"}
{"url": "http://epicenter.bg/article/-quot-Gazprom-quot--Vtorata-traba-ot--quot-Turski-potok-quot--shte-minava-prez-Balgariya/168794/4/0", "text": "\"Газпром\" е определил окончателно трасето на втората тръба на газопровода \"Турски поток\" и то ще минава през България, Сърбия, Унгария и Словакия, съобщава руският вестник \"Комерсант\", като се позовава на свои източници. Другият вариант за продължаване на маршрута беше през Гърция.   Българските власти заявиха, че към момента няма официална информация от руската страна. Заместник-енергийният министър Красимир Първанов заяви:  “Турски поток\" се състои от две тръби, с капацитет по 15 милиарда кубически метра газ. Едната тръба е за Република Турция. Дилемата беше другата тръба - дали ще мине през България, или ще мине през Гърция. Колегите от \"Газпром\" са съобщили в руските медии, че са взели своето решение - тръбата ще минава през България. Очакваме в най-скоро време официално да получим в Министерство на енергетиката и писмото от \"Газпром\" за тяхното решение“, каза Първанов. Другият вариант за продължаване на маршрута бе през Гърция.  Разговори по темата се водят периодично, като въпросът бе разглеждан и по време на посещението на премиера Бойко Борисов в Москва през пролетта, припомнят от българското министерство на енергетиката.   От публикуваните в периода октомври-ноември материали на газопреносните оператори на четирите държави в рамките на процедурата за резервиране на бъдещи мощности следва, че трасето на \"Турски поток\" ще преминава през техните територии.   Процедурата е предвидена в европейското законодателство и се прилага при строителството на нови газопроводи, пише \"Комерсант\". Така например \"Булгартрансгаз\" планира да обяви на търг определени количества газ на входа от Турция и на изхода към Сърбия, твърди вестникът, цитиран от БНР.   На влизане от Турция компанията предлага от 1 януари 2020 г. за срок от 20 години 15 млрд. и 800 млн. кубични метра газ годишно, което съвпада с капацитета на едната тръба на \"Турски поток\". На излизане към Сърбия – 4 млрд. кубични метра с възможност за увеличаване до 11 млрд. през 2021 г.   Маршрутът на \"Турски поток\" през България повтаря сухопътното трасе на неосъществения проект за газопровод \"Южен поток\", отбелязва \"Комерсант\".  ", "date": "2018.11.22", "title": "\"Газпром\" реши! Втората тръба от \"Турски поток\" ще минава през България"}
{"url": "http://epicenter.bg/article/Valeriya-Veleva--E--sega-vidyahte-li--che-shoumenat-ne-stava-za-politik/168793/11/0", "text": "Интервюто на Слави Трифонов с премиера  Бойко Борисов показа няколко неща.   Защото истинският журналист, когато застава за интервю пред премиера, се подготвя така, че да е информиран повече от него. И не да срича въпросите, а да ги е осмислил и да е наясно какъв отговор очаква и ако не го получи, да знае какво да пита още, и още, и още. Да го гледа в очите, да следи мисълта му, и когато усети неточност или шикалкалкавяне, да реагира мигновено. Нищо такова не се случи!   . Беше се спихнал. Кой знае къде се бе изпарило напереното му поведение на превъзходство, което по принцип демонстрира пред гостите си. Да не говорим за униженията, на които подлага онези, които не са му по вкуса или не му влизат в играта. Тук играта беше обща, но той беше слабият играч! Защото демонстрира такова угодническо поведение пред премиера, което създаде натрапчивото усещане за предварителна договорка на въпросите.    във всяко отношение - буквално го схруска, с което го унижи.   . Всъщност гостът беше водещият в това интервю, а не пишман \"журналистът\". Беше гаф, че премиерът си извади листче да чете икономически данни. Това издаде „четата”, че е знаел въпроса. Още по-неадекватна беше реакцията на Трифонов, който го попита, защо носи това листче. Тук пък Борисов се оказа неподготвен за „удара” и отговорът му бе също така нелогичен - защото отговарял на въпрос на зрителя. Интервюто не роди нищо ново, нито новина, нито тема за размисъл даже. Беше резилът на шоумена.     Той борави с констатации и заучени тези, без да има задълбочена политическа подготовка. Борисов го изяде с парцалите, когато интервюто заби в политически теми, чието развитие във времето е  минавало покрай ушите на шоумена или просто е гледал нещо си по телевизията.   Той просто предаде хората, които са виждали в него някаква роля на народен трибун. Пълна измама! Всичко е било за лъскане на поувяхнал Тв рейтинг. Доста отвратително!   Това е единствената полза от това мило интервю на червеното диванче! Което не е малко.  ", "date": "2018.11.22", "title": "Валерия Велева: Е, сега видяхте ли, че шоуменът не става за политик!"}
{"url": "http://epicenter.bg/article/The-American-Conservative--Nablizhavashtiyat-bankrut-na-amerikanskata-imperiya/168831/11/0", "text": "Пилците ще бъдат прибрани у дома. Въпросът е само кога. С тази констатация започва анализът на редактора на списание The American Conservative (TAC) Хънтър Дерънсис за „наближаващия банкрут на американската империя“.  Националният дълг на САЩ е близо 22 трилиона долара, а настоящият федерален бюджетен дефицит надхвърля 800 милиарда долара. Както често казва сенатор Ранд Пол, фалитът е „Дамоклиев меч“, надвиснал опасно близо до врата на чичо Сам. Освен шепата либертариански глупаци в Конгреса като Пол, няма сериозни политически действия, насочени към ограничаването на странните разходи на страната.  САЩ имат най-големия дълг от всяка друга страна в историята на света. Ако трябва да бъдем справедливи, с оглед на отношението на дълга към БВП на страната, има много държави по света, които се намират в много по-опасна ситуация, отколкото САЩ. Но ще дойдат и други времена. Колко време системата може да контролира външния дълг? Кога пукнатините ще станат толкова големи, че да не може да се скрият? В историята има много примери за крах, предупреждава един от основоположниците на политическата икономия – Адам Смит. В крайна сметка и нашият крах ще настъпи, пише Дерънсис.  Възможен ли е банкрутът? Някои икономисти не спират да ни напомнят, че не е. Технически правителството на САЩ има правомощието изкуствено да печата толкова много долари, колкото е необходимо, за да изплати дълговете си. Но този вид хиперинфлация би лишил щатския долар от всякаква стойност и би повлиял сериозно на световната икономика, която търгува с него. Простото неизпълнение на задълженията може дори да бъде по-добър сценарий от подобен инфлационен пейзаж, уверен е авторът на статията. Когато настъпи моментът, в който светът ще загуби доверие в способността на американското правителство да изплати дълга си или ако лихвеният процент по нашия дълг стане неустойчиво висок, тогава ще трябва да се направи избор. Конгресът, в състояние на извънредна ситуация, ще трябва да наложи крути решения. И империята ще бъде първото нещо, което ще си отиде.  Също като военната държава, социална държава също има много вътрешни бедствия. Някои мегаломаниални глобалисти може да предпочетат да оставят хората да гладуват, за да запазват компаниите си в чужбина. Но какво би се случило, ако няма средства за социални осигуровки, а намаленията за услугите в здравеопазването бъдат премахнати? Когато бъде представен подобен избор, ще избере ли средният американец системата за социална сигурност или продължителното финансиране за далечни бази в Щутгарт, Окинава или Джибути? Дори и най-милитаристично настроен конгресмен ще знае как да гласува, за да не завари разгневена тълпа, чакаща пред „замъка“ му.  Какво ще се случи, когато американските войски трябва да бъдат изтеглени от цял свят, защото не можем да си позволим да ги държим вече там? Няма разисквания, разглеждане на опции и избор. Ако парите не са там и войниците не са там. Нищо не може да върже ръцете на американските военни повече от дългова криза. И ако тя случи, това ще бъде отчасти защото някои неоконсервативни интелектуалци проповядваха глобална война в размер на няколко трилиона долара, за да „сътворим човечеството по наш собствен образ“.  Това е опасността, за която предупреждават Ранд Пол и компания. Недекларираните ни войни са не само незаконни, но те финансово дестабилизират и нас.  Трябва да се извърши радикално преразглеждане на американските задгранични активи и задължения. Идеологически мотивираните войни ни доведоха до пропастта на финансовата катастрофа. Американската външна политика трябва да приеме ограничен, силно стратегически поглед върху националния си интерес и да използва останалото си богатство умерено и само при необходимост. Реализмът може да предотврати националното разрушение. Затваряйте базите в Германия и донесете парите вкъщи, вместо да принудите войските ни да се евакуират в мъртва нощ, когато ще е станало твърде късно. Започнете преговори с талибаните и планирайте изтеглянето им от Афганистан, за да не свършим в бягство с хеликоптери от Кабул, както направихме в Сайгон. Направете труден избор, преди обстоятелствата да ви принудят да го вземете така или иначе, е призивът, който Дерънсис отправя в заключение към американските политици.    ", "date": "2018.11.22", "title": "The American Conservative: Наближаващият банкрут на американската империя"}
{"url": "http://epicenter.bg/article/Petar-Stoychev-razvya-balgarskoto-zname-v-ledenite-vodi-na-Antarktida/168866/8/0", "text": "Световният шампион по плуване в открити води - Петър Стойчев, все още чака старта на екстремното състезание в ледените открити води на Антарктида.   Българинът, който има рекордните 11 купи по плувен маратон, и още 15 състезатели от 9 страни трябваше да вече да са завършили надпреварата, но атмосферните условия не позволиха тя да започне.   След проблемите с влизането във водата преди един ден, рано тази сутрин българско време Стойчев и останалите спортисти направиха първата си тренировка в ледените води на Антарктида. Събитието се случи в залива на остров Къвървил, а още със стъпването си на земята, а после и във водата Стойчев развя българското знаме.   \"Щастлив съм, че най-после слязохме на твърда земя и направихме тренировка във водата. Чувството е уникално. Първо бяхме посрещнати от стотици пингвини, които за моя изненада изобщо не се уплашиха, а напротив, бяха много близо до нас, а след това екипът по организацията на състезанието постави временен понтон, от който влизахме в ледената вода. Температурата беше минус 0.7 градуса, а на въздуха минус 2.4. Аз лично плувах около 6-7 минути. Само с бански, очила, силиконова шапка и тапи в ушите, за да не влезе вода в главата.\", каза плувецът по сателитна връзка, предаде  bTV .   \"Никой не използва мазила против студа, защото е забранено и бяхме проверени от шефа на Международната федерация по ледено плуване. Помолих капитана на кораба да изчислим точното разстояние до България, като му зададох опорна точка НДК в София. Сателитната навигация показа 14 034 километра от мястото на плуване до столицата ни. По всяка вероятност отново тук ще направим състезанието от 1000 метра, като след жребия се паднах в 4-та серия, заедно с колегите от Русия, ЮАР и Бразилия. Живи и здрави в рамките на следващото денонощие ще стартираме.\"   \"Времето засега е нормално, силният вятър и снеговалежът намаляха, а като бонус днес по обяд имаше и слънце. Когато взех знамето и влязох във водата, се сетих за онези велики българи, които през годините са съхранили традицията на Йордановден и влизат в ледените води на нашите реки, езера и морето. Направих го и аз, макар и на далечна Антарктида, като си пожелах здраве за мен и семейството, както и всичко най-добро за България\", сподели още Петър Стойчев.  ", "date": "2018.11.22", "title": "Петър Стойчев развя българското знаме в ледените води на Антарктида"}
{"url": "http://epicenter.bg/article/mafalda/168816/10/99", "text": "Внучката на Симеон Сакскобургготски и наследница на българското царско семейство издаде новия си сингъл \"Hate Me Right\". \r\n \r\n Мафалда Сакскобургготска пусна и стилно видео към парчето, в което флиртува с млад мъж. 24-годишната певица залага на изчистена визия. В клипа тя е гримирана с блестящи сенки за очи, съвсем малко руж и нежнорозов гланц за устни. Сменя рокля в средновековен стил и класическа риза - и двете, решени в бяло. Режисьорки на клипа са младите таланти Симон Риджел и Маги Маклафлин.   Най-голямата дъщеря на принц Кирил и съпругата му Росарио - Мафалда, има вълшебен кадифен тембър. Тя е певица, пианист и композитор, а от няколко години има участия в заведения в Лондон и Ню Йорк. През октомври Сакскобургготска пя акапелно на партито-промоция на новата колекция на Майкъл Корс в лондонския хотел \"Clardige's\". Тя бе и сред най-търсените лица по време на отминалата Седмица на модата в Ню Йорк.   Майката на Мафалда я насърчава да учи в Музикалния колеж в Бъркли. През 2015 г. Мафалда издава първия си сингъл \"Don't Let Go\". Младата жена има пълната подкрепа на приятеля си Марк Абуслайнмен, с когото е заедно повече от три години.   Източник: Дир.бг", "date": "2018.11.22", "title": "Внучката на Симеон Сакскобургготски пусна нов сингъл (Видео)"}
{"url": "http://epicenter.bg/article/Palnena-puyka-za-Denya-na-blagodarnostta/168826/9/25", "text": "пуйка - 1 бр.  масло –75 г  лук - 2 глави  моркови - 2 бр.  гъби - 250 г  стафиди - 70 г  магданоз - ½ връзка  ориз - 1 ч.ч.  черен пипер  сол  Лукът, гъбите и морковите се нарязват и се задушават в маслото. Добавя се оризът, накиснатите стафиди и подправките. Сипва се една чаша топла вода.  Когато оризът поеме водата, се сваля от котлона. Със сместа се напълва пуйката, която е предварително натрита отвън и отвътре със сол и черен пипер.  Зашива се и се намазва с мазнина. Пече се в гореща фурна, покрита с фолио. Малко преди изваждането, фолиото се маха, за да се получи хрупкава коричка.", "date": "2018.11.22", "title": "Пълнена пуйка за Деня на благодарността"}
{"url": "http://epicenter.bg/article/Hyu-Lori-stana-komandir-na-Ordena-na-Britanskata-imperiya/168817/10/99", "text": "Принц Чарлз връчи Ордена на Британската империя трета степен на актьора Хю Лори на церемония в Бъкингамския дворец, съобщи Би Би Си, цитирана от Дир.бг   Хю Лори стана командир на ордена за принос в драматичното изкуство. Това е вторият му Орден на Британската империя. През 2007 г. беше произведен в негов офицер.   Във Великобритания Хю Лори е най-известен с ролята си в сериала \"Черното влечуго\". Той е участвал също във филмите \"Всичко е възможно, бейби\" и \"Стюарт Литъл\". Световна слава му носи американският сериал \"Доктор Хаус\".   Хю Лори получи звезда на холивудската Алея на славата през 2016 г. В последните седмици други двама големи британски актьори бяха удостоени с Ордена на Британската империя - Ема Томпсън получи признанието от принц Уилям, а Том Харди от принц Чарлз.", "date": "2018.11.22", "title": "Хю Лори стана командир на Ордена на Британската империя"}
{"url": "http://epicenter.bg/article/Pochina-zhurnalistkata-Albena-Ivaylova/168814/2/0", "text": "На 49-години вчера сутринта почина журналистката, редактор и водещ Албена Ивайлова.   Тя е почина в Окръжна болница след усложнение от онкологично заболяване.   Албена Ивайлова е сред основателите на Нова телевизия. Кариерата ѝ минава и през Канал 3, в. \"Култура\", в. \"Стандарт\", радио \"Витоша\" и др. От 1999 до 2000 г. е ръководител на пресцентъра на правителството на Иван Костов. От години се занимава с връзки с обществеността и публични комуникации.   Поклон пред паметта ѝ! ", "date": "2018.11.22", "title": "Почина журналистката Албена Ивайлова"}
{"url": "http://epicenter.bg/article/Nedzhmi-Ali-po-doklada-za-Turtsiya-za-2018--Dialogat-s-nashite-partnyori-tryabva-da-ostane-otvoren-/168815/2/0", "text": "Замразяването на преговорния процес с Турция и намаляването на средствата по Инструмента за предприсъединителна помощ рискуват да тласнат ЕС и Турция в коренно различни посоки.  За това предупреди евродепутатът от АЛДЕ Неджми Али по време на двучасовите дебати в Комисията по външни работи (AFET) на предварителния доклад на Европейския парламент относно доклада на Европейската комисия за Турция през 2018 година.  „Като представител от България, държава с външна граница на ЕС и съседка на Турция, искам да подчертая усилията на нашите съседи при справянето с бежанския поток. Също така, бих желал да Ви информирам, че постъпват сигнали за нарастващо напрежение в Турция между местното население и бежанците, поради огромния брой новозаселени хора - близо 4 милиона души. Въпреки това огромно напрежение, нашите партньори доказаха, че са стабилна константа в тази проблемна ситуация. Правилно е посочено в доклада, че Турция играе важна роля в справянето с бежанската вълна и че турските граждани показват голямо гостоприемство, предоставяйки убежище на над 3 милиона сирийски бежанци”, отбеляза Неджми Али.  Българският евродепутат коментира и икономическата страна на обсъждания въпрос.  „ЕС е основният търговски партньор на Турция а тя е шестият по големина търговски партньор на ЕС. Европейските институции и компании са най-големия чуждестранен инвеститор в Турция, тъй като южната съседка на България е важен и разрастващ се пазар за европейския бизнес. В своя доклад, Европейската комисия визира повече детайли, като посочва, че Турция е развита пазарна икономика и още по-важно, че макар да има забавяне поради бежанската криза и опита за преврат, продължава да хармонизира законодателството си с критериите от Копенхаген (за приемане в ЕС). Трябва да имаме предвид тези факти при анализ на ситуацията в Турция”, посочи Али.  Българският евродепутат акцентира и върху основната точка в доклада, касаеща предложението за формално прекратяване на предприсъединителния преговорен процес с Турция.  „Бих искал да попитам докладчика, ако това предложение бъде прието, каква би била бъдещата рамка за сътрудничество между ЕС и Турция? От една страна в доклада се споменава актуализирането на Споразумението за митническия съюз и визовата либерализация, но от друга страна се предлага замразяване на присъединителния преговорен процес. Как бихме продължили сътрудничеството си, ако имаме замразени преговори? Така ще изгорим мостовете помежду си. Ако наистина покажем, че искаме продължаване на двустранния ни диалог с Турция, как едно такова решение би ни довело по-близо до реализация на общите ни цели? В допълнение, предложенията на Комисията и Парламента за драстично намаляване на средствата по Инструмента за предприсъединителна помощ (ИПА II) за Турция усложняват ситуацията още повече и рискуват да тласнат Брюксел и Анкара в коренно различни посоки”, предупреди евродепутатът от АЛДЕ.  В заключение Неджми Али завърши като отбеляза, че тези две мерки -спирането на преговорите и намаляването на средствата по ИПА II - биха навредили директно на турското гражданско общество, което ясно показва обратната нагласа - че иска по-интензивен диалог с Европейския съюз.  На 11 декември е крайният срок за предлагане на изменения по доклада на Европейския парламент, второто обсъждане на доклада е предвидено за 4 февруари 2019 година, като окончателният вариант ще бъде дискутиран и гласуван в Пленарна зала в Страсбург през април 2019 година.", "date": "2018.11.22", "title": "Неджми Али по доклада за Турция за 2018: Диалогът с нашите партньори трябва да остане отворен "}
{"url": "http://epicenter.bg/article/Borisov--Faktite-sa--che-investitsiite-rastat-/168819/2/0", "text": "Получих последните данни на БНБ за преките чуждестранни инвестиции в България. Както сами може да се убедите от фактите по-долу, наблюдаваме сериозен ръст само за 1 година. Считам, че говоренето за “катастрофален срив на инвестициите” е по-скоро непознаване на данните. Това написа във Фейсбук премиерът Бойко Борисов.  Ревизия отпреди два дни на БНБ повиши чуждите инвестиции в страната до 826.4 млн. евро към септември 2018 г. Преките вложения от чужбина за настоящата година също надвишават миналогодишното ниво. От началото на 2018 г. само по Закона за насърчаване на инвестициите са издадени 19 сертификата за инвестиционни проекти, пише още премиерът.  Общо предвидените инвестиции по тях възлизат на над 700 млн. лв. и се очаква разкриване на близо 2000 нови работни места. До края на годината очакваме общият брой на проектите да стане 29 с размер на планираните инвестиции от 1.6 млрд лв., които ще създадат близо 6000 нови работни места, пише в зюаключение Борисов.  ", "date": "2018.11.22", "title": "Борисов: Инвестициите растат, говоренето за \"катастрофален спад\" е непознаване на данните"}
{"url": "http://epicenter.bg/article/Sin-prebi-do-smart-mayka-si/168830/2/0", "text": "Възрастна жена от шабленското село Ваклино издъхна в болницата, след като бе пребита до смърт от собствения си син, пише „Монитор”.   50-годишният Иван живеел с майка си Мирка, която била пенсионерка. Мъжът нямал постоянна работа. Докарвал си временни доходи, когато някой от селото го извика да работи в двора или в зеленчуковата градина. Каквото изкарал, Иван го изпивал, казват за него местните във Ваклино.   Синът редовно биел 72-годишната си майка след употреба на алкохол, за да й вземе пенсията. Жената се оплакала в полицията. Срещу Иван била издадена ограничителна заповед по Закона за защита от домашно насилие.   Мъжът напуснал семейната къща и заживял в другия край на селото, в барака до масив с пипер, където поработвал от време на време.   Във фаталната вечер обаче, Иван нарушил ограничителната заповед и посетил майка си. Започнал да я бие и да иска пенсията й. От побоя жената изпаднала в несвяст и била откарана в болница във Варна. Лекарите я чакали да се стабилизира, за да я оперират, тъй като травмите били много тежки. За съжаление, Мирка не успяла да се възстанови от побоя и починала в болницата. Синът е в ареста с постоянна мярка „задържане под стража”.", "date": "2018.11.22", "title": "Син преби до смърт майка си"}
{"url": "http://epicenter.bg/article/Deputati-ot-BSP-predstaviha--quot-Viziya-za-Balgariya-quot--po-Chernomorieto/168833/2/0", "text": "По време на среща с народните представители от ПГ на „БСП за България“ Николай Тишев, доц. Георги Йорданов и Иван Ченчев жители на Созопол и Черноморец подкрепиха предложенията на левицата във \"Визия за България\", свързани с повишаването на доходите и решаването на демографския проблем. Те поискаха бюджети за малките населени места, за да могат те да се развиват.   Хората от Черноморец и Созопол обясниха, че приемат идеята за таван на субсидиите в земеделието, защото по думите им не може няколко души да взимат големи субсидии, въпреки че обработват земята само по документи, а малките производители да бъдат неглижирани. Народният представител Иван Ченчев разясни идеите на левицата за промени в данъчната система и обясни, че много от тях вече са внесени като предложения в Бюджета за 2019 г. „Предлагаме мерки за повишването на стандарта на бедните хора, които въпреки че работят, получават ниски доходи, имаме мерки за поощряването на младите работещи семейства с помощ в размер на 6400 лв. за второ и трето дете, преизчисляване на всички пенсии и много други“, обясни още Ченчев. Той добави, че БСП се обявява против концесионирането на плажовете, които трябва да са собственост на общините. Доц. Георги Йорданов каза, че във Визията, БСП предвижда подобрен достъп до здравна помощ, включително и на социално слабите. „Всеки здравноосигурен български гражданин има право на безплатно здравеопазване, а неосигурените, поради една или друга причина, трябва да имат достъп до базов пакет от здравни услуги“, коментира Йорданов. Народният представител каза още, че парите за здравеопазване стигат, но трябва да бъдат спрени кражбите и да се завиши контролът над разходването им.  На срещата със секретаря на ПГ на „БСП за България“ Филип Попов и народните представители Кристина Сидорова и Красимир Янков жителите на общ. Несебър също поискаха премахването на концесиите на плажовете и преминаването им към общините. Те предложиха във Визията да бъде заложено изработване на работеща национална стратегия за развитие на туризма, както и изграждането на експортни централи за българска продукция. Жителите на общината заявиха, че подкрепят предложенията за повишаването на доходите на хората и преизчисляването на пенсиите и добавиха, че бъдещото правителство на БСП трябва да направи това още в началото на своя мандат. Те предложиха още във \"Визия за България\" да залегне субсидирането на земеделците само за произведена продукция, за да се спре с безконтролното раздаване. Народните представители от левицата представиха пред тях приоритетите на БСП в здравеопазването, образованието, развитието на икономиката и енергетиката. Те представиха и предложенията на ПГ на „БСП за България“ в Алтернативния бюджет за 2019 г.  В разговора с народните представители Валентина Найденова и Кольо Милев жителите на селата Просеник и Люляково заявиха, че е нужно разработването на Визия за развитие на Бургаска област и предложиха в нея да бъде включено развитие на химическата промишленост, подобряване на транспорта – въздушен и морски. Те добавиха, че е нужна не просто стратегия за развитие на туризма, а целенасочена държавна политика, за да може държавата да печели от даденостите, които има. Жителите на двете села изразиха съжалението си от обезлюдяването в региона и подкрепиха предложенията на левицата във \"Визия за България\" за задържане на младите хора у нас. Те добавиха още, че образованието трябва да бъде приоритетно за всяко правителство, защото то дава всички кадри за икономиката. Те предложиха мерки за завръщане на дисциплината в училищата, сред които бе и оценка за поведение на учениците. Народните представители представиха идеите на БСП за пресичане на сивата икономика, развитието на образованието и здравеопазването, както и темата за сигурността. Жителите на двете населени места сигнализираха, че на прага на зимата доставчиците на дърва взимат предварително парите на хората, а след това доставят приоритетно на едни и забравят за останалите.  ", "date": "2018.11.22", "title": "Депутати от БСП представиха \"Визия за България\" по Черноморието"}
{"url": "http://epicenter.bg/article/Karayancheva--Balgariya-razchita-na-podkrepata-na-Finlandiya-za-prekratyavane-na-monitoringa/168836/2/0", "text": "България разчита на подкрепата на Финландия за прекратяване на Механизма за сътрудничество и оценка на Европейската комисия. Това заяви председателят на Народното събрание Цвета Караянчева по време на срещата си с председателя на парламента на Финландия Паула Рисикко. Новината съобщи пресцентърът на Народното събрание. Цвета Караянчева е начело на българска парламентарна делегация, която е на официално посещение в Република Финландия.  Председателят на Народното събрание информира финландските си колеги, че България изпълнява стриктно всички препоръки от докладите на ЕК. Тя подчерта, че в последния доклад на Комисията е записано, че вече отпадат три области за наблюдение над България – показателите за независимост на съдебната власт, нормативна уредба и борба с организираната престъпност. Предвид отчетения успех в доклада за България Цвета Караянчева подчерта, че страната ни разчита Финландия да даде своя глас за прекратяването на Механизма за сътрудничество и оценка.   По време на разговора Цвета Караянчева отправи покана към председателя на финланския парламент да посети страната ни заедно със свои колеги и изрази готовност за организирането на срещи с парламентарните комисии по правни въпроси, по вътрешна сигурност и обществен ред и по бюджет и финанси, на които да бъдат разяснени усилията на България по конкретните показатели от механизма. Председателят на българския парламент акцентира върху приетите закони за киберсигурността, за мерките срещу изпирането на пари, както и промените в НК и НПК, свързани със съдебната реформа. Като конкретен пример за усилията на България Цвета Караянчева посочи и приетия от българския парламент нов антикорупционен закон, с който беше създаден специализиран антикорупционен орган. Тя допълни, че органът вече работи ефективно и това беше отчетено и от последния доклад на ЕК.  Председателят на парламента отбеляза още, че миграционният натиск, корупцията, киберсигурността са сред основните акценти и в актуализараната стратегия за национална сигурност, одобрена от българския парламент. Цвета Караянчева подчерта позицията на България, че споразумението на ЕС с Турция дава ефективни резултати и мигрантският натиск върху българо-турската граница, която е и външна граница на Съюза, е почти нулев. Това споразумение е важно за всички европейски страни и затова усилията по него и за ефективното сътрудничество с Турция трябва да продължат в същата посока, заяви още тя.  Цвета Караянчева подчерта още, че страната ни отдавна е изпълнила всички критерии за членство в Шенген. Отдавна пазим външната граница на ЕС по шенгенските стандарти и е време България да бъде приета в общото пространство, заяви тя. Председателят на парламента изтъкна и ефективното сътрудничество с представителите на Фронтекс, както и гласуваните от българския парламент законодателни промени, които разрешиха на българската армия също да участва в охраната на границата.  По време на срещата председателят на финландския парламент поздрави българската делегация с успешното провеждане на Българско председателство на Съвета на ЕС. В тази връзка Цвета Караянчева изрази надежда, че темата за свързаността, сигурността и европейските перспективи пред страните от Западните Балкани може да намери централно място и сред финландските приоритети по време на тяхното председателство през втората половина на 2019 година. Тази тема е от изключителна важност за сигурността на всички европейски граждани и целия Европейски съюз, допълни още Цвета Караянчева.  Председателят на Народното събрание даде висока оценка на добрите двустранни отношения с Финландия, конструктивното сътрудничество в рамките на ЕС и партньорството по линия на НАТО. На срещата беше изразена увереност, че активният диалог ще продължи да се развива и задълбочава в интерес на общите цели на двете страни.  Председателят на Народното събрание подчерта, че сътрудничеството между парламентите е на много добро ниво и е солидна база за успешното развитие на партньорството в сферата двустранните търговско-икономически отношения. Цвета Караянчева сподели желанието на България за информиране на финландския бизнес и граждани за възможностите, които предлага страната ни за инвестиции в сферата на туризма. Двете страни изразиха желание и за насърчаване на културния и образователен обмен с цел разширяване на директните контакти и по-добро познаване на българските традиции и обща история от финландските граждани.  В състава на българската парламентарна делегация са народните представители от Групата за приятелство България – Финландия Анелия Клисарова, Петър Петров, Елхан Кълков, както и народният представител Боряна Георгиева.  ", "date": "2018.11.22", "title": "Караянчева: България разчита на подкрепата на Финландия за прекратяване на мониторинга"}
{"url": "http://epicenter.bg/article/Premierat-se-sreshtna-s-vitseprezidenta-na-Svetovniya-evreyski-kongres-Robert-Singer-/168837/2/0", "text": "Премиерът Бойко Борисов се срещна с главния изпълнителен директор и вицепрезидент на Световния еврейски конгрес Роберт Сингер. Това съобщиха от правителствената информационна служба. В разговора бяха обсъдени традиционно добрите отношения между България и Държавата Израел и развиването им в различни сфери от взаимен интерес.  На срещата беше посочено и доброто партньорство на страната ни с еврейските организации.  Българският министър-председател и Роберт Сингер бяха единодушни, че общите усилия трябва да бъдат насочени към отхвърляне на езика на омразата и към мирно съжителство между различните религиозни и етнически общности.  ", "date": "2018.11.22", "title": "Премиерът се срещна с вицепрезидента на Световния еврейски конгрес Роберт Сингер "}
{"url": "http://epicenter.bg/article/Ramadan-Atalay--Ne-tryabva-da-izpuskame--Turski-potok-/168841/2/0", "text": "Не трябва да изпускаме „Турски поток“, който трябва да преминава през България, за да може да преодолеем част от загубите, които ще ни сполетят. Това каза народният представител от ПГ на ДПС Рамадан Аталай пред журналисти. Той коментира новината от руския \"Комерсант\", че „Турски поток“ ще има разклонение през България. Аталай поясни, че не може да вярва на вестника, който съобщава новината, защото още няма документи. Според него, ако се изпусне „Турски поток“, ще трябва да чакаме нашите съседи да благоволят да доставят газ само за нас. „Това е абсолютно неприемливо за нас\", обясни той. По думите му стои въпросът как, по какъв начин и защо не участваме в строителството на газовото хранилище в Александруполис, където правителството търпи голяма критика.  Той пожела на министъра на енергетиката да постигне всички онези договорки и разбирателства, полезни за държавата. „Но силно се съмнявам, защото съм убеден, че доставчиците на газ винаги ще се сещат за всички онези наши взаимоотношения, въз основа на които те получиха сериозни загуби“, допълни Аталай. Във връзка със загубите, които може да претърпи страната ни, депутатът от ДПС поясни, че Русия спира предаването на газа през Украйна, както и транзитът през България за Турция. „Загубите на България, които ще понесем оттам, тъй като има договор, който е сключен до 2030 г. и таксите, които получаваше страната ни, ще останат в историята. Стремежът на правителството е да промени енергийната стратегия. Помолих ги като човек, който се занимава с енергетика от дълги години, по-добре да има решение на Министерски съвет, то да дойде в НС и да се води онзи смислен разговор и дебат, за да се вземе правилното решение как откъде, докъде и колко газ ще транзитира България през новата тръба, която ще бъде построена след като част от газа ще върви по стария тръбопровод и ще се построи новият в рамките на около 484 км“, каза Аталай, цитиран от \"Фокус\".  ", "date": "2018.11.22", "title": "Рамадан Аталай: Не трябва да изпускаме „Турски поток“!"}
{"url": "http://epicenter.bg/article/Narodnoto-sabranie-shte-zasedava-izvanredno-na-27-noemvri-2018-g-/168843/2/0", "text": "Парламентът ще заседава извънредно на 27 ноември 2018 г., за да разгледа бюджетите на ДОО и НЗОК за 2019 г. на второ четене, предаде агенция \"Фокус\". Предложението представи председателстващият пленарното заседание Емил Христов. \"За предложението гласуваха 88 народни представители, \"против\" - 6 и \"въздържали се\" - 1, с което то бе прието.   Днес парламентът удължи работното си време до приемане и гласуване на ветото върху Закона за корпоративното подоходно облагане.   Предложението направи Станислав Иванов от ГЕРБ, като \"за\" него гласуваха 97 народни представители, \"против\" 4 и въздържали се\" - 2, с което то бе прието.  ", "date": "2018.11.22", "title": "Народното събрание ще заседава извънредно на 27 ноември 2018 г."}
{"url": "http://epicenter.bg/article/Borisov-obsadi-s-ministara-na-vanshnite-raboti-na-Egipet-Sameh-Shukri-dvustrannoto-satrudnichestvo-/168844/2/0", "text": "Премиерът Бойко Борисов проведе среща с министъра на външните работи на Арабска република Египет Самех Шукри, който е на посещение в София. Двамата обсъдиха сътрудничеството между България и Египет в сферата на икономиката, търговията, образованието и сигурността. Това съобщиха от правителствената информационна служба.  Българският премиер подчерта ползотворните срещи, които проведе с президента на Египет - Абдел Фаттах Ас-Сиси и премиера Мустафа Мадбули през октомври в Кайро. Борисов посочи, че проведените разговори са дали значителен тласък на възможностите за разширяване и задълбочаване на двустранното сътрудничество в различни области.  “Необходими са стъпки за разширяване на инвестиционното сътрудничество – двете страни могат да играят ролята на “мост” за своя инвестиционен и експортен интерес съответно към Европа и към Близкия изток и Африка”, каза Борисов. Той допълни, че както българските, така и египетските компании следва да бъдат окуражавани за бизнес и развитие на производството в специални икономически зони.  “Нашето желание е да активизираме търговско-икономическите връзки и инвестиционното сътрудничество там където е налице сериозен неизползван потенциал”, каза още министър-председателят.  Министърът на външните работи Самех Шукри приветства решението на българското правителство за създаване на смесена комисия за сътрудничество с Арабска република Египет. Решението беше одобрено на заседанието на Министерския съвет вчера, а целта на Комисията е засилване на сътрудничеството в политическата, икономическата, търговската, културната, информационната, земеделската, научната и техническата сфери, както и във всеки друг аспект от двустранен интерес.  ", "date": "2018.11.22", "title": "Борисов обсъди с министъра на външните работи на Египет Самех Шукри двустранното сътрудничество "}
{"url": "http://epicenter.bg/article/Valeri-Simeonov--Nyamam-lichni-otnosheniya-s-Mariyana-Nikolova/168845/2/0", "text": "Бившият вицепремиер Валери Симеонов обясни защо е предложил началничката на кабинета Марияна Николова си за наследник на вицепремиерския пост и дали е имал отношения с нея. Припомняме, че тя бе избрана за заместник министър-председател, а днес Симеонов отново стана народен представител. „Тя е много добър професионалист. В случая според мен е много добре, че не е политик, тъй като трудно ще я провокирате с политически въпроси. Тя е човек, който е встрани от политиката и мисля, че това е добре за държавата”, каза днес Валери Симеонов пред репортери в парламента. Във връзка със слуховете за интимни отношения между тях, лидерът на НФСБ коментира: „Лични отношения нямам с тази жена. Никога съм нямал, нямал съм и помисъл. Защото, знаете, много често в отношенията между двата пола винаги трябва да има някаква химия. Е, няма!” След въпрос дали вицепремиерският пост не е политически, Валери Симеонов каза, че според коалиционното споразумение всяка партия си решава кого да предложи. „Ако искаме, ще предложим политическо лице. Ако решим, ще си предложим администратор, както е в случая. Професионалист! Така решихме, това направихме”, заяви още лидерът на НФСБ. По думите му нямало правило вицепремиерът да е политик. Това било място за вършене на работа. „Марияна Николова е изключително добре подготвен администратор и професионалист. Това е човекът, който е в основата на реализацията на всички, бих казал, успехи и действия, които са предприети от моя кабинет, защото тя е юристка и тя подготвяше абсолютно всяко решение било на Министерски съвет, било като законопроект, било като наредби. Нямате идея в колко възлови и тежки проблеми за държавата е участвал кабинетът на вицепремиера – в случая моя кабинет. Включително и за чистотата на въздуха, промените на наредбата за твърдите горива, примерно; всички, свързани с екологията тежки проблеми, които за съжаление все още не са решени, Пирин, Витоша и т.н. и т.н. Всички тези въпроси са минавали през Марияна Николова. Нормално е и няма нищо по-естествено от това, за да продължи работата на този кабинет не като някаква политическа институция, както внушават хората, а като реално действащ механизъм, най-нормално беше Марияна да продължи работата, защото има много неща, които сме започнали, но не са завършени”, коментира още Валери Симеонов.", "date": "2018.11.22", "title": "Валери Симеонов: Нямам лични отношения с Марияна Николова"}
{"url": "http://epicenter.bg/article/Parlamentat-vavede-tavan-do-5000-lv--za-dalechni-rodnini-pri-smart-na-patya/168848/2/0", "text": ", предаде агенция „Фокус“.   .    ГЕРБ предлагаше между първо и второ четене 20 000 лв. да бъде таванът на обезщетенията за съпруг, съпруга или лице, за всяко дете и родител.    Измененията в кодекса бяха внесени от Министерски съвет и с тях се въвеждат също и разпоредбите на европейска директива, свързана разпространението на застрахователни продукти.   .   „ . Тя ще бъде изработена съвместно с гаранционния фонд, Министерство на здравеопазването, Министерство на труда и социалната политика.  \", обясни Стоянова.    Такава методика има в повече от половината европейски държави.  , каза още Менда Стоянова.   Според нея тази методика е необходима и заради практиката на съда. Тя уточни, че е предложила да се сложи таван до 5000 лв. за обезщетенията при неимуществени вреди при смърт на пътя за нероднини, в емоционална връзка с починалия.    ", "date": "2018.11.22", "title": "Парламентът въведе таван до 5000 лв. за далечни роднини при смърт на пътя"}
{"url": "http://epicenter.bg/article/Pochina-nachalnikat-na-voennoto-razuznavane-v-Rusiya/168797/7/0", "text": "Началникът на Главното разузнавателно управление на Генералния щаб на ВС на Русия генерал-полковник Игор Коробов е починал на 62-годишна възраст, предаде ТАСС. \"Началникът на Главното управление на ГЩ на ВС на Русия – заместник-началникът на ГЩ генерал-полковник Игор Коробов, е починал на 21 ноември от тежка болест\", заяви източник от военното ведомство пред агенцията. Игор Валентинович Коробов е роден на 3 януари 1956 г. Той започва да служи във Въоръжените сили на Русия през 1973 г. Коробов е завършил Ставрополското висше военно авиационно училище за летци и щурмани на ПВО, Военната академия на СССР, а също така Военната академия на ГЩ на ВС на Русия. Той работи във Военното разузнаване от 1985 г., преминал е през различни длъжности в ГРУ, владее няколко чужди езика. През годините Коробов е награден с много медали и ордени. С Указ на руския президент от януари 2016 г. е назначен за началник на ГРУ и заместник-началник на ГЩ.     ", "date": "2018.11.22", "title": "Почина началникът на военното разузнаване в Русия"}
{"url": "http://epicenter.bg/article/I-Shveytsariya-otkaza-da-se-vklyuchi-v-pakta-na-OON-za-migratsiyata-/168801/7/0", "text": "Швейцария се присъедини към нарастващ брой страни, които няма да подпишат пакта на ООН за миграцията през декември, съобщи днес правителството, цитирано от ДПА и бТВ.  Правителството каза, че отлага вземането на окончателно решение, докато не приключи обсъждането на въпроса в парламента.  Интересното е, че посланикът на Швейцария в ООН Юрг Лаубер беше един от двамата главни посредници в преговорите за договаряне на пакта, но правителството не успя да получи подкрепа за него в страната, отбелязва ДПА.  Страните от ООН се събират на 10 и 11 декември в мароканския град Маракеш за подписването на Глобалния пакт за миграцията.  Швейцарските му противници се опасяват, че в дългосрочен план необвързващите му политически цели може да започнат да се тълкуват като правни задължение. Против пакта е най-голямото политическо движение в страната - националистическата Народна партия, а също либерални и десноцентристки парламентаристи.  Глобалният пакт за миграцията има за цел да се справи с факторите, които карат хората да търсят по-добър живот извън страните си, да се бори с трафика на хора и да контролира границите, като същевременно защитава правата на мигрантите.  Документът признава, че миграцията причинява проблеми на страните, които приемат мигранти, но изтъква също икономическите, социалните и политическите ползи от търсенето на работа в чужбина.  Пактът не се занимава с бежанците, които са предмет на отделен документ на ООН, по който се работи.  Отказалите да подкрепят пакта страни до момента са Австрия, Австралия, България, Хърватия, Чехия, Естония, Унгария, Израел, Полша и САЩ.  ", "date": "2018.11.22", "title": "И Швейцария отказа да се включи в пакта на ООН за миграцията "}
{"url": "http://epicenter.bg/article/Bezreditsite-v-Belgiya-pokray-protestite-za-tsenite-na-gorivata-se-zadalbochavat/168818/7/0", "text": "Безредиците, обхванали отделни райони на Белгия вече седмица, продължават, съобщават местни медии. Първоначално протестът бе срещу високите цени на горивата, но към \"жълтите жилетки\" се присъединиха вандали, търсещи сблъсък с полицията.  Снощи при отрицателни температури протестиращите на барикадите край складове за гориво отново са били разпръснати с водни оръдия. От мястото на събитието записи показват сцени на безразборно рушене на обществена и частна собственост.  Протестиращи са хвърляли бутилки със запалителна течност и камъни по автомобили на полицията и медиите. Отново се съобщава за нападнат телевизионен екип. Демонстранти са откраднали товарен автомобил, с който са се опитали да нанесат щети по полицейско оборудване. По-рано тази седмица те успяха да унищожат две цистерни за зареждане с гориво.  Жители на обхванатите от протестите райони съобщават, че животът им започва да става все по-труден. Освен че над 400 бензиностанции са били затворени и няма откъде да се зареди гориво, магазините за основни стоки нямат снабдяване.  Живеещите близо до складовете за гориво биват пропускани през барикадите по преценка на протестиращите. Уточнява се, че с предимство преминават семейства с малки деца и линейки.  Полицията е успяла да задържи в последните часове няколко десетки вандали, съобщава се за иззети автомобили на участници в протеста. От записите на размириците от последната нощ се чуват възгласи, познати от обичайното поведение на футболни агитки, пише БТА, цитирана от Новини.бг.      ", "date": "2018.11.22", "title": "Безредиците в Белгия покрай протестите за цените на горивата се задълбочават"}
{"url": "http://epicenter.bg/article/Nad-80--ot-rusnatsite-sa-shtastlivi/168823/7/0", "text": "Мнозинството руснаци (84%) се чувстват щастливи хора и посочват като причина за щастието си семейството, доброто здраве и работата. Това показват данните от допитване, проведено от Общоруския център за проучване на общественото мнение (ВЦИОМ). „Нивото на щастие на руснаците, според субективните усещания, както и преди остава на високо ниво – 84% от анкетираните са отговорили, че са щастливи. Този процент е висок във всички социални и демографски групи, но може да се отбележи, че хората с добър, по техните оценки, стандарт (94%) са по-големи оптимисти в сравнение с хората, оплакващи се от своето материално положение (66%)“, посочват авторите на изследването. Семейството прави руснаците щастливи, като през последната половин година значението на този фактор нараства.   „Днес 33% от анкетираните споделят, че се чувстват щастливи благодарение на семейството срещу 30% половин година по-рано“, се казва в проучването. От март 2018 г. е нараснал и делът на тези, които се радват на живота, защото се смятат за здрави – ръст от 16% на 21%. За други залогът за щастието са децата и добрата работа – по 15%. Това, което прави нещастни руснаците, са материалните проблеми (12%). На второ място недоволство предизвиква лошото развитие на нещата в страната (9%), на трето и четвърто - лошото здраве и ниските и забавени заплати (по 5%) съответно.   Анкетата е проведена на 14 ноември. В нея са участвали 1600 руснаци над 18-годишна възраст. /ТАСС    ", "date": "2018.11.22", "title": "Над 80% от руснаците са щастливи"}
{"url": "http://epicenter.bg/article/Publichen-sblasak-mezhdu-Tramp-i-shefa-na-Varhovniya-sad-na-SASht-/168825/7/0", "text": "Председателят на Върховния съд на САЩ Джон Робъртс влезе в открита полемика с президента Доналд Тръмп, като защити независимостта на федералната съдебна система от неговите обвинения в политически пристрастия, предават Ройтерс и БТА.  Полемиката между тях възникна, след като в понеделник федерален съдия в Сан Франциско блокира указа на Тръмп от 9 ноември, който нареждаше на съответните ведомства да отказват предоставяне на убежище на нелегални имигранти. Президентът обоснова решението си със стремежа да бъдат спрени движещите се към САЩ кервани от мигранти, състоящи се главно от жители на страни от Централна Америка. Белият дом веднага реагира с декларация, в която се казва, че властите в САЩ ще предприемат в рамките на закона всички необходими мерки за защита на южната граница на страната въпреки решението на съда.  А самият Тръмп писа в Туитър: \"Извинявам се, председателю на Върховния съд Джон Робъртс, но у нас наистина има \"съдии на Обама\", чиито възгледи силно се отличават от възгледите на онези хора, на които е възложено да гарантират сигурността на нашата страна\".  Вчера съдия Робъртс излезе с декларация, в която се казва: \"Ние нямаме съдии, привърженици на Обама, или съдии, привърженици на Тръмп, или на Буш, или на Клинтън. Имаме изключителна група от отдадени на професията си съдии, които правят най-доброто, за да гарантират равни права на онези, които застават пред тях. Независимата съдебна система е нещо, за което всички трябва да бъдем благодарни\", подчертава върховният съдия.  Необичайно е за шеф на 9-членния Върховен съд на САЩ да излезе с такъв публичен отговор на президента. Опонентите на Тръмп виждат в неговите непрестанни критики срещу федералните съдилища опасна атака срещу върховенството на закона в САЩ, отбелязва Ройтерс.  ", "date": "2018.11.22", "title": "Публичен сблъсък между Тръмп и шефа на Върховния съд на САЩ "}
{"url": "http://epicenter.bg/article/Tsvetanov--Otkakto-priklyuchiha-izborite--prezidentskata-dvoyka-se-dvizhi-samo-v-nasreshtnoto-dvizhenie/168849/2/0", "text": "Откакто приключиха президентските избори, президентската двойка се движи само в насрещното движение. Това каза председателят на ПГ на ГЕРБ Цветан Цветанов по време на дебатите по президентското вето на Закона за корпоративното подоходно облагане, предаде агенция „Фокус“.   „Трябва да говорим по-аргументирано, а не да влизаме в исторически факти от президентските избори“, посочи той. „Откакто приключиха президентските избори, президентската двойка се движи само в насрещното движение“, коментира Цветан Цветанов.   В отговор депутатът от БСП Таско Ерменков посочи, че повече хора са гласували за президента Румен Радев, отколкото за ГЕРБ.   Клип в социалните мрежи предизвика съмнение за нов скандал с участието на първата дама Десислава Радева. Авторът на видеото Богдан Асенов твърди, че именно тя е пътувала в автомобил на НСО, който се е движил в насрещното.   Цялото управляващо мнозинство се движи в насрещното движение и то срещу своите граждани, заяви народният представител от ПГ на „БСП за България“ Иван Иванов.   „Управляващите се опитват да \"бутнат\" дискусията, да се размие основният проблем, който се опитваме да решим с ветото върху Закона за корпоративното подоходно облагане“, посочи той. Според него предвижданите промени в Закона за корпоративното подоходно облагане са необмислени и ненавременни.   „За това говори реакцията на българските граждани, които мигновено излязоха на улицата и адекватната реакция на президентската институция, която съвсем мотивирано ви върна като първокласници“, каза още Иван Иванов.   ", "date": "2018.11.22", "title": "Цветанов: Откакто приключиха изборите, президентската двойка се движи само в насрещното движение"}
{"url": "http://epicenter.bg/article/Palen-konsensus-v-parlamenta-za--quot-Turski-potok-quot--/168850/2/0", "text": "Пълен косенсус по отношение на газопровода \"Турски поток\", за който стана ясно, че ще преминава през България, изразиха партиите в парламента. Това стана ясно от изявленията на депутати от различните парламентарни групи - и от управляващата коалиция, и от опозицията.  ПГ на „БСП за България“ ще подкрепи усилията в интерес на сигурността на българската енергетика, каза народният представите от ПГ на „БСП за България“ Таско Ерменков във връзка с информация в медиите, че „Турски поток“ ще преминава през България, предаде репортер на Агенция „Фокус“.  „Решението, което се взема, е добро за България, защото няма да бъдем заобиколени, но не е най-доброто. Най-доброто щеше да е директен мост през Варна“, заяви той. По думите сигурността на доставките зависи и е в обратна пропорционалност на броя на страните по един газопровод.  „Колкото до енергийната стратегия, когато за първи път я обсъждахме в енергийна комисия, разбрах, че нещо пречи. С нищо не пречи стратегията“, коментира Таско Ерменков и уточни, че единственият проблем е този с обръщането на доставките.  „Досега изнасяхме по 11 млрд. куб. метра газ за Турция, в момента този транзит ще бъде прекратен. Не успях да получа разумен отговор на въпроса какво ще стане с онези договори, които имаме с Русия до 2030 г. за транзит на газ и плащането му. Независимо от това какви количества се транзитират“, каза още депутатът от БСП.  Не трябва да изпускаме „Турски поток“, който трябва да преминава през България, за да може да преодолеем част от загубите, които ще ни сполетят, каза народният представител от ПГ на ДПС Рамадан Аталай. Той поясни, че не може да вярва на вестника, който съобщава новината, защото още няма документи. Според него, ако се изпусне „Турски поток“, ще трябва да чакаме нашите съседи да благоволят да доставят газ само за нас. „Това е абсолютно неприемливо за нас\", обясни той. По думите му стои въпросът как, по какъв начин и защо не участваме в строителството на газовото хранилище в Александруполис, където правителството търпи голяма критика.  Той пожела на министъра на енергетиката да постигне всички онези договорки и разбирателства, полезни за държавата. „Но силно се съмнявам, защото съм убеден, че доставчиците на газ винаги ще се сещат за всички онези наши взаимоотношения, въз основа на които те получиха сериозни загуби“, допълни Аталай.  Преминаването на \"Турски поток\" през България запазва водещата роля на страната ни като транзитна, каза на свой ред народният представител от ПГ на ГЕРБ Александър Ненков. Ненков уточни, че е имало среща с колегите му от \"Булгартрансгаз\" и те са представили своята идея. \"Приходите, които се очакват, са в пъти над това, което държавата и \"Булгартрансгаз\" ще може да инвестира\", каза Ненков. Той посочи, че това е едно от добре работещите предприятия и \"Булгартрансгаз\" са уточнили, че няма да имат проблем с посрещането на финансовата тежест.  Ненков коментира, че въпросът дали ще спазим сроковете за трасето е притеснителен. \"Изключително кратки са сроковете. Знаете, че една процедура е съпътствана с различни обжалвания. Така че тук трябва да се положат всички усилия от страна на правителството, от страна на парламента и в най-кратки срокове това, което зависи от нас да го изпълним\", допълни още Ненков.  \"Не трябва да го разглеждаме като успех, защото безспорно е важно държавата да запази своята транзитна роля на целия Балкански полуостров. Говори се за доставки към Западна Европа. Така че не е само успех, ами до някаква степен сме притиснати до стената. След прекратяването на проекта \"Южен поток\" България се оказа в ситуация, в която ако не бяхме предприели достатъчно мерки, имаше вероятност и този бъдещ проект \"Турски поток\" да заобиколи нашата страна и да мине през Гърция. Днес видях в руските медии, че излязоха с тази информация. Не знам доколко тя е официална или не, но тя за България е топ приоритет\", заяви още Ненков.  По думите му България е направила огромни усилия да се подкрепи създаването на проекта газов хъб \"Балкан\". \"Няма как да се говори за проект като газов хъб \"Балкан\", без да имаш реални доставки и количества газ от два-три източника. Безспорно вие знаете, че България има договор до 2030 г. - с руската страна за доставки и транзит, следователно това по-скоро запазва нашата транзитьорна роля\", заяви още Ненков. По думите му България има най-добрата инфраструктура. \"Предстоят не малко инвестиции за довършването на този хъб и правителството върви в тази посока. Да запазим и надградим своята транзитна роля\", допълни още Ненков.  След двугодишни и повече усилия на енергийния екип в правителството голямата заплаха, че ще бъдем заобиколени от тръбата на „Турски поток“ не се случи, коментира заместник-председателят на ПГ на „Обединени патриоти“ Искрен Веселинов.  „Ставаме една от сериозните транзитиращи страни“, каза още Искрен Веселинов. Той уточни, че в това отношение новината е много добра. „Чисто процедурно освен подписването на самите споразумения следва изграждането на трасето, договорите за доставка и търговете за свободния резерв. Тези търгове за капацитета на тръбите, всъщност предхождат изграждането, за да бъде гарантирано неговото използване. Може би следващите месеци ще имаме такива търгове“, каза той.  На въпрос кога реално ще има въздействие върху икономиката, Веселинов заяви, че това ще се случи от първия момент. „Всеки инвестиционнен процес означава пари, които се реализират в строителство, ако щете в изработване на строителни разрешения. Няма фиксирани срокове, ние трябва до 2022 г. да сме готови“.  ", "date": "2018.11.22", "title": "Пълен консенсус в парламента за \"Турски поток\" "}
{"url": "http://epicenter.bg/article/Zaharieva--Balgariya-vse-oshte-ne-e-gotova-da-se-prisaedini-kam-Pakta-za-migratsiya-na-OON/168858/2/0", "text": "България все още не е готова да се присъедини към Пакта за миграция на ООН, защото има забележки по текстовете. Това заяви вицепремиерът и министър на външните работи Екатерина Захариева пред БНР.   По време на изслушването на Захариева и на министъра на вътрешните работи Младен Маринов в ресорните парламентарни комисии стана ясно, че правителството не е взело окончателно решение за българската позиция, въпреки че по-рано декларира отказ от включване в Пакта.   „Срещата декември месец, тя е по-скоро политическа среща и в този акт абсолютно незадължителен този пакт, но това беше стремежът на държавите да намерят общо решение с този феномен. България има някои забележки по текстовете, които можем да изложим на Общо събрание в ООН и в момента не е готова да се присъедини към Пакта“.   Помолена за позиция за информацията в московското издание „Комерсант”, че газовият проект „Турски поток” ще премине през България, Захариева заяви: „Ако има да кажем нещо, ще го кажем официално и не мисля, че е добра практика български министри, които и да са те, да коментират публикации, особено в чужда преса, така че очаквайте това да бъде оповестено по официалния ред от българските власти, което ще стане съвсем скоро“.   Екатерина Захариева се срещна с външния министър на Египет Самех Шукри. Двамата подписаха споразумение за сътрудничество в редица сфери, а първото заседание на новосъздадената двустранна група вероятно ще бъде догодина, когато се очаква у нас да бъде на посещение и президента на Египет Абдел Фатах Сиси.", "date": "2018.11.22", "title": "Захариева: България все още не е готова да се присъедини към Пакта за миграция на ООН"}
{"url": "http://epicenter.bg/article/Elhovo-kam-deputati-ot-BSP--Darzhavata-da-varne-ikonomicheskata-si-rolya-v-otdalechenite-obshtini-/168861/2/0", "text": "„Подкрепяме идеите във „Визия за България“. Държавата трябва да върне икономическата си роля в по-отдалечени общини“. С тези думи хората от Елхово посрещнаха зам.-председателя на ПГ на „БСП за България“ Христо Проданов и народните представители Александър Симов, Нона Йотова и Иван Иванов. Относно здравеопазването, хората са категорични, че болниците не трябва да бъдат търговски дружества, а трябва да работят в полза на пациентите. „Възмутени сме, че заплатите на държавните чиновници се вдигат, а пенсиите не“, споделиха още те. Според тях в България трябва да се охраняват по-добре основните транспортни коридори.   „Подценяват се българските работници, особено в някои погранични райони, а се дават привилегии на работниците, вкарвани от Турция“, споделиха присъстващите. Те са категорични, че трябва да отстояваме интересите си. „Притеснени сме за сигурността по границата. Ние виждаме с очите си това, което в големите градове само четете“, казаха още местните. Присъстващите предложиха подобни рейдове на депутати да има на всеки три месеца, защото това е прекрасна формула да получават автентична информация и да могат да обсъждат с тях актуални теми.  Препълнени зали посрещнаха зам.-председателя на ПГ на „БСП за България“ Антон Кутев и народния представител Донка Симеонова в Стралджа. Хората поставиха въпроса за подкрепа на държавата в зеленчукопроизводството и селското стопанство, като цяло. По време на срещата поставиха въпроса и за политиката към малките населени места, ниските пенсии, демографската криза. Сериозен проблем, който засегнаха, е битова престъпност. „Непрекъснато се извършват престъпления, но според закона те са маловажни случаи. Така в малките населени места няма наказани. Искаме решение на този въпрос“, категорични са хората в Стралджа. Народният представител Димитър Георгиев се срещна с хората в с. Попово, където представи Визията на БСП и обсъди с тях проблемите и предложенията им.  Жителите на община Тунджа обсъдиха „Визия за България“ с народни представители от „ПГ на БСП за България“. На срещата присъства кметът на общината, зам.-кметове, общински съветници и земеделски производители от района. Основните въпроси, поставени от присъстващите, бяха в сферата на земеделието. Дискутирани бяха таванът на субсидиите на земеделските производители, както и тяхната конкурентоспособност. „Във Визията са заложени конкретни мерки за активното участие на държавата при подпомагане на малките и средните земеделски производители, с цел по-добрата им конкурентоспособност на пазара“, каза народният представител Даниел Йорданов. Проф. Светла Бъчварова коментира, че много внимателно трябва да се определи таванът на субсидиите, на база обективна информация за структурата на стопанствата. Според нея е необходима активна държавна политика за стимулиране на научната дейност в сектор земеделие. Проф. Бъчварова каза още, че трябва да се работи активно в посока изграждане на поземлен регистър. В срещата участие взеха зам.-председателят на ПГ на „БСП за България“ Георги Свиленски и секретарят на парламентарната група Ирена Анастасова. „Работата на общината показва, че левите политики работят в полза на хората, особено в сферата на образованието“, заяви Анастасова. ", "date": "2018.11.22", "title": "Елхово към депутати от БСП: Държавата да върне икономическата си роля в отдалечените общини!"}
{"url": "http://epicenter.bg/article/Puskat-tramvaite-po--quot-Graf-Ignatiev-quot--za-Koleda/168862/2/0", "text": "Трамвайното трасе по ул. \"Граф Игнатиев\" конструктивно е изцяло завършено, положен е релсовият път, контактната мрежа и настилките, в момента се изпълняват довършителни дейности, след като те бъдат завършени ще бъде назначена приемателна комисия от ДНСК, която ще издаде Акт 16 и разрешение за ползване. Това каза заместник-кметът на София Евгени Крусев пред журналисти след заседанието на Столичния общински съвет.   Той посочи, че правят всичко възможно пускането на трамвайното движение да се случи максимално бързо. Крусев не се ангажира с конкретна дата, но допълни, че ще бъде пуснато преди коледните празници, предаде  Dir.bg .   Стойността на проекта за ремонт на ул. \"Граф Игнатиев\" е над 24 млн. лв. и трябва да приключи до края на годината.   Работи се по поетапното и навременно премахване на загражденията по улица \"Граф Игнатиев\", въпреки че ремонтът не е приключил, каза председателят на групата съветници от ГЕРБ Малина Едрева.   Калоян Паргов, председател на групата съветници от БСП, посочи, че в следващи подобни проекти, които предвиждат по-дълъг срок на ремонти, трябва да се изработи правен механизъм, така че те да получават компенсации. Това, че фирмата изпълнител в момента ще им направи цоклите на магазините или някакви дребни ремонтни дейности, не може да компенсира загубите на една голяма част от тях, коментира Паргов.   От БСП поискаха в контактната група, създадена от съветниците от ГЕРБ да участват представители на всички групи в Общинския съвет.  ", "date": "2018.11.22", "title": "Пускат трамваите по \"Граф Игнатиев\" за Коледа"}
{"url": "http://epicenter.bg/article/Amerikantsite-shte-sgotvyat-46-miliona-puyki-za-Denya-na-blagodarnostta/168821/10/0", "text": "Американците ще сготвят и изконсумират 46 милиона пуйки в четвъртък в Деня на благодарността, като празникът по традиция се фокусира върху храната, семейството, приятелите и американския футбол, отбелязва ДПА, цитирана от Новини.бг Според проучване на специализираната Национална федерация за производство на пуешко месо, то е предпочитаното ястие за празника, който се чества в четвъртия четвъртък на месец ноември. Анкетите сочат, че 88 процента от американските семейства ще сервират пуешко на празничната трапеза.  Около 46 милиона пуйки ще бъдат изпечени или приготвени по някакъв друг начин. Това представлява 18 процента от отглежданите 245 милиона пернати от този вид в американските ферми.  Заедно с пуйката на трапезата в Деня на благодарността се сервират картофено пюре, зелен боб и пай от тиква. Съществуват и предпочитани местни специалитети като хляба от царевица в южната част на САЩ и печената тиква в Североизтока.  Освен с богата трапеза празникът по традиция се отбелязва с парад в Ню Йорк, с мачове по американски футбол, със срещи с приятели и с коледно пазаруване.", "date": "2018.11.22", "title": "Американците ще сготвят 46 милиона пуйки за Деня на благодарността"}
{"url": "http://epicenter.bg/article/Keyt-poseti-universitetska-laboratoriya-s-netipichno-kasa-pola--Snimki-/168822/10/84", "text": "Херцогинята на Кеймбридж  , където провеждат специални проучвания за това как насилието над деца се отразява върху тяхното развитие. Кейт обаче предизвика вълна от коментари в социалните мрежи със своя избор на тоалет за събитието. Тя носеше   - в червен цвят, съчетана със страхотно вталено сако.   Определено този избор не е в стила на считаната за модна икона съпруга на принц Уилям.    Източник: Дарик", "date": "2018.11.22", "title": "Кейт посети университетска лаборатория с нетипично къса пола (Снимки)"}
{"url": "http://epicenter.bg/article/Sinat-na-Maykal-Dzhordan-i-balgarskata-mu-godenitsa-si-pochivat-na-Bahamite/168829/10/100", "text": "Синът на Майкъл Джордан - Джефри Джордан, е обвързан с българка от три години. Той и Радина се сгодиха през 2017-а, като се очакваше сватбата да е тази година. Сега двамата са на екзотична почивка на Бахамските острови. Те отседнаха в луксозен хотел, където отпразнуваха 30-ия рожден ден на Джефри. Радина сподели снимки от хотелската стая, както и на красивите гледки, които се разкриват от голямата им тераса. Пищната българка отправи и няколко мили пожелания към любимия си в социалните мрежи.   , написа Радина.   По-късно тя добави второ пожелание:  ", "date": "2018.11.22", "title": "Синът на Майкъл Джордан и българската му годеница си почиват на Бахамите"}
{"url": "http://epicenter.bg/article/-quot-Misis-ES-quot--Yuliya-Bakalova-povezhda-kampaniya-sreshtu-domashnoto-nasilie-v-Haga/168842/10/99", "text": "\"Мисис Европейски съюз\" 2018 и \"Мисис Нидерландия\" 2018 - българката Юлия Бакалова, ще открие форум, посветен на борбата с домашното насилие в Хага.   Събитието ще бъде на 25 ноември. То ще бъде съпроводено с разпродажба на винтидж дамски чанти, а средствата ще бъдет дарени в полза на организацията \"Чуй моя глас\" (Here my voice) и жертвите на домашно насилие.   Варненката Юлия Бакалова спечели двете титли за красота тази година. Тя управлява собствена счетоводна къща в Хага, където живее със семейството си. Юлия е омъжена за ученическата си любов и двамата имат три деца.   Преди почти 10 години Юлия и Виктор заминават за Холандия. В интервю пред Dir.bg Бакалова сподели, че в Холандия се чувства като у дома си. Тогава тя каза, че титлата \"Мисис Холандия\" е короната на успеха на реализирана жена и майка:     Източник: Дир.бг", "date": "2018.11.22", "title": "\"Мисис ЕС\" Юлия Бакалова повежда кампания срещу домашното насилие в Хага"}
{"url": "http://epicenter.bg/article/Holandskata-kralitsa-Maksima-otnovo-vpechatli-s-toalet--Snimki-/168857/10/84", "text": "Холандската кралица Максима е една от най-стилните дами сред европейските аристократи. Тя печели и с харизматичната си усмивка и непринудено поведение. Този път тя се появи в невероятна елегантна рокля с едно голо рамо и широк колан, който подчертаваше талията ѝ. Тоалетът на датския дизайнер Claes Iversen бе съчетан с тиара с рубини под формата на паунова опашка, брошка и обеци от същия комплект.   Тя и съпругът ѝ - крал Вилем Александър, посрещнаха президентката на Сингапур Халима Якоб и съпруга ѝ на гала вечеря.   Явно в момента кралицата предпочита да залага на по-топлите цветове. Последните тоалети, с които се появи, са особено впечатляващи, а цветовете им варират от фуксия, през бургундско червено, лилаво и цикламено.   Миналия месец кралица Максима и крал Вилем Александър бяха на историческо посещение във Великобритания, където разцелуваха кралица Елизабет II, въпреки че протоколът повелява това да не се прави.   Източник: Дир.бг", "date": "2018.11.22", "title": "Холандската кралица Максима отново впечатли с тоалет (Снимки)"}
{"url": "http://epicenter.bg/article/Avtorat-na-klipa-s-kolata-na-Desislava-Radeva-nyamal-politicheski-motiv--okaza-se-bivshe-gadzhe-na-Azis/168873/10/99", "text": "Националната служба за охрана започна вътрешна проверка по скандалния случай с техен автомобил, за който се твърди, че е нарушил правилата за движение. Видеото, в което се вижда как охранители на НСО спорят с полицаи от КАТ, предизвика полемика в социалните мрежи.   Авторът на клипа, който е известен като бившият интимен приятел на Азис, твърди, че автомобилът се е движил в насрещното в центъра на София, а в него била съпругата на президента. Десислава Радева обаче отрече информацията. Случката се разиграва вчера около обяд. Авторът на видеото Богдан Асенов твърди, че видял как автомобилът на НСО влиза в насрещното и спира. Радева била в колата, като отскочила до магазин за дрехи. След нея вървяла и охраната. Асенов започнал да снима докато първата дама била в магазина, а служебната кола вече била обърнала посоката на движение. Тогава започнала разправията между служител на КАТ, шофьорът от НСО и охраната.  В отговор в профила си във фейсбук Десислава Радева написа, че в този момент не е била в автомобила.  „В публичното пространство се завъртя клип, показващ пререкания между служители на НСО и МВР. Покрай него отново беше намесено моето име. За да няма съмнения, заявявам, че в този момент изобщо не съм била в този автомобил.  Внушението е ясно – арогантна, неспасяемо нагла и повярвала си колко велика жена съм. Което индиректно дискредитира държавния глава.  В началото на мандата на моя съпруг писах, че се съгласих с присъствието на служители на НСО около мен, защото ме убедиха, че е необходимост, не лукс. Сега, след повече от година и половина съм сигурна, че е така”, заяви вече Радева.  „Тя има много добър пиар - като го е написала така деликатно, не е била в автомобила, защото в този момент беше в магазина”, коментира авторът на видеото.  Самият Богдан Асенов, заяви пред Канал 3, че е реагирал като гражданин и няма политически мотив да пусне видеото. Той коментира, че не познава лично Десислава Радева. В същото време самият той е познат във светските среди. В личния си профил в социалната мрежа той е публикувал снимка от корица на списание, в която се твърди, че е интимен партньор на фолк звездата Азис. В различни издания го свързват и с други известни личности, като се появява и информация за негови криминални деяния.   Източник: Канал 3", "date": "2018.11.22", "title": "Авторът на клипа с колата на Десислава Радева нямал политически мотив, оказа се бивше гадже на Азис"}
{"url": "http://epicenter.bg/article/Dizayneri-ot-Kitay--Izrael--Sarbiya-i-Makedoniya-shte-uchastvat-v-yubileynoto-defile/168890/10/0", "text": "Призът  „БГ модна икона'', който се присъжда отАкадемията за мода, ще бъде връчен за десета поредна година. Официалната церемония по награждаването на най-стилните и успели българи ще се състои на 12 декември във Витоша Парк Хотел.   Десетото юбилейно издание на наградите „БГ модна икона'' по традиция включвастилен ревю-спектакъл, в който и тази година ще бъдат представени актуални модни колекции.  В събитието ще участват български дизайнери и модни къщи, носители на Златна игла, както и студенти на проф. Любомир Стойков от Национална художествена академия, специалност „Мода”.   По време на спектакъла за първи път в България ще бъде показано ревю с метални рокли – творби на българския скулптoр Живко Седларски, който пристига от Франция специално за събитието.     Юбилейното издание на „БГ модна икона'' се отличава със силно участие на талантливи млади дизайнери, сред които при студентите има и сериозно международно присъствие.   Ревю-спектакълът ще открие луксозният бранд за мъжка мода Desizo Monni.Сред новата генерация дизайнери, които ще заявят своето присъствие със самостоятелни колекции по време на ревю-спектакъла са: Радослава Лазарова, Елена Златева, Диляна Матеева, Александра Петрова и Мария Делчев (Сърбия).   Модна къща „Блинк” с дизайнер Радослава Лазарова ще представи официална дамска колекция Womanity Prom, вдъхновена от красотата на екзотичните птици, архитектурата и природните феномени.   Диляна Матеева, създател на моден бранд Art.Look, която наскоро представи за първи път България на международната седмица на модата в Гърция, ще участва с колекция Fashion Melody есен-зима 2018-2019.   Носителката на „Златна игла“ 2018 в категория  „Най-добър млад дизайнер“ Елена Златева ще представи колекция, повлияна от свободата на изразяване от движенията „Ар нуво“ и „Ар деко“ с акцент върху ръчно изработените материи и детайли.   Младата дизайнерка Александра Петрова ще покаже колекция елегантни, женствени рокли, заредени с бунтарски дух, олицетворяващи промяната на женските настроения. Мария Делчев ще представи предпразнична мини колекция за сезон зима 2018 – Dare to disco, изработена специално за предстоящия парти сезон.   По време на ревю-спектакъла на „БГ модна икона 2018“ брандът „Аксел Харди“ ще представи своята първа лого-колекция „Безкрайно въображение“ (Infinite imagination). Тя е създадена специално за събитието на Академията за мода и включва луксозни многофункционални плетива в златисто и сребристо за шик кежуъл визия.   Официална дамска и мъжка мода ще представят дизайнерите на модна къща „Бандерол“ – Никола Карадамянов и Десислава Дамянова. Колекция 2019 на дизайнерския тандем включва абитуриентски рокли с акцент върху дантелата и наслагването на орнаменти, както и мъжки костюми във все по-предпочитаните спортно-елегантни кройки.   Носителят на „Златна игла“ Христо Чучев ще закрие ревю-спектакъла със своите най-нови дизайнерски предложения на рокли-бижута от официалната си колекция за 2019-та година. Специални гости на събитието ще бъдат и други носители на „Златна игла“, които ще представят по един аутфит: Жана Жекова, Иван Донев, Мариела Гемишева, Вяра Георгиева, Теодора Спасова, Антония Йорданова, Меги Петкова и Николай Божилов.   Сред студентите на проф. Любомир Стойков от Национална художествена академия, специалност „Мода”, които ще покажат свои произведения са: Тао Цинюй (Китай), Рима Юнис (Израел),  Ирина Матов (Сърбия), Ивана Стаменов (Сърбия), Давид Стояновски (Македония), Сияна Иванова, Лора Лилова, Лидия Христова, Стамена Константинова и Инанч Неджибова.   Водеща на „БГ модна икона 2018“ ще бъде чаровната Гери Дончева.   Подготовката и хореографията на ревю-спектакъла са поверени на Боян Караиванов. За грима на манекените ще се погрижи носителката на „Златна игла 2018“ в категория „Моден гримьор“ Марина Младенова заедно с екипа си. Прическите ще са дело на Ники Тонев и салон за красота Hair Box.   „БГ модна икона 2018“ се реализира с любезното съдействие на: кафе „Кимбо\", „Витоша Парк Хотел\", „A1”, „Ситроен“, „Агресия\", сладкарници „Неделя\", „Рай кетъринг\", „Жарден Флорист“ и др.         ", "date": "2018.11.22", "title": "Дизайнери от Китай, Израел, Сърбия и Македония ще участват  в юбилейното дефиле"}
{"url": "http://epicenter.bg/article/Britanski-ministar--Brekzit-mozhe-izobshto-da-ne-se-sastoi-/168798/7/0", "text": "Брекзит може да не се състои, ако британският парламент не одобри сделката с Брюксел. Това заяви британският министър на финансите Филип Хамънд в интервю за ITV, след като късно снощи приключи пореден кръг от преговори между председателя на Европейската комисия Жан-Клод Юнкер и британския премиер Тереза Мей.  Той посочи, че дори и при най-уредено и плавно излизане от общността, това ще струва на британската икономика десетки милиарди паунда. А ако се стигне до Брекзит без споразумение, в страната ще възникне \"политически хаотична ситуация\", която може да доведе до това \"Брекзитът въобще да не се състои\", предава Канал 3.  Мей обаче прояви повече оптимизъм и след срещата с Юнкер и все пак обяви, че има прогрес. След приключването на разговорите тя изяви намерение да се върне в Брюксел в събота - в навечерието на срещата на върха на Европейския съюз за Брекзит.  Британският премиер отбеляза напредъка, постигнат по време на преговорите с представителите на ЕС, подчертавайки, че работата по нерешените въпроси продължава.  Британското правителство гласува проекта на споразумението за раздялата с Общността на 14 ноември. Сега то трябва да бъде одобрено заедно с политическа декларация на срещата на върха на ЕС, която ще се проведе в неделя.  За да влезе в сила, трябва да бъде одобрено и от Европейския парламент, и от британските законодатели. Испания заплаши да се противопостави на оттеглянето на Великобритания от Европейския съюз, ако не получи гаранции за исканията си за Гибралтар. Снощи Тереза Мей разговаря с премиера на Испания Педро Санчес, но подробности от разговорите не са известни. Според източници от британския кабинет обаче до неделя все пак ще има положителна развръзка по казуса.  ", "date": "2018.11.22", "title": "Британски министър: Брекзит може изобщо да не се състои "}
{"url": "http://epicenter.bg/article/Litovski-evrodeputat--Rusiya-ni-zaliva-s-potok-ot-falshivi-novini-/168809/7/0", "text": "Русия води информационна война с Европа, като ни залива с поток от фалшиви новини, каза в интервю за програма „Хоризонт“ на БНР литовският евродепутат от групата на либералите АЛДЕ и член на комисията по външни работи в Европейския парламент Петрас Аущревичус.  Евродепутатът, който е в черния списък на Москва, прогнозира, че с наближаването на евроизборите през май догодина ще има активизиране на опитите за външна намеса и влияние върху съзнанието на европейците по различни начини.  „Горд съм, че съм в този „черен списък“, защото по този начин влизам в „белия списък“ на Европа, в която вярвам“, каза той.  „Смятам, че Русия няма бъдеще, ако гледа на Европа като на свой враг, като на противник. Това е абсолютно погрешно. Европа премина през толкова много войни и смятам, че научи своите исторически уроци по-добре, отколкото Русия“, каза Петрас Аущревичус, който е и кандидат за президент на предстоящите през май избори в балтийската страна.  ", "date": "2018.11.22", "title": "Литовски евродепутат: Русия ни залива с поток от фалшиви новини "}
{"url": "http://epicenter.bg/article/Ruski-senatori-iskat-prerazglezhdane-na-yadrenata-doktrina-na-stranata-/168828/7/97", "text": "Група руски депутати поискаха от Кремъл днес преразглеждане на ядрената доктрина на Русия и промяна на правилата за използване на ядрено оръжие предвид повишеното напрежение със Запада, предават Асошиейтед прес и БТА.  Това стана по време на дебат в комисията по отбраната при Федералното събрание - горната камара на парламента, на който бе предложено съветът за сигурност при руския президент да подготви нова версия на ядрената доктрина. Според руските сенатори в нея следва изрично да се запише, че Русия ще отговори на атака срещу нея с хиперзвукови и други стратегически неядрени оръжия.  Според сегашната руска военна доктрина Москва може да използва ядрени оръжия в отговор на ядрено нападение срещу нея или нейните съюзници или в случай на агресия с конвенционални оръжия, която застрашава \"самото съществуване на държавата\".  Цитира се сенаторът Франц Клинцевич, че предложението за преразглеждане на ядрената доктрина е породено от разполагане на силите на НАТО по-близо до руските граници. \"Всичко това има за цел да заплашва Русия\", казал той.  АП припомня, че в началото на тази седмица президентът Путин председателства среща на военни шефове, на която е било обсъдено решението на САЩ да се изтеглят от Договора за ограничаване на ракетите със среден и малък обсег, подписан през 1987 г. Това е ключово споразумение, сдържащо досега надпреварата във въоръжаването.  ", "date": "2018.11.22", "title": "Руски сенатори искат преразглеждане на ядрената доктрина на страната "}
{"url": "http://epicenter.bg/article/Donlad-Tramp-se-pita-kade-e-globalnoto-zatoplyane/168832/7/0", "text": "\r\n Президентът на САЩ Доналд Тръмп за пореден път се запита в Туитър какво става с глобалното затопляне. Според Тръмп студеното време е на път да бие всички рекорди. \r\n   \r\n През декември миналата година Тръмп пусна горе долу същия туит: \"По източното крайбрежие новогодишната нощ може да стане НАЙ-СТУДЕНАТА в историята. Навярно бихме могли да използваме малко от доброто старо глобално затопляне. За да се предпази от него нашата страна, и никоя друга, се готвеше да плати ТРИЛИОНИ ДОЛАРИ. Обличайте се топло!\" \r\n   \r\n В същото време Тръмп и шефът на Върховния съд на САЩ Джон Робъртс влязоха в публичен сблъсък. Робъртс защити независимостта на федералната съдебна система от обвиненията на Тръмп в политически пристрастия, предаде Ройтерс, пише \"Монитор\". \r\n   \r\n Полемиката между тях възникна, след като в понеделник федерален съдия в Сан Франциско блокира указа на Тръмп от 9 ноември, който нареждаше на съответните ведомства да отказват предоставяне на убежище на нелегални имигранти. Президентът обоснова решението си със стремежа да бъдат спрени движещите се към САЩ кервани от мигранти, състоящи се главно от жители на страни от Централна Америка. Белият дом веднага реагира с декларация, в която се казва, че властите в САЩ ще предприемат в рамките на закона всички необходими мерки за защита на южната граница на страната въпреки решението на съда. \r\n   \r\n А самият Тръмп писа в Туитър: \"Извинявам се, председателю на Върховния съд Джон Робъртс, но у нас наистина има \"съдии на Обама\", чиито възгледи силно се отличават от възгледите на онези хора, на които е възложено да гарантират сигурността на нашата страна\". \r\n   \r\n Ден преди това съдия Робъртс излезе с декларация, в която се казва: \"Ние нямаме съдии, привърженици на Обама, или съдии, привърженици на Тръмп, или на Буш, или на Клинтън. Имаме изключителна група от отдадени на професията си съдии, които правят най-доброто, за да гарантират равни права на онези, които заставят пред тях. Независимата съдебна система е нещо, за което всички трябва да бъдем благодарни\", подчертава върховният съдия. \r\n   \r\n Необичайно е за шеф на 9-членния Върховен съд на САЩ да излезе с такъв публичен отговор на президента. Опонентите на Тръмп виждат в неговите непрестанни критики срещу федералните съдилища опасна атака срещу върховенството на закона в САЩ. \r\n   \r\n В същото време Тръмп заяви в Туитър, че човек не може да се пребори с Fake News, защото е бил обвинен за масовите задръствания по пътищата в САЩ заради ниските цени на бензина. Горивата са поевтинели заради прекалено добрата му работа, смята Тръмп. „Моля всички за извинение!”, иронизира той. \r\n", "date": "2018.11.22", "title": "Доналд Тръмп се пита къде е глобалното затопляне"}
{"url": "http://epicenter.bg/article/Shef-ot--quot-Feysbuk--prizna--che-porachal-razsledvane-na-Dzhordzh-Soros--sled-kato-toy-kritikuva-kompaniyata/168835/7/0", "text": "\"Фейсбук\" призна, че е помолила изследователска компания да разследва милиардера Джордж Сорос във връзка с неговите критики на социалната мрежа. В специално изявление, публикувано в сряда късно вечерта, вицепрезидентът на Facebook по обществени комуникации Елиът Шрейдж посочи, че той е отговорен за наемането на компанията Definers Public Affairs, която да разследва кой стои зад кампанията \"Свобода от Facebook\", предава БНР.  \"През януари 2018 година инвеститорът и филантропът Джордж Сорос атакува \"Фейсбук\" в реч в Давос, наричайки ни \"заплаха за обществото\", написа Елиът Шрейдж. \"Преди ние не бяхме чували такива критики от негова страна и поискахме да определим дали зад това не стои някаква финансова мотивация. Definers Public Affairs (DPA) проучваха това с помощта на обществена информация\".  \"По-късно, когато кампанията \"Свобода от \"Фейсбук\" се оформи като т.нар. \"народна коалиция\", нашият екип поиска от DPA да помогне да се разбере кои точно групи стоят за нея. От компанията научиха, че Джордж Сорос финансира няколко от членовете на тази коалиция. Те също така подготвиха документи и ги раздадоха на пресата, за да покажат, че това не е просто спонтанно движение на местно равнище\", поосочи Шрейдж.  На по-късен етап, от Definers Public Affairs прeдоставиха документ, внушаващ, че Сорос, който е основен донор на различни либерални каузи, е финансирал кампанията срещу Facebook. Главният изпълнителен директор на Facebook Марк Зукърбърг и главният оперативен директор Шерил Сандберг отрекоха да са знаели за полаганите от фирмата DAP усилия в тази насока, докато в-к \"Ню Йорк Таймс\" не опроверга това в своя информация от миналата седмица. Оттогава насам \"Фейсбук\" прекъсна връзките си с Definers Public Affairs.  В снощното си изявление, Елиът Шрейдж посочи, че той и комуникационният екип на \"Фейсбук\" поемат изяло вината за наемането на DPA. \"Знаех и одобрих решението за наемане на DPA и на подобни фирми\", посочи той и добави: \"Съжалявам за собствения си провал в този случай\".\"  Той обаче подчерта, че Facebook не е поискала от DPA да създава или да разпространява фалшиви новини.  Трябва да се има предвид, че Елиът Шрейдж обяви през юни, че ще се оттегли в резултат на скандала с компанията Cambridge Analytica, но остана на поста, докато бъде намерен негов заместник.  През последната година \"Фейсбук\" пострада сериозно от серия скандали, като редица висши ръководители напуснаха компанията поради по-агресивния стил на управление на Зукърбърг, напомни \"Уолстрийт джърнъл\" по-рано тази седмица. Критиките от страна на потребители, законодатели и анализатори доведоха до понижаване на морала и в самата водеща социална медия, като изследване показа, че едва 52% от нейните служители заявяват, че са оптимисти за бъдещето на Facebook.  На този етап обаче не се очакват сериозни промени в ръководството на \"Фейсбук\". Самият Марк Зукърбърг заяви пред CNN във вторник, че няма намерение да се оттегли от председателския пост, въпреки някои призиви за подобен ход от негова страна.  Акциите на Facebook приключиха търговията в сряда с повишение от 1,8%, но серията скандали около водещата социална интернет медия доведоха до срив на нейните акции с почти 24% в рамките на настоящата година.  ", "date": "2018.11.22", "title": "Шеф от \"Фейсбук“ призна, че поръчал разследване на Джордж Сорос, след като той критикува компанията"}
{"url": "http://epicenter.bg/article/Iran-zaplashi--Novite-ni-raketi-mogat-da-udaryat-po-bazite-na-SASht-v-regiona--/168840/7/0", "text": "Най-новите ирански ракети вече могат да достигнат до военните бази на САЩ в Близкия изток и Централна Азия и Техеран е готов да ги използва с случай на изостряне на конфронтацията с Америка. Това заяви генералът от корпуса на \"Стражите на ислямската революция\" Амир Али Хаджи-заде, цитиран от новинарската агенция Tasnim и руски медии.  В изявлението си вчера пред един от иранските тв-канали, генерал Хаджи-заде съобщи, че по заповед на аятолах Али Хаменей \"революционните въоръжени сили на Иран вече над 10 години разработват нови модели ракети с подобрена точност и увеличена далекобойност, които в момента влизат на въоръжение.  Висшият ирански военен заяви още, че всички военни бази на САЩ в Близкия изток, които преди това се считаха за недостъпни за иранските ракетни сили, вече са в техния обсег. Авиобазите Ал-Удейд в Катар и Ал-Дафра в ОАЕ са на по-малко от 300 километра от иранските граници, а авиобазата Кандахар е на по-малко от 400 км, което ги прави уязвими за иранските ракети.  Освен това иранският генерал съобщи, че най-новите противокорабни ракети на Техеран имат далекобойност до 700 км, което позволява на Иран при необходимост да поразява кораби на американския боен флот не само в зоната на Персийския залив, но и извън пределите на Ормузкия проток.  \"Американските самолетоносачи, които периодично навлизат в района са приоритетна и достатъчно лесна бойна цел за нас\", заяви ген. Амир Али Хаджи-заде.  Заявлението на висшия ирански военен, направено на фона на нарастващото напрежение между Техерани Вашингтон, несъмнено е предупреждение към САЩ да не се опитват да решат конфликта със сила. Засега няма реакция от страна на САЩ.   ", "date": "2018.11.22", "title": "Иран заплаши: Новите ни ракети могат да ударят по базите на САЩ в региона! "}
{"url": "http://epicenter.bg/article/EK-odobri-proektodeklaratsiya-za-badeshtite-otnosheniya-mezhdu-ES-i-Velikobritaniya/168846/7/0", "text": "Европейската комисия одобри в четвъртък проект на политическата декларация за бъдещите отношения между Европейския съюз и Обединеното кралство, заяви говорителят на комисията Маргаритис Схинас, цитиран от Ройтерс и БНР.  Сега приетият от комисията документ ще очаква одобрението на лидерите на ЕС на срещата на върха на Европейския съвет в неделя.  Според изтекла по медиите версия на документа, ЕС и Великобритания възнамеряват да установят широко и задълбочено партньорство в области като \"търговско и икономическо сътрудничество, правоприлагане и наказателно правосъдие, външна политика, сигурност и отбрана\". Държавите-членки на съюза също така изразяват тяхната решимост да променят в бъдеще ирландския блокиращ механизъм (свързан с границата между Република Ирландия, която е член на ЕС и Северна Ирландия, която е част от Обединеното кралство), като същевременно се съгласиха да удължат т.нар. \"преходен период\" след Брекзит с \"една или две години\". В този случай Великобритания ще продължи да допринася за бюджета на ЕС, се посочва в одобреният от ЕК проект.  По отношение на бъдещото търговско партньорство, двете страни се договориха да разработят \"амбициозно, широкообхватно и балансирано икономическо партньорство\", което ще обхване зона за свободна търговия, както и \"по-широко секторно сътрудничество\" в области от взаимен интерес. Партньорството ще бъде подкрепено от правила, гарантиращи равнопоставени условия на конкуренция и ще улесни търговията и инвестициите, зачитайки целостта на европейските единни пазари и на митнически съюз на ЕС, както и вътрешния пазар на Обединеното кралство и неговата независима търговска политика. Споразумението за търговия на стоки трябва да бъде договорено \"възможно най-близо\", се посочва в документа, като се допълва, че страните се ангажират със \"задълбочено\" митническо сътрудничество и обещават да работят върху \"единна митническа територия\" след Брекзит.", "date": "2018.11.22", "title": "ЕК одобри проектодекларация за бъдещите отношения между ЕС и Великобритания"}
{"url": "http://epicenter.bg/article/Izpraviha-naklonenata-kula-v-Piza/168854/7/0", "text": "Прочутата кула в Пиза вече е наклонена по-малко благодарение на инженерни разработки, които бяха лансирани, за да бъде спасен този средновековен паметник, превърнал се в голяма туристическа атракция, предаде Франс прес, цитиран от Новини.бг  Експертна група, натоварена със задачата да следи извършването на реставрационните работи, оповести, че след 17-годишни наблюдения кулата в Пиза е стабилна. Според специалисти от университета в Пиза, 58-метровият монумент се е изправил с 4 сантиметра.  Въпросната експертна група бе създадена след значими строителни работи между 1993 г. и 2001 г. под ръководството на инженера Микеле Ямиолковски, които целяха да бъде спасена заплашената от срутване кула. Тя бе затворена за посещения по време на строителните работи, които погълнаха над 28 милиона евро. Тогава най-известната камбанария в света, която бе наклонена 4,5 метра спрямо вертикалната си ос, беше изправена с 40 сантиметра.  Малко вероятно е обаче кулата да бъде съвсем изправена, още повече че винаги е била наклонена. Строителството й започва през август 1173 г. и тя започва да се накланя след построяването на първите й етажи. Накланянето се увеличава след приключването на строителството й през 1372 г.", "date": "2018.11.22", "title": "\"Изправиха\" наклонената кула в Пиза"}
{"url": "http://epicenter.bg/article/-quot-Nova-Demokratsiya-quot--vodi-s-16-5--na-SIRIZA-spored-poslednoto-prouchvane-v-Gartsiya-/168855/7/51", "text": "Основната опозиционна партия „Нова Демокрация“ е увеличила чувствително преднината си пред управляващата „Коалиция на радикалната левица (СИРИЗА), според последната анкета на Public Issue, публикувана в четвъртък, пише онлайн изданието на вестник Kathimerini.  Консерваторите са с 16,5% преднина пред СИРИЗА, стабилизирайки електоралното си влияние малко под 40% (в момента 38,5%).  Управляващата партия, след краткосрочното възстановяване на позициите си през втората половина на 2017 година, се стабилизира на нива малко над 20% (в момента 22%).  Лявоцентристкото „Движение за промяна“ за момента изглежда единно и се ползва с предпочитанията на 9,5% от респондентите, следвано от Комунистическата партия на Гърция (ККЕ) със 7,5% и екстремно-дясната „Златна зора“ със 7%.  Другите опозиционни партии – „То Потами“ (Реката), младшият коалиционен партньор „Независимите гърци“ (АНЕЛ) и „Съюзът на центристите“, които на миналите парламентарни избори през септември 2015 година събраха общо 11,2%, най-вероятно изобщо няма да бъдат представени в новия парламент.  Всяка от тях има подкрепа от около 2%, според данните от изследването и са под бариерата от 3%, нужна за влизане в народното събрание.  Съгласно резултатите от анкетата, следващият парламент ще бъде съставен от пет партии, като СИРИЗА ще имат 56-74 места (22%), „Нова Демокрация“ – 154 – 174 места (38,5%), „Движение за промяна“ – 22-34 депутати (9,5%), ККЕ – 18 – 26 места (7,5%) и „Златна зора“ с 16-25 места (7%). Общият брой на народните представители в гръцкия парламент е 300.   ", "date": "2018.11.22", "title": "\"Нова Демокрация\" води с 16,5% на СИРИЗА според последното проучване в Гърция "}
{"url": "http://epicenter.bg/article/Vladimir-Putin-prizova-da-se-sazdadat--quot-umni-quot--i-visokotochni-raketi-i-boepripasi-/168859/7/97", "text": "Предприятията от руския военно-промишлен комплекс (ВПК) трябва да развиват производство на умни и високоточни ракети и боеприпаси, включително за перспективните въоръжения, заяви президентът на Русия Владимир Путин на съвещание с ръководствата на Министерството на отбраната и предприятията от ВПК, съобщават ТАСС и Агенция \"Фокус\".  „Важно е и по-нататък да развиваме възможностите на предприятията от ВПК, произвеждащи ракети и боеприпаси, да усъвършенстват организацията на самото производство“, заяви руският президент.  По неговите думи, продукцията в тази сфера трябва да бъде с високо качество.  „Трябват ни, разбира се, не известните ни глупави боеприпаси, а умни и високоточни, които ще увеличат възможностите както на действащите, така и на перспективните оръжейни системи, а след това, на което обръщам внимание, да има една значителна икономия на финансови средства“, подчерта Путин.  ", "date": "2018.11.22", "title": "Владимир Путин призова да се създадат \"умни\" и високоточни ракети и боеприпаси "}
{"url": "http://epicenter.bg/article/Vuchich-se-oplaka-na-Rusiya-i-Kitay-ot-deystviyata-na-Kosovo-/168860/7/51", "text": "Президентът на Сърбия Александър Вучич се срещна в сряда вечерта с посланиците на Русия и Китай Александър Чепурин и Ли Манчанг, за да ги информира за „най-новите безотговорни действия на Прищина“ да въведе мита от 100% върху сръбските стоки и за да ги помоли да съобщят това на президентите Владимир Путин и Си Дзинпин. Това пише онлайн изданието на белградския ежедневник „Политика“, цитирано от Агенция \"Фокус\".  Президентът Вучич е запознал Чепурин и Ли с факта, че действията на Прищина водят до пълна дестабилизация на целия регион и може да предизвикат по-нататъшна ескалация на конфликта, съобщиха от канцеларията на държавния глава.  От своя страна, дипломатическите представители на Русия и Китай са изразили пълната си подкрепа за усилията на Сърбия за мирно разрешаване на кризата, като се спазват нормите на международното право, както и споразуменията и договорите, постигнати в региона.  Президентът Вучич и посланиците Чепурин и Ли са се съгласили да бъдат в ежедневен контакт, докато кризата, причинена от Прищина, не е преодоляна, отбелязва още изданието.  Междувременно министър-председателят на Косово Рамуш Харадинай заяви днес пред парламента в Прищина, че наложените мита от 100% върху сръбските стоки ще останат в сила, докато Белград не признае Косово, предава държавната „Радио и телевизия Косово“ (RTK).  „В рамките на нашите правомощия, ние ще използваме всички права, които имаме, ще уважаваме себе си и тези, които ни уважават. Утвърдените мерки ще са перманентни, докато Сърбия не ни признае. Не е добре за Косово да страда, докато не бъде призната независимостта му“, заяви Харадинай. По неговите думи е невъзможно да бъде постигнато международно споразумение за взаимно признаване със сегашното отношение на Сърбия.  Министър-председателят поиска от бизнеса да не увеличава цените, защото такива решения ще доведат до много проблеми за него и Косово.  А докато напрежението между Белград и Прищина расте, жители на косовското село Качаник в сряда вечерта са запалили сръбски стоки и са заснели акцията си, след което са я качили в социалните мрежи, съобщава „КоССев“.  На снимките може да се види как горят кутии с различни сръбски продукти, сред които шоколади и почистващи препарати.  Според думите на самите инициатори на акцията, това се е случило заради апела за бойкот на сръбските стоки.  „След апела да бойкотираме сръбските стоки, някои жители на Качаник решиха да ги запалят. Акцията започна и в момента е в ход“, се обяснява под публикуваните клипчета на албанския сайт „Albeu.com”.  ", "date": "2018.11.22", "title": "Вучич се оплака на Русия и Китай от действията на Косово "}
{"url": "http://epicenter.bg/article/Godishnata-preskonferentsiya-na-Vladimir-Putin-mozhe-da-se-sastoi-na-20-dekemvri-/168865/7/97", "text": "Голямата ежегодна пресконференция на руския президент Владимир Путин може да се състои на 20 декември, съобщи говорителят му Дмитрий Песков, предават ТАСС и Агенция \"Фокус\".  „Не изключвам да е така“, заяви той. „Когато дойде време, ще съобщим“.  По-рано за това, че голямата пресконференция на Путин може да се проведе на 20 декември съобщи „РБК“.  В четвъртък председателят на Държавната дума заяви по време на пленарно заседание, че съществува такава вероятност и във връзка с това трябва да се измести заключителната сесия на долната камара на руския парламент за 19 декември.  ТАСС отбелязва, че голямата ежегодна пресконференция на руския президент традиционно предизвиква голям интерес по света и в Русия, Като правило тя продължава няколко часа, през които Путин в директен ефир дава отговори на най-острите и актуални въпроси.  Миналата година на 14 декември в залата бяха акредитирани 1640 руски и чуждестранни журналисти. Тогава руският президент отговори на общо 65 въпроса в рамките на 3 часа и 42 минути.  ", "date": "2018.11.22", "title": "Годишната пресконференция на Владимир Путин може да се състои на 20 декември "}
{"url": "http://epicenter.bg/article/Tereza-Mey--Sdelkata-za-Brekzit-e-dostatachno-blizo-i-napalno-postizhima-/168876/7/0", "text": "Британският премиер Тереза Мей заяви, че след договорения в Брюксел текст на политическата декларация за бъдещите отношения между Обединеното кралство и Европейския съюз сделката за Брекзит е достатъчно близо и напълно постижима, предаде БНР.  След като информира нейния кабинет за последните развития от продължилите и през нощта преговори, Мей, видимо доволна от новините от Брюксел, направи кратко изявление пред „Даунинг стрйт“ 10, в което изрази увереност, че сделката ще бъде одобрена на срещата на високо равнище на Евросъюза в неделя:  „Това е правилната сделка за Обединеното кралство. Британският народ иска да бъде намерено решение. Британците искат добра сделка, която ни повежда към по-светло бъдеще. Тази сделка е на една ръка разстояние“.  Политическите наблюдатели на Острова не бързат с прогнозите какво ще последва, като се има предвид, че още не е ясно дали лидерите на ЕС ще одобрят на срещата в неделя проектоспоразумението по сделката за Брекзит, нито дали британските депутати ще я одобрят в парламента.  И все пак политическата декларация от Брюксел се приема най-малкото като пореден опит в положителна посока да бъдат убедени някои от колебаещите се депутати да подкрепят премиера.  ", "date": "2018.11.22", "title": "Тереза Мей: Сделката за Брекзит е достатъчно близо и напълно постижима "}
{"url": "http://epicenter.bg/article/Poshtenskite-sluzhiteli-v-Kanada-stachkuvat/168877/7/0", "text": "Временно се преустановява приемането на пратки /писма, колети и EMS пратки/ за Канада в пощенските станции, съобщиха от \"Български пощи\" ЕАД. Причината е, че ротационната стачка на пощенските служители в Канада продължава.   Обработката и доставката на вече изпратени пратки след началото на стачката на 22 октомври се извършват с големи закъснения. Стачката ще се отрази сериозно и на обработката и доставката на входящите пратки от Канада, като се очакват сериозни забавяния.", "date": "2018.11.22", "title": "Пощенските служители в Канада стачкуват"}
{"url": "http://epicenter.bg/article/Prodava-se-ostrov--naselen-ot-5-vida-pingvini--42-vida-ptitsi-i-6000-ovtse/168878/7/0", "text": "Остров във  близо до бреговете на  , населен от  ,  ,  , се продава за първи път от 150 години, пише в.\"Метро\".   Райският  е с площ от 10 622 хектара, с дължина около 30 километра и широчина 5,5 километра. Той е третият по големина в открито море във  . Островът е кръстен на малките многоцветни морски камъчета, които открай време изпъстрят плажовете му.   Край бреговете му се срещат морски лъвове, делфини и китове. По тези места още личат следите на  от 1982 година, противопоставила правителствата на  и  .    е бил закупен от британското правителство през 1869 година от  и сега той се предлага за продан от негова наследница.", "date": "2018.11.22", "title": "Продава се остров, населен от 5 вида пингвини, 42 вида птици и 6000 овце"}
{"url": "http://epicenter.bg/article/Vuchich-uspokoyava-kosovskite-sarbi---quot-Nadyavame-se-da-ne-zapochnat-da-ubivat-hora--nyama-da-im-pozvolim-quot-/168887/7/51", "text": "След решението на Прищина да увеличи митата за сръбските стоки до 100%, представители на косовските сърби пристигнаха в Белград при президента Александър Вучич, който им каза, че няма да бъдат оставени на произвола, съобщава белградското радио „Б92“, цитирано от Агенция \"Фокус\".  „Приготвили сме нещо за вас, да ви покажем какво можем да направим като държава при ограничените ни възможности, особено след установяването на граничните пунктове при Ярине и Ранилуг през 2011 година. Няма нужда да повтарям, че няма да бъдете оставени на нечия милост“, каза Вучич на косовските сърби.  „Призоваваме за мир и компромис, което е единственото ни решение, но се страхувам, че те не разбраха това или осъзнаха, че това е нашата слабост“, обясни сръбският президент, визирайки Прищина.  Той каза още, че очаква от Косово, което досега не реализира намеренията си да стане член на ЮНЕСКО и Интерпол, да се вразуми и да стане по-рационално, но вместо това „те изглежда полудяха и сега, на цената на ескалация на конфликта, те се опитват да постигнат резултати“.  „Заради вас и нас, заради цялата Сърбия, ние трябва да запазим мира. Те ще се опитват да ни въвлекат в конфликти и провокации и затова вие трябва да бъдете внимателни. Трябва да се държим заедно и да се борим с всички мирни и споделени възможности срещу това“, подчерта сръбският президент и добави: „Вярвам, че дори няма да си помислят да започнат да използват насилие и да започнат да убиват хората ни, защото ние няма да им позволим да го направят“.  „Имаме информация за придвижване на албански отряди от базата „Белведере“ и „Врело“ към Северно Косово“, заяви Вучич. „Възможно е те да се придвижват, за да поемат контрола над язовира (Газивода), да покажат мускули и да контролират зелените преходи на север, за да попречат на внасянето на всеки товар. Ще следим и тази ситуация и ще ви информираме ако има някаква промяна“, добави той.  В отговор на думите на косовския премиер Рамуш Харадинай, че \"митата няма да бъдат намалени, докато Сърбия не признае Косово“, Вучич отсече, че това няма да се случи.  Тази позиция на Харадинай ни поставя в ужасяваща позиция, констатира държавният глава, като отбеляза също, че тя говори за това, че „други големи сили стоят зад действията на Прищина и се правят на ударени – защото Харадинай не е измислил това сам“.  „Някои от вас го знаят добре“, каза Вучич на косовските сърби „и вие знаете, че той не е измислил това сам – ‚или ще свалим правителствоо в Белград, или те ще трябва да ни признаят‘. Това не е излязло от неговата глава. Той го прочете“, уверен е Вучич. Той предупреди, че „Ние трябва да се приготвим за дълга и трудна битка, защото няма да признаем независимостта (на Косово) пред него“.  Вучич коментира и публичното горене на сръбски стоки в Косово: „Това е най-лошият вид нацизъм“.  ", "date": "2018.11.22", "title": "Вучич успокоява косовските сърби: \"Надяваме се да не започнат да убиват хора, няма да им позволим!\""}
{"url": "http://epicenter.bg/article/Bryuksel-prizova-Balgariya-da-prilozhi-novite-pravila-sreshtu-terorizma/168888/7/0", "text": "\r\n Европейската комисия съобщи, че днес е решила да изпрати писма до 16 държави за неприлагане на новите правила за противодействие на тероризма. \r\n   \r\n Писма са изпратени на Австрия, Белгия, България, Гърция, Естония, Испания, Кипър, Литва, Люксембург, Малта, Полша, Португалия, Румъния, Словения, Хърватия и Чехия. \r\n   \r\n Досега посочените държави не са съобщили на ЕК как са приложили новите правила. Комисията отбелязва, че с променените правила се въвеждат наказания за пътуването през граница с терористична цел, включително в рамките на ЕС, както и за подготовката и финансирането на тероризма. \r\n   \r\n Срокът за въвеждането на новите европейски правила изтече на 8 септември. Комисията дава два месеца срок държавите от списъка да приложат изцяло правилата, а ако не го направят, наказателната процедура може да бъде продължена. \r\n", "date": "2018.11.22", "title": "Брюксел призова България да приложи новите правила срещу тероризма"}
{"url": "http://epicenter.bg/article/TsRU-razpolagalo-sas-zapis--che-printsat-na-Sauditska-Arabiya-e-porachal-ubiystvoto-na-Hashogi-/168893/7/96", "text": "ЦРУ разполага със скандален запис, свързан с убийството на саудитския журналист Джамал Хашоги, твърдят турски медии, цитирани от бТВ.  На въпросния запис се чува как саудитският престолонаследник принц Мохамед бин Салман дава указания да „бъде запушена устата на Хашоги, колкото се може по-скоро”.  Преди дни американският президент Доналд Тръмп заяви, че Съединените щати ще продължат да подкрепят Саудитска Арабия, дори и ако принц Салман е знаел предварително за убийството на Хашоги.  Днес в „Туитър” Тръмп изказа благодарности на саудитците за падането на цената на петрола до 54 долара на барел.  Джамал Хашоги изчезна в началото на октомври, след като влезе в саудитското посолство за получаване на документи за брак. Предполага се, че той е бил убит в сградата на посолството.  По-рано беше съобщено, че според анализ на ЦРУ принцът на Саудитска Арабия е разпоредил убийството на журналиста в Турция.  В края на октомври годеницата на Хашоги - Хатидже Ченгиз, атакува американския президент, заради позицията му спрямо Рияд след убийството на годеника ѝ.  ", "date": "2018.11.22", "title": "ЦРУ разполагало със запис, че принцът на Саудитска Арабия е поръчал убийството на Хашоги "}
{"url": "http://epicenter.bg/article/Prof--Iskra-Baeva--Koga-politsiyata-arestuva-za-vandalizam-sreshtu-Pametnika-na-savetskata-armiya-/168838/11/0", "text": "Преди няколко дни с изумление чух новината, че заради вандалски акт срещу Паметника на съветската армия в центъра на София (рисуване на графити на 15 ноември вечерта) полицаи от Първо районно управление на МВР са арестували извършителя и Софийската градска прокуратура го е обвинила в хулиганство, извършено „с изключителен цинизъм и дързост”, заради което го заплашва присъда от 5 години затвор. Изумлението ми беше предизвикано не от факта, че Паметникът е използван за отправяне на политически послания (в каквото място преди почти три десетилетия се беше превърнал Мавзолеят), а от действията на полицията.  За пръв път чувам някой от многобройните осквернители на Паметника на съветската армия да бъде не само задържан, но и да е заплашен със съд с такова обвинение. Досега не е имало нищо подобно, предишните заловени за същото деяние, макар и не на този паметник, а на антифашисткия пред „Позитано” № 20, Асен Генов и Цветелина Сърбинска бяха защитени от обществото с призиви да се защити тяхното право свободно да изразяват мнението си, като бяха наречени борци за свобода на словото. А в мотивите за оправдателната присъда беше записано, че  . И отведнъж нещо такова!  Втората ми мисъл беше дали пък в тази ситуация, когато от месец на властта ѝ „пари” под краката заради непрестанните протести, полицията не е решила строго и безпристрастно да прилага законите, а не да дели престъпниците на добрите „наши” и лошите „чужди”. Но не би!  Всичко стана ясно, когато се разбра какъв е бил надписът, направен от 22-годишен студент по биология от СУ „Св. Климент Охридски”. А именно: „Refugees welcome. Le Pen go home” („Бежанци, добре дошли, Льо Пен, отивай си!”). Сиреч, когато посланието е обърнато срещу ксенофобията и възраждащите се с пълна сила в Европа екстремни виждания, законът се прилага с пълната си строгост. А поводът беше посещението на следващия ден на лидерката на френския Национален фронт Марин льо Пен в България по покана на заместник-председателя на Народното събрание Веселин Марешки.  Проблемът е, че никакви подобни бързи и решителни полицейски действия не виждаме, когато из цяла София се изобразяват нацистки свастики и се пишат расистки и ксенофобски надписи, когато всяка година през февруари се провежда печално известният „Луков-марш” в памет на един от изявените български последователи на националсоциализма.  За това, че става дума точно за идеологическа оценка на деянието говорят и коментари от форума на в. „Дневник” от рода на: „Не че ми е жал за антифа демонстрантчето, но прокурватурата се престарава в желанието си да симулира дейност” или „И това, въпреки факта, че тоя студент май не е наясно със себе си. Съдя по текста. Бе странно е, че тоя студент кани азиатци и африканци”.  Утвърдените вече двойни стандарти у нас към действия и думи, изразяващи леви и десни убеждения, говорят достатъчно за характера на обществото, в което живеем. Дали това ще остане така, дали тенденцията ще се задълбочи, или обратно – ще сложим край на възраждането на неофашизма, в крайна сметка зависи от всички нас.      ", "date": "2018.11.22", "title": "Проф. Искра Баева: Кога полицията арестува за вандализъм срещу Паметника на съветската армия?"}
{"url": "http://epicenter.bg/article/Smartta-na-razuznavachite-nikoga-na-e-sluchayna/168852/11/0", "text": "Съвсем скоро - на 5 ноември 2018 година, руското военно разузнаване отпразнува своята 100-годишнина. На тържествата по този повод генерал-полковник Игор Коробов бе в цветущо здраве, сияеше с генералските си пагони и многобройни награди, сред които и звездата на Герой на Русия. Особено след като Владимир Путин поиска да се върне старата абревиатура на службата - ГРУ. Какво се случи, че в толкова кратък срок, според Министерството на отбраната на Русия, той почина \"след тежко и продължително боледуване\", пита Svpressa.ru в свой обширен материал.  Коробов не бе обикновен генерал, а шеф на мощна и влиятелна структура, като военното разузнаване на Русия. В нея случайности по дефиниция няма. Той зае длъжността през 2016 година и би било логично да прослужи на нея поне десетина години. Генерал-полковник стана през миналата година, прояви се в Сирия, където ръководеше руските военни разузнавачи. Дори влезе в санкционния списък на САЩ заради \"намеса в американските президентски избори\".  Но явно бляскавата му кариера започна да потъмнява след скандала с опита за отравяне на Сергей Скрипал и появата на \"туристите от Солсбъри\" пред публика. Появиха се и други провали на хора от ГРУ - в Холандия. Преди това имаше и в Черна гора. Последният случай е от Австрия, където полковник от запаса бе задържан за предаване на данни за въоръженията на австрийската армия на руски разузнавачи.  Неофициално се говори, че е имало секретно съвещание по повод провалите на агенти на ГРУ в Министерството на отбраната и там оценките на висшестоящите не са били ласкави. Но най-сериозен удар върху службата вероятно бе изваждането на двамата замесени в отравянето на Скрипал руснаци пред публика. В този случай бе намесен и Владимир Путин, който явно е бил подведен, че \"туристите от Солсбъри\" ще представят убедителна версия за своята невинност. Проявила се е и острата конкуренция на ГРУ със Службата за външно разузнаване, ръководена от Сергей Наришкин.  Доста съмнителна е и съдбата на някои от досегашните висши ръководители на военното разузнаване на Русия. Така например предшественикът на Коробов на поста Игор Сергун умира на 58 години, според официалната версия от сърдечен удар в санаториум край Москва. Но според информации на западни медии, както и в някои руски медии, генерал Сергун е загинал навръх Новата 2016-а година в Ливан, където е инструктирал агентурата на службата. Вероятно е бил тежко ранен, откаран в Москва, където и починал.  На 30 ноември 1992 година зам.-началникът на ГРУ генерал Юрий Гусев загина в автомобилна катастрофа. Тогава излязоха и много неофициални твърдения, че смъртта му е предизвикана от разследване за \"Кехлибарената стая\", с което той се е занимавал в месеците преди катастрофата.  Още един зам.-началник на ГРУ намери смъртта си при загадъчни обстоятелства. Генерал Юрий Иванов потънал през август 2010 година в морето край Латакия, Сирия, а трупът му е бил открит на турското крайбрежие на Средиземно море, на 90 километра от Латакия след два дни.  Генералите от ГРУ не потъват случайно, а и не пътуват сами в автомобилите си, не ходят и пеш. Но службата ревниво пази тайните си и едва ли някога ще разберем истината за подобни загадъчни случаи.    ", "date": "2018.11.22", "title": "Случайна ли е смъртта на шефа на ГРУ Игор Коробов?"}
{"url": "http://epicenter.bg/article/Kolyo-Kolev--Gladnata-darzhava--Koy-i-za-kakvo-protestira--/168853/11/33", "text": " Около пообрулените майки на деца с увреждания се появиха едни съвсем добре изглеждащи поддържани жени, а после и мъже. Около тази начална група започнаха да се появяват хора с вид на бачкатори (или бити от мизерията синоптици), които заговориха за данъците за старите коли, гражданската отговорност, цените на горивата. После започнаха и мотошествия и блокади, където наред с таратайките се виждат и доста сносни коли, появиха се млади хора, а се заговори и за мизерията, бедността, корупцията.  Разбира се, като на всеки продължителен протест се появиха и странните субекти, криещи бръснатите си глави с качулки и традиционно завиващи се с националното знаме. Започнаха и призивите за народовластие, пряка демокрация, „смяна на системата”, мажоритарни избори, Велико народно събрание, извънредно положение и т.н., и т.н...    Мнозина храненици на властта се емнаха да докажат, че той не е автентичен – всички протестират срещу всичко и искат... какво ли не. Значи не е истински протест!   Не е необходимо да си социолог, за да разбереш, че тази теза видимо издиша – нито опозицията, нито президентът имат ресурс да предизвикат и подхранват нещо подобно. Още повече, че именно управляващите щракнаха искрата на пожара.  .  Едни казват – бедните! И имат сериозни основания. Ето какво показват данните колко са бедните и как живеят:  и съвсем да ги откъснат от досег със света – лекар, аптека, пазаруване, достъп до администрация... се вдигат на протест.  Тук обаче има един проблем. Бедните станаха незабележими в политическия и обществен процес. Те вече дори нямат сила до сигнат до протеста!   Пък и протестът не изглежда съвсем бедняшки!   и поредния опит на „системата” да ги стъпчe в калта ги е възмутил. Прекрасна, хуманистична теза, утвърждаваща вярата в доброто и човека. Но като баща на четири деца не ми се вярва много, децата да са готови за социално действие в името на родителите си, а не в името на собствените си интереси. Така че присъствието на младите едва ли е резултат от грижата за родителите. Тогава кой все пак протестира? Още повече, че са прави тези, които казват, че това са хора, които видимо си плащат сметките за отопление, карат си колите, ходят на почивка и си купуват цигари. И тези хора се „циганят” за две кутии цигари – колкото по думите на финансовия ни министър щял да нарастне данъкът за колите (истината е, че ще е поне колкото стек цигари).  Да, тези хора все още си плащат сметките за отопление, все още си карат колите и все още ходят на почивка. И същите тези хора за пореден път усещат крадливата ръка на властта да им измъква левче след левче - пакет след пакет цигари от джоба. „Осъвремениха” им данък сгради и смет  , „осъвремениха” цената на винетките  , а сега бодряшки ги „радват” с новата тол система, от която щели да влязат милиарди във фиска – но хората обаче, знаят откъде ще излязат.    „За да се избегнат някои деформации” увеличиха облагаемия максимум, но не махнаха тавана за пенсиите. Насред годината „осъвремениха” данъка върху електронагревните тютюневи изделия – как така разни пушачи ще се измъкват от плащане. Та приходите от техния порок са планирани във фиска! Ама било по-малко вредно, не тровели околните... Стига глупости – да плащат! С оглед на „финансовото балансиране на системата на здравеопазване” ни пласираха нов данък здраве – пак нищо работа, само „2-3 кутии цигари месечно”!  Гражданската отговорност, „бонус-малус” - това не е нищо друго освен „осъвременяване и привеждане към европейските норми” - само 2-3 стека цигари - за здравето на адвакатското и застрахователното лоби. Данък за старите коли – естествено, че е екологичен! Та нали като платят, няма да могат да заредят 20-30 литра гориво... все е бонус за природата.  . Но и това не стига!   Разбира се в името на екологията, балансиране на системата, „осъвременяване”... Накратко, в името на народа!  И точно тук е проблемът! Опитът да се представи държавата като майка-хранилница, коята взима от всички, за да се погрижи за всички и особено за най-нуждаещите се, отдавна претърпя тотален крах. Все по-очевидно стана, че държавата засмуква от бедните, полубедните, все още крепящите се над ръба на мизерията   за да храни... богатите!   И не е необходимо да си гений, за да прозреш, че „хранените” хора връщат част от заграбеното на властта.   Това е, което хората усещат, че има пряко отношение към благоденствието на едни и мизерията на мнозина. Затова и в протестите се появиха „бедността”, „мизерията”, „жизненият стандарт”.  И така, хората, които все още живеят що годе нормално, за пореден път усетиха крадливата ръка на гладната държава да им изсмуква възможността да продължат да живеят така.   Бедните само изстенаха. Някои от по-заможните просто се възмутиха интелектуално – Валери Симеонов им дойде в повече, а изявленията на нравствен пигмей, че ще изкара „своите” (крепостни) работници срещу протеста на майките, проби границата на търпимостта със своята арогантност.   Затова и протестът е срещу всичко и за всичко – системата, народовластие, пряка демокрация, горивата, бедносттта, корупцията, мизерията, данъците.   ", "date": "2018.11.22", "title": "Кольо Колев: Гладната държава (Кой и за какво протестира) "}
{"url": "http://epicenter.bg/article/Prof--Aleksandar-Marinov--Tsirkat-s-tova-upravlenie-priklyuchva-po-edin-bezvkusen--poshal-nachin-/168870/11/34", "text": "    Александър Маринов: Здравейте.    Александър Маринов: Това е краят, който се случва, разбира се, по един безвкусен, пошъл начин. Това, което наблюдаваме, е примирение с неизбежното предстоящо финализиране на агонията. Дори не се полагат някакви усилия да изглежда това що-годе наистина. На какво да се радваме? Слава Богу, че не е била назначена чистачката на сградата на НФСБ. Така че според мен всички са наясно, че времето на правителството е преброено, просто се търси някакъв що-годе приличен повод, за да се разтури. Аз съм убеден, че такова решение вече управляващите са взели, като най-малко лошо, или може би разчитат да постигнат нещо подобно на това, което са правили. Иначе, пак казвам, можеха поне малко да се постараят спектакълът да не е толкова пошъл.    Александър Маринов: Това вероятно е проява на неговия специфичен хумор, израз на обидата. Не знам, твърде демонстративно е, но за сметка на това пък не по-малко странно е поведението на тези, които са приели шегата на сериозно. Защото той можеше да предложи кучето си, коня си… кон няма със сигурност. Фактът, че така безропотно се приема нещо, което е абсолютно безсмислено от управленска, политическа и всяка една гледна точка, говори, че става дума за яснота по въпроса, че циркът приключва.    Александър Маринов: Вижте, по принцип това, в което днес се е превърнала българската политика, е трудно за рационално обяснение. Но, ако допуснем, че има някакви сметки, агонията е преди всичко политическа смъртна агония за Обединените патриоти със сигурност. ГЕРБ може би разчитат, че могат да използват тази агония при партньорите си, за да оправдаят себе си – да кажат: ето, вижте сега, ние правим каквото можем, но какво да ги правим тези? И вероятно това е логиката, нещата ще се развият бързо вътре в самите Патриоти, според мен, няма да се наложи да чакаме дълго, отсъствието на депутатите на „Атака“ е ясен знак, отсъствието на премиера също е ясен знак – той се дистанцира по един специфичен негов начин. Така че те ще кажат – ами ето, ние нямаме нищо общо с това, не зависи от нас, дайте да свършваме и да отиваме на избори. И, разбира се, сметката ще трябва да я платят Патриотите, както я платиха вече Реформаторите преди две години.    Александър Маринов: Е, какви въпроси биха могли да бъдат отправени към нея? То е ясно, че е просто един човек, който е попаднал в лошото време на лошото място. Сега, защо тя се е съгласила, един Господ знае. Може би смята, че това е някакъв хубав запис в СV-то й. Какво да я питат нея? Тя е човек без никаква политическа и управленска биография, въпреки че би могло да стане дискуция. Но според мен, ако говорим за опозицията, особено за БСП, те са избрали тази тактика да оставят управляващите да се гърчат, да се мъчат сами, едни други да се нараняват, така да се каже, а БСП да гледа сеир, което според мен не е много разумно.    Александър Маринов: Да, това, че не е достойно, е ясно. Може да има различни гледни точки за достойнството, но аз съм съгласен с вашата преценка. Но не е разумно, защото БСП се държи така, сякаш просто трябва да изчака малко чисто формално, за да стъпи на власт. Което дори да е така, дори да приемем, че е много вероятно че следващите избори, предсрочни според мен, съвсем скорошни, да бъдат спечелени от БСП с някаква малка разлика. Това какво променя? Нищо не променя, защото БСП очевидно не е готова да покаже на обществото, че е в състояние да предложи нещо коренно различно, от което имаме нужда.    Александър Маринов: Според мен това, че управляващите не са разбрали, е ясно. По-лошото обаче е, че изглежда и опозицията не е разбрала. Защото според мен голямата поука от това, което се случва, е, че така не бива да се прави, така не бива да се управлява, така не бива да се прави политика. Може би заключението ми е пресилено или прибързано, ще видим. Но имам такова неприятно усещане, че истинската поука не е извлечена.    Александър Маринов: Истинската поука е, че в българската политика и управлението на българската държава трябва да настъпи коренна същностна промяна. Не козметична, не е дори въпрос на стил, а въпрос на същността на нещата. Ето, да вземем даже този частен, защото той според мен е частен въпрос – кои са лицата, личностите, на които се поверява отговорността да управляват държавата? Как се излъчват? Какви са аргументите за техния избор? Е, нека сега да зададем въпроса – ако допуснем, че утре БСП дойде на власт, кои са хората, които ще изпрати тя в правителството, нека ги видим, да бъдат представени, да се убедим какво могат, какво са правили, какъв е приносът им към разработването на дадени политики или стратегии и т.н.? Това трябва да бъде различно. Въпреки че това е само един аспект, може би не най-важният. Защото дали ще е началничката на кабинета на Валери Симеонов или някой приближен до някой ръководител на БСП, но от същия тип, каква е разликата?    Александър Маринов: Ами какво да каже жената? Разбира се, най-правилно от нейна страна би било да откаже. Но очевидно не може да откаже по някакви причини, не знам какви. Човек със среден разум, практически здрав разум, не би се съгласил на такова нещо, това е авантюра, даже според мен това е злепоставяне. Какво прави властта, че така разбърква ума на хората, наистина не ми е лесно да разбера.    Александър Маринов: Защото е по-удобен. Защото там е на четири очи, образно казано, по договорен сценарий със Слави Трифонов. Там е лесно да говориш.  Александър Маринов: Сто процента съм сигурен. И като гледаме довечера, дори ако видим някои инсценировки на напрежение, на критика от страна на водещия, съм сигурен, че са инсценировки. Защото иначе Борисов въобще не би отишъл. А в парламента той трябва да говори политически и трябва да говори пред цялото общество. Аз съм убеден, че самата постройка, самата конструкция на интервюто ще бъде такава, че да му даде възможност той да се представи в своята силна страна, която той смята, че е силна, разбира се. Или да даде възможност да покаже още веднъж, че той прави всичко по силите си, но дори неговите титанични усилия с този политически материал не водят до резултати.    Александър Маринов: Да, според мен това би било по-разумна стъпка, но той така си представя сценария за излизане от властта. Вероятно има някакви съображения. Ако искате, дори може би някакви преценки за известно време, което е нужно по една или друга причина на управляващите, преди да приключи цялата работа. Не знам, мога само да гадая. Но аз лично смятам, че от такъв тип поведение Борисов не спечели, ако въобще би могло по някакъв начин да спечели в тази ситуация. В тази определено губи.    Александър Маринов: Хората разбират, че това е една подигравка вече, това е една комедия. Комедия, комедия, за някои може да е комедия или за страничния наблюдател, но с оглед на последиците за страната, за проблемите на обществото, хич не е смешно.  Александър Маринов: Ами те го сеят отдавна. С вас сме говорили толкова много пъти на тази тема. Нещата се движат съвсем логично, съвсем закономерно. При такъв начин на правене на политика, при такова управление, при такова ниво на управляващите – интелектуално, политическо и т.н., това е резултатът – провал. Не просто загуба на властта, не просто падане от власт. Провал. И аз съм дълбоко убеден, че този път на Борисов няма да му се размине, няма как да се повтори старият номер.  Александър Маринов: Така мисля. Може и да бъркам. Времето ще покаже.   ", "date": "2018.11.22", "title": "Проф. Александър Маринов: Циркът с това управление приключва по един безвкусен, пошъл начин "}
{"url": "http://epicenter.bg/article/-quot-Romaniya-libera-quot--Putin-stapi-v-Evropa-s--quot-Turski-potok-quot--/168847/4/0", "text": "Осъществяването на проекта \"Турски поток\" ще предложи на Русия достъп до нови пазари и надеждно транзитно трасе, а за Турция газопроводът е важен от стратегическа гледна точка, най-вече в отношенията с Европа. Това пише в. \"Ромъния либера\" под заглавие \"Путин стъпи в Европа с \"Турски поток\", предаде БТА.  Пускането в експлоатация на газопровода \"Турски поток\" ще увеличи съществено енергийното сътрудничество между Москва и Анкара и ще допринесе за енергийната сигурност на Европа, заяви руският президент Владимир Путин.  Генералният директор на Националния институт по енергетика Сергей Правосудов подчерта, че проектът \"Южен поток\" е трябвало да бъде анулиран, след като България се е оттеглила от него.  \"За разлика от \"Южен поток\", \"Турски поток\" се базира на друга схема\", отбелязва Правосудов и пояснява, че първата тръба ще достигне директно до Турция и ще бъде свързана с газопроводите, които съществуват в страната. По думите на Правосудов ще бъде нужно само инфраструктурата да бъде модернизирана и ще започне полагането на втората линия.  \"Единственият проблем е липсата на връзка между България и Сърбия, но такава ще бъде построена. След като бъде направено това, газът ще бъде транспортиран от Сърбия в Унгария и после в Австрия\", е цитиран да казва Правосудов, според когото това трасе не е \"много обширно\".  Експертът Игор Юшков от Националния фонд за енергийна сигурност смята, че проектът \"Северен поток 2\" е създал важен прецедент от момента, в който германците са настояли, че \"газопровод, който свързва Русия с Европа, не е задължително политически проект, а преобладаващо икономически\".  \"Това означава, че българите могат да кажат сега, че \"Северен поток 2\" е икономически проект, значи и \"Турски поток\" е икономически проект и газопроводи могат да се строят\", подчерта Юшков.  Според Алексей Пушков - член на Съвета на Руската федерация, мега-събитието, което отбеляза завършването на морския участък от \"Турски поток\", показва стратегическото естество на отношенията между Русия и Турция. Според него честите срещи между президентите на двете страни показват желанието на Турция да продължи курса на независима външна политика и да диверсифицира международните си отношения, без да се концентрира строго върху офертите на САЩ.  За Турция проектът за този газопровод е важен не само от гледна точка на транзита - той ще засили ролята на страната, а също така е изгоден от икономическа гледна точка за Анкара. Доставките на газ към клиентите трябва да бъдат надеждни, конкурентни, сигурни и независими от промени в политическия климат.  \"Турски поток\" отговаря изцяло на тези критерии. Русия има нужда от достъп до пазари и надеждни трасета за транзит, докато газопроводът е важен от стратегическа гледна точка за Турция, защото ще засили ролята й в Европа, пише \"Ромъния либера\".  ", "date": "2018.11.22", "title": "\"Ромъния либера\": Путин стъпи в Европа с \"Турски поток\" "}
{"url": "http://epicenter.bg/article/Opasno-padashti-tseni-v-ZORA-do-25-noemvri/168856/4/0", "text": "Опасно падащи цени в ЗОРА      ", "date": "2018.11.22", "title": "Опасно падащи цени в ЗОРА до 25 ноември"}
{"url": "http://epicenter.bg/article/Temenuzhka-Petkova-oproverga-Svetoslav-Malinov--AETs--quot-Belene-quot--e-notifitsiran-ot-EK-oshte-prez-2007-g--/168881/4/0", "text": "Министърът на енергетиката Теменужка Петкова опроверга съобщение на евродепутата Светослав Малинов, който заяви, че Европейската комисия трябва да направи нова оценка за проекта АЕЦ „Белене“. Той аргументира позицията си с отговор на ЕК, който е получил на зададен от него въпрос през септември, предаде БНР.  Пред програма „Хоризонт“ Малинов уточни:  „Най-разумното нещо, което трябва да направи българското правителство е да погребе АЕЦ „Белене“. Няма никакъв смисъл да се упорства повече, а да се търси политическа отговорност и ако може – наказателна, от тези, които вече сключиха договор и купиха реакторите“.  По темата за „Белене“ министърът на енергетиката Теменужка Петкова обясни, че проектът е нотифициран от Европейската комисия през 2007 година. В документа е записано, че при промяна в инвестиционния проект държавата е длъжна да информира Комисията за настъпилите промени.  Петкова изрази учудване, че е било отправяно подобно питане, тъй като темата е била проучена още при излизане на арбитражното решение по спора с руската страна. Енергийният министър обясни, че първо трябва да мине процедурата за избор на стратегически инвеститор, а когато се създаде новото дружеството, ще се направи ново уведомление до Европейската комисия.  ", "date": "2018.11.22", "title": "Теменужка Петкова опроверга Светослав Малинов: АЕЦ \"Белене\" е нотифициран от ЕК още през 2007 г. "}
{"url": "http://epicenter.bg/article/Temenuzhka-Petkova--Gotovi-sme-za--quot-Turski-potok-quot--no-iskame-ofitsialno-potvarzhdenie-ot--quot-Gazprom-quot-/168883/4/0", "text": "Министърът на енергетиката Теменужка Петкова заяви, че България е готова да участва в осъществяването на проекта, който предвижда втора тръба на газопровода \"Турски поток\" да мине през наша територия, съобщи БНР.  \"Ние сме готови за реализацията на един такъв проект при стриктното спазване на европейското законодателство. Разговори по този въпрос бяха водени на най-високо ниво при посещението на премиера Борисов и срещата му с президента Путин. Но трябва да изчакаме официалната информация от страна на \"Газпром\", посочи министър Петкова.    Втората тръба на газопровода \"Турски поток\" ще минава през България, Сърбия, Унгария и Словакия. Това е определил окончателно \"Газпром\", съобщи руският вестник \"Комерсант\" като се позова на свои източници. Българските власти обаче заявиха, че към момента няма официална информация от руската страна.   Заместник енергийният министър Красимир Първанов заяви: \"Турски поток\" се състои от две тръби, с капацитет по 15 милиарда кубически метра газ. Едната тръба е за Република Турция. Дилемата беше другата тръба - дали ще мине през България или ще мине през Гърция. Колегите от \"Газпром\" са съобщили в руските медии, че са взели своето решение - тръбата ще минава през България. Очакваме в най-скоро време официално да получим в Министерство на енергетиката и писмото от \"Газпром\" за тяхното решение“.  Към момента България не е уведомена официално от руска страна, че втората тръба на газопровода “Турски поток“ да минава през наша територия, съобщи програма \"Хоризонт\" на БНР, предавайки новина от пресцентъра на енергийното министерство.", "date": "2018.11.22", "title": "Теменужка Петкова: Готови сме за \"Турски поток\", но искаме официално потвърждение от \"Газпром\""}
{"url": "http://epicenter.bg/article/Ryazko-vloshavane-na-potrebitelskite-naglasi-v-evrozonata-i-v-ramkite-na-tseliya-ES/168886/4/0", "text": "Потребителските нагласи в еврозоната и в целия Европейския съюз се влошиха изненадващо рязко през ноември, показват предварителни данни от редовно проучване на Европейската комисия, цитирано от БНР.  Индексът на потребителското доверие в рамките на еврозоната се понижи само в рамките на месец с 1,2 пункта до -3,9 пункта, докато очакванията на финансовите пазари бяха за по-умерено понижение до -3,0 пункта от -2,7 пункта през октомври.  Влошаване с един пункта до -3,7 пункта бележи и аналогичният индикатор за потребителските нагласи през ноември в целия Европейски съюз.  Въпреки тези понижения, и двата индикатора остават далеч над техните осреднени дългосрочни стойности, които за еврозоната са съответно на ниво от -12,0 пункта, за целя ЕС - на ниво от -11,1 пункта.  ЕК ще представи окончателните данни за потребителското доверие през настоящия месец на 29-и ноември, когато ще станат ясно и резултатите от проучването за бизнес нагласите в еврозоната и за всички страни-членки на Европейския съюз.  ", "date": "2018.11.22", "title": "Рязко влошаване на потребителските нагласи в еврозоната и в рамките на целия ЕС"}
{"url": "http://epicenter.bg/article/Kapani-s--dreben-shrift--debnat-potrebitelite-na-Cherniya-petak--VIDEO--/168892/4/0", "text": "Експеримент на bTV – наш екип провери в какви капани можем да попаднем, ако не четем етикета внимателно и не следим дребния шрифт в офертите на търговците. Емоционалните и бързи покупки често крият рискове.  „В момент на стрес, когато сме притеснени и трябва да вземем бързо решението, защото знаем, че стоката може да бъде изчерпана и сме подвластни на паниката – ние грабим и тъпчем в кошницата си”, коментира Ясен Танев, специалист по киберсигурност.  Заедно със специалиста по киберсигурност bTV разигра реални ситуации на обявени намаления и бомбастични оферти, които лесно могат да ни вкарат в капан.  Тестваме оферта за цялостно пазаруване, която се нарича “Тотъл стайл”. Панталон, чорапи, яке и риза. Това е дефиницията за “Tотъл стайл”. Отстъпката е 20 %, което е 30,8 лв.  Същата схема сега – бял панталон, бяла риза, бяло яке струват 150 лв. Отстъпка няма, защото от сметката липсват чорапите.  Специалистът по киберсигурност съветва да бъдете внимателни, когато плащате с банкова карта, защото отвсякъде дебнат камери и записващи устройства.  „Ако направим завъртането, камерите могат да снимат и предната и задната страна на картата, с което аз имам вашата информация” добави Ясен Танев.  Рисковете са еднакво големи, както в онлайн, така и в офлайн магазините - предупреждават специалистите.  ", "date": "2018.11.22", "title": "Капани с „дребен шрифт” дебнат потребителите на Черния петък (ВИДЕО) "}
{"url": "http://epicenter.bg/article/19-godishen-shofyor-blasna-i-ubi-peshehodka-vav-Varna/168824/3/0", "text": "Жена почина, след като бе блъсната от автомобил във Варна. Инцидентът стана тази сутрин, малко след 10 часа, на ул. \"Дрин\" в морската столица.   Според първоначалната информация 19-годишният водач на лек автомобил \"Фолксваген\" по време на движение блъска пешеходка, която пресичала пътното платно, съобщават от ОДМВР-Варна. Вследствие на инцидента жената е пострадала тежко, а по-късно е починала.   Изясняват се детайли и обстоятелства около случилото се.", "date": "2018.11.22", "title": "19-годишен шофьор блъсна и уби пешеходка във Варна"}
{"url": "http://epicenter.bg/article/Srina-se-sistemata-na-KAT/168834/3/0", "text": "От близо два часа системата на КАТ се е сринала. Не може да се извършва регистрация на автомобили, образували са се огромни опашки, съобщава \"Фокус\".   По-късно от пресцентър на МВР съобщиха, че системата на КАТ - София отново работи. Проблемът е бил отстранен бързо, работата не е била сериозно затруднена и няма натрупала се опашка. ", "date": "2018.11.22", "title": "Срина се системата на КАТ, но проработи бързо"}
{"url": "http://epicenter.bg/article/Spetsprokuratura-i-GDBOP-neutraliziraha-5-chlenna-prestapna-grupa-za-trafik-na-migranti/168839/3/0", "text": "Специализираната прокуратура и ГДБОП неутрализираха 5-членна престъпна група за трафик на мигранти. Специализираният наказателен съд определи „Задържане под стража“ на двамата организатори на 5-членната престъпна група, неутрализирана на 19 ноември 2018 г. при операция в София и други селища. Това съобщиха от пресцентъра на Апелативна специализирана прокуратура. Един от участниците в групата е задържан в ареста по друго дело (което вече е присъединено към производството на Специализираната прокуратура), другите двама са с наложени от наблюдаващия прокурор мерки за неотклонение „Парична гаранция“ и „Подписка“.   Събраните до момента доказателства сочат, че групата е била сформирана през февруари 2018 г. и е действала най-активно в областите Бургас и София. Двамата организатори лично подбирали участниците и разпределяли техните функции в престъпното сдружение – намиране на помещения за престой, осигуряване на храна и на транспорт за нелегално преминаващите чужденци.   При претърсвания в жилища, помещения и автомобили са иззети голям брой доказателства за престъпната дейност на участниците. Те се подкрепят и допълват от показанията на свидетели, дадени пред съдия. В дома на единия от организаторите е намерен незаконен боен пистолет. Другият е осъждан отново за трафик на чужденци през България (престъпление по чл. 280 от НК), като изпитателният срок на отложеното му условно наказание не е изтекъл.   Разследването установява дали има и други лица, действали по поръчение на престъпната група, както и евентуални връзки на участниците с трафиканти от съседни държави.  ", "date": "2018.11.22", "title": "Спецпрокуратурата и ГДБОП неутрализираха 5-членна престъпна група за трафик на мигранти"}
{"url": "http://epicenter.bg/article/VKS-shte-gleda-deloto-za-dvoretsa--Tsarska-Bistritsa-/168851/3/0", "text": "Върховният касационен съд ще гледа делото за собствеността на двореца „Царска Бистрица”, съобщава БТВ. От така наречената сага с „царските имоти” това е първото дело, по което върховните съдии подлагат на съмнение решението на колегите си от Апелативния съд, че имотът е собственост на държавата.  По две дела досега върховните съдии са потвърждавали решенията на по-долните инстанции и са допускали частично жалбите на Симеон Сакскобургготски и сестра му Мария Луиза.  Този път съдът иска сам да разгледа делото и да вземе самостоятелно решение. Дата на заседанията все още не е определена.  В последните си коментари за медията Сакскобургготски беше категоричен, че за дворците „Царска Бистрица” и „Врана” има най-много документи и поне за тях собствеността трябва да е безспорна.  ", "date": "2018.11.22", "title": "ВКС ще гледа делото за двореца „Царска Бистрица”"}
{"url": "http://epicenter.bg/article/Myarka--quot-podpiska-quot--za-mladezha--nadraskal-Pametnika-na-savetskata-armiya--VIDEO-/168874/3/0", "text": "22-годишният младеж, който беше арестуван заради графит върху Паметника на съветската армия, остава на свобода с мярка „подписка”. Това постанови Софийският градски съд, предава Нова тв.  В четвъртък миналата седмица студентът Траян Димитров написал върху паметника \"Бежанци, добре дошли, Льо Пен - отивай си\".  Заради графита 22-годишното момче се сдоби с обвинение за хулиганство, извършено с дързост и изключителен цинизъм. Наказанието за това провинение е до 5 години лишаване от свобода. Именно заради тежкото обвинение темата стана широко дебатирана, а правозащитници се застъпиха за Траян.  Адвокат в Българския хелзински комитет коментира, че върху паметника се рисува не за първи път, а до момента наказание лишаване от свобода не е имало.  Ако деянието бъде преквалифицирано, наказанието за Траян може и да е само глоба. Според адвоката му с надписа той е искал да изрази гражданската си позиция. Защо точно върху този паметник - не е ясно.  Траян бил задържан малко, след като рисувал върху монумента. Първо за 24 часа, а след това за 72. В съдебната зала единственото, което каза, е че моли за по-лека мярка за неотклонение. Така съдът реши - остава на свобода с мярка „подписка”. Извън съдебната зала младежът предпочете да замълчи.  ", "date": "2018.11.22", "title": "Мярка \"подписка\" за младежа, надраскал Паметника на съветската армия (ВИДЕО)"}
{"url": "http://epicenter.bg/article/Borisov--822-leva-e-bila-srednata-rabotna-zaplata-pri-BSP-prez-2014-godina--sega-dostiga-1106-leva-/168871/2/0", "text": "\"През 2014 г. средната работна заплата в страната е била 822 лева, а през третото тримесечие на настоящата година достига до 1106 лева. Коефициентът на безработица преди 5 години е бил 11,4,%, но непрекъснато намалява и в момента е 5,4%. През 2014 година минималната работа заплата в България е 340 лева, на този етап е 510 лева, а в новия бюджет сме заложили тя да достигне до 560 лева.   Това написа премиерът Бойко Борисов в профила си в социалната мрежа „Фейсбук“.   „Затова трябва да продължим с работата. В името на всичките ни избиратели и всички български граждани, които искат силна държава“, заявява министър-председателят.   „Това са основните показатели на страната след мандата на БСП, които снощи представих в студиото на „Шоуто на Слави“. Цифрите говорят сами за себе си“, пише още Бойко Борисов.   .   Борисов цитира актуални данни на БНБ. „Ревизия отпреди два дни на БНБ повиши чуждите инвестиции в страната до 826.4 млн. евро към септември 2018 г. Преките вложения от чужбина за настоящата година също надвишават миналогодишното ниво. От началото на 2018 г. само по Закона за насърчаване на инвестициите са издадени 19 сертификата за инвестиционни проекти, пише още премиерът. Общо предвидените инвестиции по тях възлизат на над 700 млн. лв. и се очаква разкриване на близо 2000 нови работни места. До края на годината очакваме общият брой на проектите да стане 29 с размер на планираните инвестиции от 1.6 млрд лв., които ще създадат близо 6000 нови работни места, пише още Борисов.", "date": "2018.11.22", "title": "Бойко Борисов: 822 лв. е била средната работна заплата при БСП през 2014 г. а сега достига 1106 лв."}
{"url": "http://epicenter.bg/article/Neno-Dimov--Starite-koli-i-bitovoto-otoplenie-trovyat-vazduha-v-gradovete/168872/2/0", "text": "Два са основните източници на замърсяване на въздуха в градовете - старите коли и битовото отопление. Това заяви министърът на околната среда и водите Нено Димов в предаването \"Плюс-минус\" по Нова телевизия. Той бе гост на предаването във връзка с преодоляването на президентското вето върху по-високите такси за старите автомобили. По-рано през деня парламентът отхвърли ветото на президента Румен Радев върху данъчните промени. Държавният глава оспори 4 данъчни промени в Закона за корпоративното подоходно облагане. Със 130 гласа \"за\" законът беше повторно приет, а 46 народни представители гласуваха \"против\". Най-голям обществен интерес предизвика ветото върху промените, свързани с данъка върху колите, в чиято формула от догодина се включва и екокомпонент. По думите му трябва да си даваме сметка, че много отговорни институции като СЗО и ЕК алармират за лошото качество на въздуха.  Противопоставянето на социалното и здравословното е недопустимо. Здравето на хората трудно би могло да бъде оценено. Трябва да си даваме сметка, че чистият въздух е инвестиция. Естевстено е от едната страна да стои някакъв вид промяна, каза Нено Димов.  Въпрос и на манталитет е каква кола ще си купиш, смята той.  По думите му рано е да се каже дали по- нататък ще има още по-голямо увеличение на данъците. Над 60 процента от замърсяването на въздуха в големите градове идва от битово отопление, посочи той.  Индустрията почти не влияе на замърсяването на въздуха в страната, по изследване на Световната банка, заяви Нено Димов. Единственият устойчив начин хората да станат по-екологично мислещи е да станат по- богати, каза министърът.  ", "date": "2018.11.22", "title": "Нено Димов: Старите коли и битовото отопление тровят въздуха в градовете"}
{"url": "http://epicenter.bg/article/Patnitsi-prestoyaha-na-gara-Tulovo-nad-4-chasa--zashtoto-vlak-udari-krava/168875/2/0", "text": "Пътниците на влак от Бургас за София престояха над четири часа на гара Тулово. Причината – композицията ударила крава, вследствие на което са били нанесени щети на локомотива, обясниха от БДЖ.   Инцидентът е станал между селата Христо Даново и Клисура. След като станало ясно, че влакът не може да продължи, от Карлово към Дулово тръгнала машина, за да извози пътниците до София.   Хората на гара Тулово се оплакаха, че не са имали никаква информация какво се случва, предаде bTV.   Пътуващите от София за Бургас пък пристигнаха в Тулово с над 200 минути закъснение.   „В 11:15ч. трябваше да тръгнем от Тулово за София. Сега е вече 15 ч., вие виждате – четири часа ни задържаха, не знаем поради какви причини. Четири часа стояхме в Тулово”, обясни Валентина Дончева, която е пътувала в авариралия влак.  ", "date": "2018.11.22", "title": "Заложници на БДЖ: Пътници престояха на гара Тулово над 4 часа, защото влак удари крава"}
{"url": "http://epicenter.bg/article/Initsiator-na-protestite--Iskame-sluzheben-kabinet--bez-da-se-razpuska-parlamenta-/168879/2/48", "text": "В понеделник следващата седмица ще пуснем документ „Алтернатива за България“, посочващ исканията на протестиращите в цялата страна. Това обяви на пресконференция председателят на Синдикалната конфедерация „Съюз на българските транспортни работници“ в Благоевград Александър Стамболийски, предаде репортер на Радио „Фокус“ – Пирин.  Пред медиите в областния център той представи част от самия документ, който все още е в работен вариант.  „На първо място ние искаме подаване на оставка на правителството на г-н Бойко Борисов. След което искаме президента да сформира служебно правителство, като не разпуска парламента. Това е най-важният елемент, тъй като трябва да бъдат взети важни решения и да бъдат направени определени промени в изборния кодекс по повод мажоритарния вот, разпределението на партийните листи и постоянното наслагване на точно определени фигури в различни многомандатни райони е недопустимо – или само в един или в николко“, каза още Стамболийски.  Той добави, че второто нещо, което искат протестиращите, е промяна в квалифицираните състави в Наказателни кодекс по отношение престъпленията, свързани с купуването и продаването на гласове по време на избори.  „Искаме да имаме изборни длъжности на районни и общински прокурори, главен прокурор, областен управител, кметове, в това число и висшите представители на върховните съдилища, които да бъдат с четиригодишен мандат, както и на депутатите. Понижаваме броя на депутатите до абсолютния минимум, който е нужен за работата на законодателната власт. Нашите изчисления показват, че и 90 човека ще работят много добре“, подчерта Стамболийски.  Други точки от исканията на протестиращите касаят незабавно спиране на партийните субсидии; промяна в начина на плащане в държавните администрации, както и намаляване броя на служителите в тях в случаите, където има дублиращи позиции.  „И другото най-важно нещо е, че ще поискаме Конституцията да бъде променяна само и единствено чрез всенародно допитване с референдум. Велико народно събрание много трудно се свиква, трябва да има желание на всички управляващи и затова е почти невъзможно“, заяви той. Стамболийски отбеляза, че още подробности по документа ще бъдат обявени в понеделник, когато вече ще има окончателен вариант на текста.  По време на пресконференцията той коментира също, че всички протести, които се организират от инициативата Национален протест срещу цените на горивата са регламентирани и законни.  ", "date": "2018.11.22", "title": "Инициатор на протестите: Искаме служебен кабинет на президента, без да се разпуска парламентът "}
{"url": "http://epicenter.bg/article/Balgarskata-armiya-e-60-a-po-sila-v-sveta/168880/2/0", "text": "Българската армия е класирана на 60-о място в света в индекса на globalfirepower PowerIndex за 2018 година. В класацията България е след Финландия и пред Австрия, Словакия и Португалия, предава БНР.  Като най-силна е определена армията на САЩ, следвана от тези на Русия и Китай.  Американската армия има 2 милиона военнослужещи (с тези от запаса), 13 хиляди самолета, около 6 хиляди танка и е разполагала с бюджет от 647 милиарда долара, който за следващата година е увеличен на 716 милиарда.  На второ място е руската армия с бюджет от 47 милиарда долара. Тя разполага с 3,5 милиона военнослужещи, около 4000 самолета, над 20 000 танка.  Китайската армия, класирана трета, има 2,7 милиона военнослужещи, 3 хиляди самолета и 7 700 танка.  Първата десетка попълват Индия, Франция, Великобритания, Южна Корея, Япония, Турция и Германия.  От съседите на България Гърция е 28-а, Румъния – 40-а, Сърбия – 78-а, Македония не е в класацията. Албания е 86-а.  Анализирани са 136 армии по 55 показателя.  ", "date": "2018.11.22", "title": "Българската армия е 60-а по сила в света"}
{"url": "http://epicenter.bg/article/Rumen-Radev-otkroi-rolyata-na-mestnoto-daritelstvoto/168882/2/0", "text": "Даряването е осъзнат акт на ангажираност към развитието на обществото ни, който се възпитава. Затова е важно примерите, които вие давате в ежедневието да бъдат добър образец за подражание и за поведение на младите хора в България. Това заяви президентът Румен Радев при откриването на церемонията по връчването на тринадесетите годишни награди \"Най-голям корпоративен дарител\" за 2018 г., на която беше домакин днес. Това съобщиха от прессекретариата на държавния глава.  Държавният глава припомни делото на родолюбивите благодетели от времето на Възраждането и след Освобождението. „Неслучайно един от най-големите дарители от онова време Евлоги Георгиев пише в своето завещание - „И аз, давайки нещо за величието и развитието на своята страна, живея с надеждата днес, че ще мога спокойно да умра“. Ето това е примерът, това е веруюто на тези хора и аз много се радвам, че техните идеали и философия са живи и днес, подчерта президентът.  По думите на Румен Радев не е достатъчно просто да даряваш средства, а следва да влагаш сърцето си и да носиш надежда, да споделяш време, идеи, труд и да правиш обществото по-съпричастно към идеята за по-хуманна, цивилизована и модерна България. Президентът благодари на всички, които са направили своя избор да развиват културата на корпоративната социална отговорност у нас и им пожела да отстояват тези ценности и да продължат да работят за формирането на дарителската среда.  Президентът връчи наградата в категория „Личност, допринесла за развитие на дарителството в България“. Носител на приза е Игнат Канев, управител на благотворителна фондация, носеща неговото име – фондация „Канев“, в която главна роля имат съпругата му Димитрина и двете им дъщери Анна-Мария и Кристина. Наградата беше връчена на представител на неговото семейство.  „Игнат Канев е не само носител на философията на дарителството. Той е носител на възрожденския дарителски дух и на духа на строителите на нова България. Когато заедно със съпругата му основават фондация „Канев“ знаят, че го правят не само да даряват, но и да стимулират дарителството и да помагат на България от далечна Канада. Защото както и самият той казва - „Който иска да помага, намира начин“. Тези кратки думи обясняват много за философията на самото дарителство“, заяви Румен Радев.  Тази година на церемонията беше обявена и нова категория „Най-добра програма на местен дарител“, която поставя акцент върху благотворителната подкрепа в местните общности, за да се даде публичност на малките по обем, но със значим принос за местните общности дарителски инвестиции.  В приветствието си държавният глава подчерта, че дарителството има ефект, когато хората на място се убедят, че бизнесът, общината и гражданите работят заедно за общественозначими цели. „Там, където има силна, отговорна и отворена към интересите на гражданите работа, тогава ще видим и тази България, в която искаме да живеем, в която да остават да учат и да работят нашите деца“, категоричен беше президентът.  Конкурсът на Българския дарителски форум отличава компаниите в страната, които реализират обществено значими каузи и инвестират средства, време и доброволен труд на служителите си. Наградите “Най-голям корпоративен дарител“ се връчват в още четири страни от Централна и Източна Европа и насърчават налагането на стандарти за отговорно, ефективно и прозрачно корпоративно дарителство.  ", "date": "2018.11.22", "title": "Президентът: Даряването е осъзнат акт на ангажираност към обществото "}
{"url": "http://epicenter.bg/article/Radev-nagradi-s-orden--Madarski-konnik--parva-stepen-vitseprezidenta-na-Svetovniya-evreyski-kongres/168884/2/0", "text": "Президентът Румен Радев удостои на церемония в Гербовата зала на „Дондуков“ 2 с орден „Мадарски конник“ първа степен Робърт Сингер – вицепрезидент и главен изпълнителен директор на Световния еврейски конгрес. Това съобщиха от прессекретариата на държавния глава.  Държавният глава открои приноса на международната организация за популяризиране на моралния подвиг на България и народа ни със спасяването на българската еврейска общност през Втората световна война. „Това е пример за морална сила, граждански дълг, който не трябва да се забравя и е особено актуален днес“, заяви Румен Радев.  При връчването на държавното отличие президентът изказа благодарност и за усилията, които Робърт Сингер полага за укрепване на приятелството между българския и еврейския народ.  „Това отличие е израз на надежда за още по-пълноценно сътрудничество. Ние стоим рамо до рамо с вас в борбата с антисемитизма, ксенофобията и радикализацията, които се опитват отново да посеят езика на омразата в отношенията между общностите“, заяви държавният глава.  В тази благословена земя, наречена България, съжителството между различните общности може да бъде дадено за пример на много народи, заяви от своя страна Робърт Сингер.  „Спасяването на българските евреи се помни от много хора, паметта ще свети като факел в тъмнината, сочещ пътя към преодоляване на жестокостта и несправедливостта. Нашата традиция повелява, че всеки, който е спасил живота на един човек, е спасил целия свят. Много евреи, дори да нямат връзка с България, пазят специално място за нея в сърцата си и приятелството между двата ни народа е непоклатимо“, заяви още на церемонията Робърт Сингер.  ", "date": "2018.11.22", "title": "Радев награди с орден „Мадарски конник“ първа степен вицепрезидента на Световния еврейски конгрес"}
{"url": "http://epicenter.bg/article/Krum-Zarkov--Za-upravlyavashtite-vsichki-bedni-sa-zamarsiteli--a-vsichki-bogati-sa-investitori/168885/2/0", "text": "„За управляващите всички бедни са замърсители, а всички богати са инвеститори“. Това заяви зам.-председателят на ПГ на „БСП за България“ Крум Зарков от парламентарната трибуна.   Той обясни, че идеята да има екологичен компонент в определен данък е мотивирана от вносителите с това да се подтикнат хората да си закупуват автомобили, които замърсяват по-малко. „Ако този данък е незначителен и няма да повлияе с нищо на тяхното поведение, то той е безсмислен и тогава трябва да се каже какво ще се прави с парите, които се съберат, колкото и да са те. Ако обаче целта е да се насърчи употребата на нови автомобили, то това не може да бъде постигнато по този начин, заради тежката икономическа ситуация, в която се намират 3 млн. от водачите на тези автомобили“, обясни той.   Според него в момента да насърчаваш купуването на нови коли, като таксуваш старите, е все едно да накажете едно дете, на което са купили марципан, че няма два шоколада. „Това не е данък, това е глоба. Мислите ли, че като вдигнете с няколко десетки или стотин лева данъка на някой, който трябва да използва стар автомобил, ще извади хиляди евро, за да си купи по-нов? Няма да има ефект върху начина, по който хората ползват автомобилите си“, категоричен е Зарков.   Народният представител подчерта, че „БСП за България“ не подценява въпроса с екологията и чистия въздух, но предложи алтернативи: безплатен градски транспорт, мощна кампания, особено в София, за съвместно пътуване. „Защо, ако ни интересува наистина замърсяването на въздуха, не атакуваме други причинители, като например прашните улици, химическото замърсяване или горенето на битови отпадъци?“, попита Зарков.   Според него има толкова неща, които могат да се направят за по-качествен въздух и за по- качествена околна среда. „Очевидно е, че трябва да се съберат пари. Какво ще правите с тези пари е последващ въпрос, но логиката на събирането на парите е грешка. Не е правилно да събираш по малко от многото, за да не засегнеш няколкото много, които живеят много добре“, каза още Крум Зарков.     „Вдигайки данъците, няма да решим проблема с техническия и екологичния контрол“. Това заяви народният представител от левицата Явор Божанков. Той подчерта, че целите, които си поставя законодателят, са инвестиции в здраве, изчистване на въздуха и въвеждане на принципа „замърсителят плаща“. „Дали увеличаването на данъците ще постигне тези резултати?“, попита народният представител.   Божанков цитира изследване, поръчано от Холандия, тъй като те имат проблем със старите автомобили или по-точно с технически неизправните. „Ако се натоварят стари автомобили с данък, може да се стигне до несправедливост - по-нов автомобил, който замърсява повече, защото е технически неизправен, да плаща по-малко, отколкото стария с по-висок данък“, посочи той.   Според изследването на Холандия, една от дестинациите, където отиват нейните технически неизправни автомобили, е България. По неговите думи у нас действа технически и екологичен занижен контрол. „Попитахме министър Радев на колко коли е отказана първоначална регистрация, поради непокриване на екологичните норми. Отговорът гласи, че екологични норми няма. Няма норма, над която да бъде отказана регистрация, а няма и газанализатори в нито един КАТ в България, с изключения на София, където е дарен един такъв“, подчерта Божанков. Според него първо трябва да се реши този проблем, преди да се увеличават данъци.     „При разглеждането на това напълно обосновано вето на президента върху Закона за корпоративното облагане, сме свидетели на поредното действие на театъра на абсурда със заглавие „Управляващите срещу народа”, коментира Ерменков. Той припомни хвалбите на управляващите, че имат право да взимат всякакви решения и никой няма право да им се противопоставя, защото са ги избрали 1.5 млн. граждани - 1.2 млн. от ГЕРБ и около 300 хил. от ОП. Ерменков припомни и други цифри от 2016 г. „Президентът Радев е избран с 2 млн. и 100 хил. гласа почти. Дали всички тези, които са гласували за управляващите, биха гласували днес, след като им обещаваха, че няма да увеличават данъчната тежест, но я увеличиха. Те продължават да не се съобразяват с исканията на народа и ги наричат цитирам: „лумпени” и „утайка”, каза още народният представител. Според него видимо президентът изразява волята на повечето хора. Той призова народните представители да бъдат достойни защитници на интересите на хората, за което са изпратени тук, а не интересите на богатите, които им плащат да са в зала.     „При социологически проучвания, в топ 3 на мерките, които гражданите са склонни да подкрепят (93% от тях), попадат: на първо място - по-честото миене на улиците, осигуряването на безплатен градски транспорт в дните с високо замърсяване (92%) и въвеждането на билети на ниски цени за цял ден пътуване в градския транспорт. Както виждате сред тези мерки не са увеличаване на данъците за старите автомобили“, посочи народният представител Георги Гьоков. „Убеден съм, че при формирането на данъка върху МПС трябва да има екологичната компонента, но такава, че да не удря най-бедните слоеве от населението. Или по-скоро да бъдат въвеждани стимули за по-екологичните превозни средства, а не рестрикции за старите автомобили“, допълни той.", "date": "2018.11.22", "title": "Крум Зарков: За управляващите всички бедни са замърсители, а всички богати са инвеститори"}
{"url": "http://epicenter.bg/article/Tsvetanov-pred-Stareyshini-GERB--BSP-s-lider-Korneliya-Ninova-e-slab-oponent-/168889/2/48", "text": "За ГЕРБ представлява интерес лидер на БСП да бъде Корнелия Нинова, защото с нея те са слаб опонент. Това заяви председателят на ПГ на ГЕРБ и зам.-председател на партията Цветан Цветанов по време на среща с представители на Старейшини ГЕРБ-София, която се проведе тази вечер в Централата на ГЕРБ в София, съобщиха от пресцентъра на партията.  „Напоследък БСП паднаха много ниско в опитите си да клатят властта. Днес популизмът им взе нов връх. Корнелия Нинова твърди, че е била следена от органите на реда по време на партийните й мероприятия. Тя явно не си дава сметка, че такава е практиката и всичко се прави с цел нейната сигурност да бъде гарантирана“, коментира Цветанов.  По думите му е абсурдно да се твърди, че годишно се крадат по 10 млрд. лв. от обществени поръчки при положение, че за година в България за обществени поръчки се разпределят 4.5 млрд. лв. Зам.-председателят на ГЕРБ призова актива на СГЕРБ-София редовно да правят срещи с хората, за да им казват истината за състоянието на България и за политиките на правителството.  По темата с отхвърленото днес президентско вето върху текстове от Закона за корпоративното подоходно облагане, Цветан Цветанов призна, че проведената разяснителна кампания по този закон може би не е била достатъчно добра.  „В големите градове преобладават автомобили на 14 или по-малко години. За тях няма да има увеличение, напротив – ще има намаление на данъка. Това обаче политическите ни опоненти не го казват.“, обясни председателят на ПГ на ГЕРБ.  На свой ред старейшините от ГЕРБ-София поздравиха Цветанов за избирането му за постоянен представител на Съвместната група за парламентарен контрол на Европол в УС на Агенцията и му благодариха за активната партийна дейност.  ", "date": "2018.11.22", "title": "Цветанов пред Старейшини ГЕРБ: БСП с лидер Корнелия Нинова е слаб опонент "}
{"url": "http://epicenter.bg/article/Balgariya-vliza-v-Shengen-po-vazduh-prez-may-2019-g--/168891/2/0", "text": "България влиза в Шенген по въздух през май догодина. Тези очаквания потвърдиха неофициално пред bTV източници от вътрешното ни министерство. По всяка вероятност това ще се случи още преди изборите за европарламент.  Това ще доведе до премахване на паспортните проверки на летищата за българи. Пътниците в Европа директно ще се насочват към лентите за багаж без граничен контрол.  По неофициална информация засега не се обмисля влизане в сухопътния Шенген заради проблемите с мигрантите.  ", "date": "2018.11.22", "title": "България влиза в Шенген по въздух през май 2019 г. (ВИДЕО)"}
