{"url": "http://epicenter.bg/article/Premierat-Borisov-vleze-v-rolyata-na-menidzhar-vav-futbolna-kompyutarna-igra--Video-/189891/2/0", "text": "Макар да се изявява все по-рядко на футболния терен, премиерът Бойко Борисов не е забравен в последната версия на популярната компютърна игра ФИФА Мениджър. Той фигурира в състава на \"Витоша\" (Бистрица) за сезон 2013-2014, когато е на 54 години. По този начин гoлмaйcтoрът нa oтбoрa нa вeтeрaнитe може да бъде трансфериран пo цял cвят от вceки, кoйтo рeши, че го иска в cъcтaвa cи. Сред нивото в различните умения, по които се подбират играчите, при премиера изпъкват лидерските качества. Оценката му там е 17 от 20. Решителността му е с ниво 15, а агресивността на терена с 13.    През май тази година Борисов стана шампион при ветераните с тима на \"Витоша\" за четвърти пореден път.   Източник: nova.bg", "date": "2019.08.06", "title": "Премиерът Борисов влезе в ролята на мениджър във футболна компютърна игра (Снимки)"}
{"url": "http://epicenter.bg/article/Pokazaha-kakvi-shte-badat-iztrebitelite-F-16-Blok-70/189841/2/0", "text": " предаде Novini.bg.   „С изтребителите F-16 ще гарантира българските ВВС да се продължи традицията на смелост. България има славна история. Тази покупка е свидетелство за това, че ще бъдем по-силни“, заявиха на пресконференцията.   От Lockheed Martin обясниха, че имат 29 държави, които са им партньори. Сред тях са Словакия и Гърция, както и други от НАТО.    категоричен бе Робинсън, който увери, че новите изтребители ще имат достатъчно въоръжение въздух-въздух и въздух-земя, както и пълна оперативна съвместимост със системите на НАТО.  „Може да качите на F-16 абсолютно всичко, което искате“, обясни той и допълни, че      Сделката ще струва на страната ни 1,256 млрд. щатски долара, с което    Предвидено е първият самолет да бъде готов през месец декември 2022 г. и да бъде доставен веднага, за да може на него да се обучава техническият състав на ВВС.   2024 година ще бъдат доставени всички поръчани самолети. Българските експерти ще се обучават в САЩ.     Компанията Lockheed Martin предвижда   Ето защо технически състав от българските ВВС ще замине за обучение в САЩ.   От компанията информираха, че се разработват различни видове симулатори, за да могат да се обучат всички от ВВС.   Във връзка с индустриалното сътрудничество от компанията заявиха, че   (дронове), но все още не е решено какъв тип да бъдат те.   Това каза директорът на кампанията за F-16 в България на компанията-производител \"Локхийд Мартин“ Джим Робинсън на пресконференция във връзка с нуждите на българската национална сигурност и сигурността на НАТО.   \"Когато купува F-16, всяка държава трябва да има предвид, че се купуват не само самите самолети, а и обслужването. Имайте предвид, че обслужването при следващите осем няма да го заплащате, защото вече ще го имате. Поддръжката вече също ще си я имате от първите осем, пилотите вече ще бъдат обучени, тоест ще бъде много по-евтино“, обясни той.   Робинсън добави, че интересното е, че в тази програма са включени въоръженията и обучението, но има и критични части в нея, които са свързани със закупуването за първи път на такива самолети, а по-нататък необходимостта от заплащането на тази част отпада за българската държава.      „Lockheed Martin изразяваме дълбока благодарност за това, че ще можем да работим с България“, заявиха от компанията пред медиите и обясниха, че пакетът, който се предлага отговаря на изискванията на страната ни.    От компанията заявиха още, че нямат точни данни дали са платени изтребителите и поясниха, че това трябва да отговорят от Министерство на финансите.   От своя страна заместник-ръководителят на дипломатическата мисия на САЩ в София Джъстин Фридман заяви, че сделката за новите изтребители ще задълбочи партньорството между страната ни и Съединените щати.      Бившият ни посланик в САЩ Елена Поптодорова коментира също сделката. Тя заяви, че 15 години участва в преговорите за осъществяване на тази сделка и напомни, че по въпроса е имало изказвания и на много недобросъвестни критици.  ", "date": "2019.08.06", "title": "САЩ и  Lockheed Martin показаха какви ще бъдат изтребителите F-16 Блок 70. Вижте ги!  (Видео)"}
{"url": "http://epicenter.bg/article/Maya-Manolova-nyama-da-se-kandidatira-za-kmet-na-Sofiya/189861/2/0", "text": "Мая Манолова няма да се кандидатира за кмет на София, съобщава \"Труд\" в специална публикация по темата.   Изданието се позовва на \"високопоставени партийни източници\". Според материала националният омбудсман се отказала \"след разговор с политически играчи, които и представили реалната картина\".    Дългото уговаряне на Мая Манолова било част от плана на Корнелия Нинова да я вкара в битката за кмет на столицата и след като загуби да я елиминира като политически играч, пише още изданието.   Ето как продължава публикацията: \"Освен това Манолова била попитана как си представя да победи в синя София, в която традиционно се гласува за десни кандидати. Изтъкнат бил и аргументът, че столичани не биха допуснали кюстендилка начело на общината. В най-оптимистичния вариант като кандидат за кмет омбудсманката можела да стигне само до балотаж, където да загуби от кандидата на ГЕРБ.    Манолова била предупредена, че включването є в състезанието за градоначалник би означавало край на нейната професионална и политическа кариера.    На Манолова било обяснено, че е здравословно да изкара мандата си на омбудсман докрай и от тази позиция да изчака да и се отворят нови възможности. Едната от тях била да стане служебен премиер, в случай на предсрочни избори, а втората да се хвърли в битката за лидер на БСП.    Мандатът на Манолова за омбудсман изтича догодина. По закон омбудсманът има право на два мандата, но още в началото на тази година Мая Манолова заяви в свое интервю, че едва ли ще бъде избрана за втори мандат. Такъв е възможен само при договорка с управляващите. Впрочем, Манолова зае поста именно с благословията и гласовете на част от депутатите от ГЕРБ. Заплатата на омбудсмана е колкото на конституционен съдия, т.е. около 8000 лв. с класовете за трудов стаж.    През юли висши кадри на БСП, политолози и социолози се надпреварваха да твърдят, че Манолова е най-подходящия кандидат на столетницата за кмет на София. Изследвания сочеха, че столичани биха заложили на някой, който се интересува от проблемите им.\"   \"Мая Манолова преигра с възможната си номинация за кмет на София. В последните си публични изяви тонът ѝ е агресивен и това отблъсква широката периферия\", заяви източник от ръководството на БСП пред  Ако преди два-три месеца шансовете ѝ за успех са били високи, то  в последните няколко седмици всички забелязвали, че подкрепата ѝ няма да е достатъчно, за да победи в синя София. Стана известно, че и СДС, и \"Демократична България\" ще имат свои номинации и няма да застанат зад \"червената\" Мая. От друга страна БСП нямат друг кандидат за София, който с чест да излезе срещу Фандъкова.   Малко след излизане на публикацията от екипа на Мая Манолова я обявиха за фейкновина.  Омбудсманът е фаворит на левите в столицата и има най-много номинации, но ако се включи в битката, ше играе като независим, подертаха от градската организация на БСП.   \"Искрено се забавлявам с идеолозите, втренчили поглед в моите действия и съчиняваще различни сценарии. Очевидно страхът е огромен и създавам дискомфорт на много хора\", коментира тя пред \"24 часа\". И допълни: \" Имам лоша новина за тях - ще продължа да работя само и единствено по сценарий, който пишем гражданите и аз\".  ", "date": "2019.08.06", "title": "Мая Манолова нямало да се кандидатира за кмет на София? Или е фейкновина!"}
{"url": "http://epicenter.bg/article/Premierat-Borisov-razgovarya-s-rakovodstvoto-na-PFK--Arda----Kardzhali/189862/2/0", "text": "Министър-председателят Бойко Борисов се срещна с президента на професионален футболен клуб “Арда” Петър Пешев, старши треньора Стамен Белчев и капитана на отбора Иван Караджов.   Това съобщи правителствената информационна служба.   ПФК  “Арда” е български футболен клуб от град Кърджали, който участва в Първа професионална футболна лига.   По време на срещата ръководството на футболния клуб представи пред премиера проекта за подобрения на стадион “Aрена Арда” в Кърджали. Изграждането на осветление на стадиона е задължително условие, за да може ПФК “Aрда” да играе домакински мачове в Първа лига. Проектът предвижда още изграждане на козирка, табло и прилежаща инфраструктура.   По време на срещата бе подчертано, че правителството изпълнява последователна политика за  изграждане и реновиране на спортната база в цялата страна. За да няма спекулации относно отпускането на финансови средства за ПФК “Арда”, ръководството на клуба пое ангажимент пред министър-председателя да бъде организирана работна среща в Кърджали, на която да присъстват архитектите, изготвили проекта. Проектантите ще представят подробно плановете за подобряване на стадиона пред премиера Борисов, министъра на младежта и спорта Красен Кралев и пред министъра на финансите Владислав Горанов. Тази среща ще има за цел да се намери справедливо решение за финансиране на клуба, каквото получават всички останали клубове от Първа лига, като разходите ще се оптимизират максимално.  Обновеният стадион в Кърджали бе официално открит през месец май 2018 г. Спортното съоръжение бе ремонтирано основно за първи път след построяването си през 1961 г. Вложените средства са около 2 милиона лева. Извършен е ремонт на футболното игрище и обновяване на настилката на лекоатлетическата писта, обновени са  трибуните за зрители, изцяло ремонтирани са прилежащите сгради и е направено благоустройство на територията на комплекса.  Чрез осигуряването на съвременна спортна инфраструктура стадионът отговаря на националните и европейски стандарти за провеждането на футболни състезания в Кърджали.  ", "date": "2019.08.06", "title": "Премиерът Борисов разговаря с ръководството на ПФК “Арда” - Кърджали"}
{"url": "http://epicenter.bg/article/Rumen-Radev-podnese-saboleznovaniya-na-Donald-Tramp-za-nevinnite-zhertvi-na-aktovete-na-nasilie-v-SASht/189865/2/0", "text": "Държавният глава Румен Радев изпрати съболезнователно писмо до своя американски колега президента на Съединените американски щати Доналд Тръмп по повод невинните жертви на актовете на насилие в САЩ.   „От името на българския народ и от свое име искам да изразя искрени съболезнования на близките на загиналите. Подкрепяме страдащите и желаем скорошно възстановяване на ранените“, посочва в съболезнователния адрес президентът Радев.   Българският държавен глава заявява, че тези трагични събития ни убеждават за поред път, че омразата не предлага решение на проблемите, а тероризмът не може да бъде техният отговор. „Убеден съм, че американският народ ще намери сили да превъзмогне трагедията“, подчертава още Румен Радев.", "date": "2019.08.06", "title": "Румен Радев поднесе съболезнования на Доналд Тръмп за жертвите на масовите стрелби в САЩ"}
{"url": "http://epicenter.bg/article/Plevneliev--Tsivilno-litse-mozhe-i-tryabva-da-zaema-dlazhnostta-rakovoditel-na-sluzhba--quot-Voenna-informatsiya-quot-/189866/2/0", "text": "\"Цивилно лице може и трябва да заема длъжността ръководител на служба “Военна информация“. Това е позицията на президента Росен Плевналиев (22 януари 2012 – 22 януари 2017 г.), изразена в предаването \"Преди всички\" по \"Хоризонт\" по повод наложеното от президента Румен Радев вето в Закона за военното разузнаване: “Би следвало цивилно лице да може и да има правото да стане началник на служба \"Военна информация\".   През 2015 г. Росен Плевнелиев наложи вето на Закона за военното разузнаване. Тогава депутатите решиха само военен да може да заеме поста.   “Много е важно да се задълбочим и да видим какво се е случвало през годините. И тогава, и сега аз твърдя, че цивилно лице може и трябва да заема длъжността ръководител на служба “Военна информация“ или по-точно обратното - не бива да изключваме тезата, че и цивилно лице може, т.е. само военни да бъдат, така както президентът Радев днес каза. Неговият аргумент е един единствен, той каза службата се казва “Военна информация“ - следователно само военен може да бъде шеф на тази служба. Моите аргументи бяха коренно различни - аз вярвам, че служба “Военна информация“, и това е разписано в самите текстове, не е свързана единствено и само с отбраната на Република България. Тя е свързана и изпълнява изключително важни задачи с националната сигурност като цяло. А една голяма част от рисковете днес са точно с не военен характер\".   Според Плевнелиев едно погрешно решение от 2015-а година днес се коригира:   \"И тук, за съжаление, държавният глава Радев по-скоро издиша със своите аргументи. За пореден път виждаме доказателство, че президентът Радев няма силен екип, няма аргументи, а по скоро действа популистки. Той го играе контра вече три години - и на правителството, и на Народното събрание, за съжаление понякога без аргументи\".   Президентът Румен Радев наложи вето на промените в Закона за военното разузнаване, които допускат и цивилен да заема длъжността директор на служба \"Военна информация\". Според държавния глава ръководителят на службата трябва да притежава необходимата експертиза за осигуряване изпълнението на основните задачи на службата. ", "date": "2019.08.06", "title": "Плевнелиев: Цивилно лице може и трябва да заема длъжността ръководител на служба \"Военна информация\""}
{"url": "http://epicenter.bg/article/Nikolay-Vasilev--Kristalina-Georgieva-ima-visoki-shansove-da-oglavi-MVF/189868/2/0", "text": "Шансовете на Кристалина Георгиева да оглави Международния валутен фонд с високи, тъй като тя е кандидатурата на Европейския съюз, а през последните десетки години този пост неформално винаги е бил даван на европеец и е възможно това сега да продължи. Това заяви пред БНР Николай Василев, икономист и бивш министър на икономиката в правителството на Симеон Сакскобургготски.   „Все пак има някаква неголяма вероятност САЩ този път да кажат „Защо пък тази позиция да се полага на Европа?“ и да променят ситуацията, но се надявам това да не стане. Не само защото тя е българка и за нас е добре тя да стане шеф на МВФ, а защото е приемлива кандидатура включително за САЩ“, каза Николай Василев, който подчерта, че кандидатурата на Кристалина Георгиева е достойна.   „България е добър пример, ние сме една от малкото държави в Европа, да не кажа и в света, които за последните 20 г. имат много повече бюджетни излишъци, отколкото бюджетни дефицити. Това не може да се каже за големи държави като Франция, Италия, Испания“, изтъкна бившият министър и допълни:   „За мен от деня на влизането ни в ЕС няма почти никакви реформи. Това няма нищо общо с предишните десет години, когато две и половина поредни правителства направиха огромни реформи и промениха една държава от ситуация близка до венецуелската да я изкарат до членство в ЕС за 10 години“.   Василев изтъкна още, че България пропуска златни възможности да се модернизира и цели сектори да се променят. „Това не се прави и скоро няма да се прави“, посочи той и настоя, че България е трябвало да подаде заявление за влизане в ERM II – чакалнята за еврозоната две години след присъединяването си към ЕС.", "date": "2019.08.06", "title": "Николай Василев: Кристалина Георгиева има високи шансове да оглави МВФ"}
{"url": "http://epicenter.bg/article/Vizhte-na-zhivo-preskonferentsiya-na-BSP-/189870/2/0", "text": "\" . Това коментира лидерът на БСП Корнелия Нинова на редовна пресконференция в червената централа.   \"Разбираме какво става - идват местни избори, \", бе анализът на Нинова за днешната изява на министър-председателя.   Днес имахме Изпълнително бюро и обсъдихме редица важни проблеми. Искам да изразя нашето огромно притеснение от разпространението на Африканската чума по свинете.  обрисува ситуацията в държавата Нинова.    \"Виждаме, че    Корнелия Нинова заяви, че левицата занае какво трябва да се направи за справяне с АЧС.  По думите й БСП се е срещнала със специалисти, ветеринари, ловни дружинки, които са предложили мерки, които могат да се вземат. Т      да се събере, да определи един фонд от бюджетния излишък, от който да плати по пазарни цени на стопаните, чиито животни са избити.     - да се направи среща с председателите на всички ловни дружинки, да се финансират от правителството обходи по ловните региони и редица други мерки, които те самите предлагат още през 2018г.     и сключване на рамков договор с тях. Тя подчерта, че в страната има над 2000 ветеринарни лекари, които в момента не се ползват - те са на частна практика и всеки сключва договори най-вече с големите свинеферми и не стъпват в малките региони.    \"От 4 години тези лекари нямат договор с Министерство на земеделието и храните, а са необходими със своята компетентност и експертиза\", каза още тя.   Лидерът на БСП подчерта, че има и по-дългосрочни и средносрочни мерки, които трябва да се планират още отсега.   която към момента е безкрайно сложна и бюрократична и затруднява хората - за да се регистрираш трябва архитект да ти изготви скица на помещението, в което ще гледаш животното.     поради което сега има риск от екологична катастрофа.     Според нея винаги, когато има такива събития и протести, започват спекулации и манипулации и се използва мъката на хората за политически и партийни дивиденти.       Няма партиен цвят тези, които ще пострадат. Ще пострадаме всички българи\", обясни председателят на левицата. По думите й ще пострада икономиката, защото както еврокомисарят прогнозира, целият отрасъл свиневъдство ще си замине и всеки ще плати социална цена - цените на месото тръгват нагоре, ще се увеличи вносът и цените ще ударят по джоба всеки потребител.    \"  подчерта Нинова.   Според нея е потресаваща информацията от Министерски съвет.  Не може цялата държава да ври и кипи от такъв сериозен проблем, да имаш механизмите в ръцете си да го решиш и единственото прессъобщение от правителствената пресслужба да бъде за среща на премиера с футболен клуб „Арда“\", обясни тя. По думите й е разбираемо какво се случва - идват местни избори и Борисов сигурно взема пак кампанията на ръчно управление и започва да раздава пари по места отсега.    \"  За нас това е приоритета на държавата - тази криза в която се намираме и която изисква други действия и друго отношение и към икономиката и към хората които страдат в момента“, заключи Корнелия Нинова.    В брифинга участие взе и председателят на столичната организация на БСП Калоян Паргов.  Това започва да става хроничен проблем. Всички знаем за ремонтите на \"Дондуков\", \"Граф Игнатиев\", \"Св. Седмочисленици\".    На всички вече е ясно, че в София много неща куцат. Нека да оставим новия кмет и новия общински съвет, които и да са те, да вземат решение за това\", призова Паргов.    \"Не искам да коментирам новата партия на Слави Трифонов, защото не съм запозната. Разбрах, че днес са излезли някакви документи, но не съм ги чела. Като се запозная с тях, ще мога да коментирам\", отговори Корнелия Нинова на журналистически въпрос.   Запитана каква е \"цената на Мая Манолова, за да е кандидат на БСП за кмет на София\", Нинова бе категорична: \"Просто не ми харесва въпросът като формулировка, това не е стока! Мая Манолова ще реши, градската конференция на БСП-София - също. Тя е на 14 септември. Тогава ще стане ясно\". Лидерът на червените в столицата Калоян паргов също взе думата и посъветва медиите да проявят търпение до 14 септември, когато ще стане ясно в какъв формат БСП ще се яви на изборите в столицата.   \"Карайте си сега спокойно отпуската. Септември месец ще обявим нашия кандидат за кмет на София и как ще се явим на изборите\", отговори Калоян Паргов на въпрос дали БСП ще номинира омбудсманът Мая Манолова за управник на столицата.  ", "date": "2019.08.06", "title": "Нинова: Потресаващо! Страната ври и кипи, а премиерът се среща с футболен клуб! (ВИДЕО)"}
{"url": "http://epicenter.bg/article/Ministerstvoto-na-otbranata-chaka-oferti-za-novi-boyni-mashini-ot-4-kompanii-do-kraya-na-oktomvri/189871/2/0", "text": "Министерството на отбраната изпрати на 5 август исканията за предоставяне на предложения RFP (Request for Proposal) до четирите компании, поканени за участие в проекта за придобиване на бойна машина на Сухопътните войски: ARTEC GmbH (Германия), Patria (Финландия), NEXTER Group (Франция) и General Dynamics Land System – MOWAG (Швейцария). Крайният срок за подаване на оферти е 17.00 ч. на 31 октомври 2019 г. Това съобщиха от пресцентъра на Министерството на отбраната.   Междуведомствената работна група за избор на изпълнител на проекта за инвестиционен разход „Придобиване на основна бойна техника за изграждането на батальонни бойни групи от състава на механизирана бригада“ трябва да приключи работата си по анализа и оценката на подадените оферти до 20 декември 2019 г.   Инвестиционният проект „Придобиване на основна бойна техника за изграждане на батальонни бойни групи от състава на механизирана бригада” беше приет от 44-ото Народно събрание на 8 юни 2018 г. Той предвижда придобиване на 150 броя бойна и специална техника за три батальонни бойни групи, на системи и допълнително оборудване, както и обучение на състава. Времевият интервал за неговата реализация обхваща 12 години. Прогнозната стойност е в размер на 1 милиард и 464 милиона лева с ДДС.", "date": "2019.08.06", "title": "Министерството на отбраната чака оферти за нови бойни машини от 4 компании до края на октомври"}
{"url": "http://epicenter.bg/article/Metodi-Lalov--Gotov-sam-za-kmet--stiga-da-ima-koy-da-me-podkrepi/189825/3/0", "text": "  Това заяви съдия Методи Лалов, който подаде оставка от Софийския районен съд, по бТВ. Във Фейсбук той обяви, че напуска съдебната система и е подал молба до колегията на ВСС да бъде освободен като съдия от 2 септември.    \"Сега ще трябва да се издържам с работа като адвокат, защото съм юрист. Основната ми цел е да бъда политически активен, за да помогна да се подобри съдебната система и Конституцията. Ангажиран съм и разгласявам нередности. Не е изключено да се кандидатирам на местните избори, стига да има кой да ме подкрепи\", заяви в ефира  Методи Лалов.   \"Има съдии, които произнасят справедливи решения, но не цялата съдебна система работи справедливо. Не се отказвам от битката за съдебната система, но отвътре няма как да стане. Гласът на тези, които разграждат съдебната система е по-силен\", констатира той.    „Мнозинството от ВСС се избират от партийните централи. Целта е да изкарат няколко мандата. Те имат няколко задачи сред, които да изберат главен прокурор. Оказва се, че това са не достатъчно годни кандидати, поставящи кандидатите необосновано на постове. Подкрепата за Гешев е показно“, заяви Лалов. Той разкри, че е бил обект на репресии от страна на ВСС. \"Бях наричан съдия на олигархията и какво ли още не\", каза още Методи Лалов.   Според информация на OFFNews ", "date": "2019.08.06", "title": "Методи Лалов: Готов съм за кмет на Софиия, стига да има кой да ме подкрепи"}
{"url": "http://epicenter.bg/article/Lyubomir-Tulev--Veche-imame-sluchay-s-teglene-na-kredit-s-chuzhda-samolichnost-/189853/4/0", "text": "Хакването на данъчната агенция няма потенциал за създаване на кой знае какви проблеми, тъй като ЕГН-та до преди няколко години бяха общодостъпна информация. В комбинация с други лични данни обаче, може да се стигне до неприятни ситуации, което значи, че опасността е голяма, защото те все пак могат да бъдат свързани.   Според специалиста по киберсигурност Любомир Тулев вече имаме случай с теглене на кредит с чужда самоличност.  Негов познат му споделил, че установил наличието на кредит на негово име, който не е теглил.    „Не казвам, че е в резултат на теча на лични данни от НАП, но времево съвпада”, заяви Тулев пред БТВ. Подадени са жалби до компетентните органи за случая и тепърва предстои да бъде направена проверка как точно е бил изтеглен този кредит.    „Изтеглянето на кредит без участието на институцията, която го е отпуснало е невъзможно”, категоричен е Тулев.    Българските фирми, които отпускат небанкови кредити, имат високи стандарти на проверки на своите клиенти, които даже се прилагат в чужбина, заяви Николай Цветанов – председател на Асоциацията за отговорно небанково кредитиране.    Според него е много трудно да се извърши такава измама. Събира се информация за кандидатите за кредит, а след това се проверява в няколко публични регистри, заяви Цветанов, който каза, че има много надеждни източници за проверка. Освен това се проверяват кредитополучателите при получаването на парите, независимо дали на сметка или в брой.    „Задължително се осъществява и връзка лице в лице с новите клиенти”, категоричен е Цветанов.    Подобни проверки се извършват и от нотариусите при прехвърляне на коли и недвижими имоти, каза председателят на Нотариалната камара Красимир Анадолиев.   Според него няма начин да се използва фалшива лична карта, защото се прави справка в регистъра и се установява реалната самоличност на нейния притежател.", "date": "2019.08.06", "title": "Любомир Тулев: Вече имаме случай с теглене на кредит с чужда самоличност "}
{"url": "http://epicenter.bg/article/The-National-Interest--Kak-shte-specheli-SASht-voynata-protiv-Rusiya-ili-Kitay/189828/11/0", "text": "Въпреки че този обмен на данни, разбира се, вече е в ход, Министерството на отбраната усъвършенства и разширява принципите на съвместна атака, като възнамерява да достигне качествено ново ниво на оперативна ефективност. Това се отнася не само за непокрити досега области като космоса, но и за нов мащаб на наземни, въздушни, надводни и подводни атаки.   Командването за перспективните въоръжения на САЩ вече създаде две многодоменни оперативни групи. Те предупреждават за заплахи в Европа и Тихоокеанския басейн и целят развитието на взаимодействието между разнородни единици във въздуха, по суша и по море.   Ръководителят на командването на перспективните въоръжения генерал Джон Мъри наскоро заяви пред журналистите, че армията се приспособява бързо към воденето на многодоменни бойни действия в рамките на подготовката за война на бъдещето. По думите на Мъри, преобразувания се правят както на структурно и организационно ниво, така и в тактиката, техниката и процедурата на действията.   Какво става, ако сонарните системи за подводните дронове открият вражеска подводница в близост до уязвимото крайбрежие на съюзниците - и незабавно прехвърлят данните за местоположението си на подводниците и надводните съдове, а те от своя страна използват задействат изтребители, за да унищожат подводницата от въздуха? Ами ако тези възли се простират далеч отвъд хоризонта, образувайки цяла мрежа от интегрирани бойни системи? В този случай може да е необходимо дори да се активират изтребители, ако торпеда и други оръжия са извън обхвата или използването им ще бъде невъзможно по други причини. Или ако противоподводната авиация не работи поради трудната бойна ситуация, която ще изисква използването на стелт самолети.   Ако това се случи, ще имаме сили, способни да противостоят на сложни, добре въоръжени противници в няколко театри едновременно. Ако отидем още по-напред, то данните за заплахи от такъв вид ще постъпват оперативно в командването на сухопътните сили, което ще позволи да се мобилизират отбранителните войски и да се открие огъният на противника по-близо до мястото на изстрелването с помощта на радар с наземно базиране. Замисълът е в това да се съкрати максимално времето за обработка на сигнала, да се предадат данните между родовете войски, да се разменят радиолокационни сигнали и да се проведат координирани атаки във въздуха, по суша и море. Да предположим, че откритата подводница на противника изпълнява разузнавателна мисия преди планиран десант на противника. Ранното откриване би позволило на сухопътните сили да се подготвят по-добре за отблъскване на нахлуване от типа „въздух море-земя“ и да се задействат наземните радарни бази и наземни ракети-прехващачи за унищожаване на противникови ракети. Подчертавайки важността на този вид динамика за съвместна атака, Мъри се позова на последните многодоменни кабинетни военни игри във Форт Левънворт, щата Канзас. „Участваха командването на ВВС, тризвезден адмирал от ВМФ и двузвезден генерал от Квантико (морската пехота)“, добави Мъри. Както съобщават директните участници, по сценарият приятелските „сини“ войски са воювали срещу условния „червен“ противник. Използват се карти и данни от разузнаването, вземат се предвид спецификата на терена и географските фактори, както и информация кои страни участват във военни действия и в какъв мащаб. Събитията се развиват в буквалния смисъл на думата на масата, съседни компютри са свързани за симулация и анализ и понякога дори им се налага да използват пода на фитнес зала.   От особено значение във военните игри е оценката на бойните загуби. Например, какво се случва, ако вражеската атака унищожи повечето от наличните сили? Какви опции има командирът? Както съобщават пред военното списание „Уориър“ високопоставени военни чиновници, военните игри обхващат пълния спектър от културни, икономически и географски фактори. Например, някои се провеждат в Арктика, а други – в пустинята. Ученията на тихоокеанския театър е по-рвероятно от другите да помогнат за справяне с предизвикателствата, свързани с общирните океански пространства и фактора, известен като „тирания на разстоянието“. Европейските игри, напротив, ще помогнат да се изследва междуконтиненталната мобилност, да се изучи релефът и да се отработят както бойните действия в планински райони, така и нападение срещу крупни концентрации на сухопътни сили. Както се отбелязва в изследване, подготвено в Училището за съвременни военни изследвания към Командно-щабното училище на сухопътните войски на САЩ във Форт Левънворт, щата Канзас, провеждането на военни игри включва два теоретични модела за вземане на решения. „Единият идва от възможностите на противника, другият - от неговите намерения“, се казва в изследване, озаглавено „Водене на щабни учения: води ли настоящият метод до оптимални решения?“   Многодоменният подход често се разглежда като модерна версия на стратегията „въздух-земя“ от епохата на Студената война. Той предвиждаше своеобразен синтез на бойни операции въздух-земя за противодействие на съветската заплаха на европейския континент и се предвижда да осигури сухопътни войски, които да се противопоставят на превъзхождащи съветски войски с прикритие от въздуха. Предполагаше се, че авиацията ще бъде използвана в непосредствена близост до сухопътните сили, за да атакува настъпващите сухопътни сили на противника с цел отслабване на линиите на снабдяване или унищожаване на укрепления, за да се изчисти пътят за настъпателни сухопътни операции. Въпреки че тези цели са, разбира се, все още важни, настоящата доктрина за междудомените се основава на факта, че въздушните и сухопътните сили са по-разпръснати и поради това в някои отношения са много по-опасни. Днешните сухопътни сили са по-уязвими от въздушни удари и ракети с далечен обсег, нападения от дронове и управляеми оръжия, способни да удрят цели от големи височини. Като се има предвид всичко това, техническият аспект на многодоменността предполага фундаментално изместване към използването на самите данни като основно оръжие във военните операции. Тактическото използване на данни за организиране и провеждане на ефективни бойни действия включва цял арсенал от техники, като например използването на въздушни активи като „възли“ на по-голяма бойна схема „въздух-море“, използване на наземно оръжие за атака на противниковата отбрана, както и използването на разузнавателните самолети във височина и обсег, за да се определи точно положението на наземните цели за наземни атаки. Разбира се, сухопътните сили и военновъздушните сили отдавна успешно се интегрират в бойни операции, включително координация въздух-земя в Ирак и Афганистан. Специалните сили на САЩ, специална тактическа ескадрила на ВВС и стратегически разположени тактически диспечери на авиацията отдавна си сътрудничат при определянето на координатите на наземните цели за въздушни атаки - и често целите за изтребители се „начертават“, използвайки наземни лазерни далекомери. Обяснявайки някои характеристики на ролята на ВВС в тази инициатива, пенсионираният генерал-лейтенант Дейвид Дептула, декан на Института за аерокосмически изследвания „Мичъл“, заяви, че разпределената многодоменна мрежа ще бъде „костелив орех“ за противника. Тази концепция, при която информацията се превръща в незаменима съединителна тъкан на многодоменни военни действия, е разработена от Дептула в програмната работа на Института Мичъл „Развитие на технологиите и войната в XXI век: въвеждане на „Боен облак“. „Бойният облак преобръща цялата парадигма на комбинирания бой: акцентът не е върху оперативните области, а върху информацията. Тази концепция се развива еволюционно и разграничените мрежови платформи - във всяка област - се превръщат в своеобразна „система от системи“, се отбелязва в труда. Например, редица наземни оръжия – например, управляемите многозарядни ракетни системи и артлиерия – достигат своя предел на разстояние от 70 до 90 километра. Високомобилните ракетно-артилерийски системи с оперативно-техническо назначение (HIMARS) имат максимален обсег от 300 километра. Това, впрочем, съвсем не означава, че целта може да бъде идентифицирана бързо на такова разстояние. Въпреки това, редица изтребители, бомбардировачи, БПЛА и наблюдателни самолети могат да изминат до 500 морски мили (926 километра) без зареждане с гориво. Когато се интегрира с наземно оръжие, това може значително да увеличи обхвата на потенциалните атаки от въздуха и сушата, както и разузнавателните мисии. Задачата, както обясни Дептула, е да се формира разширена „самовъзстановяваща се“ военна мрежа. „Ако врагът е унищожил няколко самолета, данните ще отидат в останалите елементи от мрежата“, съобщава Дептула в интервю пред „Уориър“ в началото на годината. В рамките на тази структура „бойният облак“ може да използва разпръснатите средства на ВВС с голям обсег в качеството на „сензорни възли“ в тандем с наземните оръжия. Въоръжените сили разработват далекобойни оръжия с висока точност (LRPF), предназначени да поразяват цели на разстояние до 500 километра. Предполага се, че това наземно оръжие ще бъде в подкрепа на тази концепция и ще разшири диапазона на поразяване. Това е пример за това как наземните оръжия ще могат да удрят цели на големи разстояния с помощта на „мрежови“ въздушни платформи. В тази връзка най-големите разработчици на оръжие наричат LRPF приоритетна програма, която се реализира с ускорени темпове. Значително разширената въздушно-наземна мрежа, добавя Дептула, би могла да има правомощията да унищожава оръжия на големи разстояния с помощта на въздушни „възли“. Един по-разпръснат модел на атака, подсилен от оръжия и датчици за далечна дистанция, ще застраши досега недостъпни цели. По този начин изтребителят F-35, докато е във въздуха, ще може да използва своите безпилотни сензори за определяне на цел извън обсега на наземните ракети.    ", "date": "2019.08.06", "title": "The National Interest: Как ще спечели САЩ войната против Русия или Китай"}
{"url": "http://epicenter.bg/article/Karin-Slotar-se-zavrashta-s-maystorski-kompoziraniya-i-spirasht-daha-psihotrilar--Dobrata-dashterya-/189875/6/0", "text": "    Спокойният живот на тийнейджърките Шарлот и Саманта Куин в малък град е съсипан от брутално нападение над дома им, при което майка им умира. Баща им, известен сред съгражданите си адвокат, е покрусен. Семейството е непоправимо белязано от ужаса и тайните на въпросната нощ. Двайсет и осем години по-късно Шарлот е тръгнала по стъпките на баща си и също е станала адвокат – съвършената дъщеря. Но ето че Пайквил отново е сцена на насилие и разигралата се трагедия потриса целия град, а Шарлот за пореден път преживява кошмар. Тя не само е непосредствен свидетел на убийството, но случаят отприщва у нея спомени, които напразно се е опитвала да заглуши. Защото шокиращата истина за престъплението, разрушило семейството ѝ преди толкова години, няма да остане завинаги погребана.     е една от най-популярните и ценени авторки на трилъри в света, приветствана от имена като Майкъл Конъли и Джилиан Флин. Има две успешни поредици – „Грант Каунти“ и „Уил Трент“, както и шест самостоятелни романа. Бестселъри на „Ню Йорк Таймс”, книгите й съчетават готика и черно криминале, преведени са на 36 езика и са продадени в тираж от над 35 милиона екземпляра. През 2015 г. романът „Красиви момичета” е обявен от Амазон за „книга на месеца”, а Лий Чайлд го харесва толкова много, че го нарича „книга на годината“.       *** Четвъртък, 16 март 1989 г.   КАКВО СЕ СЛУЧИ СЪС САМАНТА   Саманта Куин имаше усещането, сякаш хиляди стършели хапят краката й, докато тичаше по дългата и пуста алея към фермерската къща. Шляпането на гуменките й по голата земя бе в синхрон със забързаните удари на сърцето й. От потта конската й опашка се беше сплъстила като въже и я шибаше по раменете. Фините костици в глезените й бяха на път да се пречупят.   Тя затича още по-бързо, задавена от сухия въздух, устремена срещу болката. По-нагоре беше Шарлот, застанала в сянката на майка й. Те всички бяха в сянката на майка им. Гама Куин представляваше внушителна фигура: пъргави сини очи, къса тъмна коса, кожа, бледа като лист хартия, с остър език, винаги готова да нанесе болезнени боцкания по най-деликатни места. Дори от разстояние Саманта зърваше устните на Гама, опънати в неодобрителна права линия, докато гледаше хронометъра.   Отброяваните секунди отекваха в главата на Саманта. Насили се да ускори темпото. Разтегналите се сухожилия в краката й предизвикаха пронизително изпискване. Стършелите се раздвижиха в дробовете й. Усещаше хлъзгавата пластмасова щафета в ръката си. Двайсет метра. Петнайсет. Десет.   Шарлот беше замръзнала в позиция с тяло, извърнато от Саманта, вперила поглед право напред, а после хукна. Протегна на сляпо дясна ръка зад себе си, изчака да напипа щафетата и пое към следващия тур. Това беше подаването на сляпо. Изискваше доверие 8 и координация и като всеки път през последния час нито една от двете не беше във форма за изпитанието. Шарлот се поколеба и погледна назад, Саманта се устреми напред. Щафетата се плъзна по червената драскотина също както се беше случило вече двайсет пъти досега.   Шарлот писна. Саманта се препъна. Гама изруга гръмко. – Стига ми толкова – отсече и пъхна хронометъра в джоба на гащеризона си. Изфуча към къщата, а босите й пети червенееха от стъпването по голата пръст в двора. Шарлот погледна китката си. – Тъпачка – произнесе задавено Саманта, като се мъчеше да изтласка въздуха от пламналите си дробове. – Не бива да поглеждаш назад. – И ти не бива да ми съдираш ръката. – Нарича се сляпо поемане, не сакато поемане. Кухненската врата се захлопна. И двете вдигнаха очи към стогодишната фермерска къща – разпростряна и неугледна, истински паметник на времето отпреди лицензираните архитекти и разрешителните за строеж. Залязващото слънце никак не допринасяше за смекчаване на ъгловатия силует. През годините не беше видяла друга поддръжка освен задължителното боядисване в бяло. На прашните прозорци висяха овехтели дантелени пердета. Входната врата беше избледняла до сивкаво от столетните залези на Северна Джорджия. Покривът беше провиснал – физически израз на тежестта, понасяна от къщата сега, когато в нея се бяха нанесли семейство Куин.   Две години и океан от разногласия деляха Саманта от тринайсетгодишната й по-малка сестра, но тя знаеше, че в този момент си мислят едно и също: „Искам да си отида у дома“. У дома беше червена тухлена къща в ранчо, по-близо до града. Там бяха стаите им от детинство, украсени с плакати и стикери, а тази на Шарлот и изрисувана със зелен маркер. Предният двор представляваше спретната квадратна тревна леха, неоцвъкан от кокошки, и без дълга седемдесет и пет метра алея, та да се вижда кой идва.  В червената тухлена къща никой не беше виждал предварително посетителите. Едва осем дни бяха изминали, откакто животът на всички им беше тотално съсипан, но имаха чувството, че е минала цяла вечност. В онази вечер Гама, Саманта и Шарлот бяха отишли до училището за състезание по лека атлетика. Баща им беше на работа, защото Ръсти винаги беше на работа.   По-късно съсед си припомни, че непозната черна кола се е задала бавно по улицата, но никой не беше видял мятането на коктейл „Молотов“ през еркерния прозорец на червената тухлена къща. Никой не беше видял дима, виещ се от стрехите, или пламъците, облизващи покрива. Когато се вдигна тревога, на мястото на къщата вече имаше само тлееща черна яма. Дрехи. Постери. Дневници. Плюшени животинчета. Домашни. Книги. Две златни рибки. Паднали млечни зъбчета. Пари за рождени дни. Задигнати червила. Скътани цигари. Сватбени снимки. Бебешки снимки. Момчешко кожено яке. Любовно писмо от въпросното момче. Записи с миксове от песни. Сидита, компютър, телевизор и дом.   – Чарли. – Гама беше застанала на стъпалата пред кухненската врата с ръце на кръста. – Ела да сложиш масата. Шарлот се обърна към Саманта и отсече: – Последната дума е моя. – След което хукна към къщата. – Задръстенячка – промърмори Саманта. Човек не можеше да има последната дума само по силата на фразата „последната дума е моя“. Пое бавно към къщата, усещайки краката си като гумени, защото не тя беше некадърницата, дето не можеше да изчака щафетата да бъде пъхната в дланта й. Просто не проумяваше как така Шарлот не успяваше да усвои елементарното приемане на щафетата. Саманта остави обувките и чорапите си до тези на Шарлот върху издаденото стъпало пред кухнята. Въздухът в къщата беше застоял и неподвижен.   „Необгрижвана“ беше първият епитет, който изникна в ума на Саманта, когато влезе. Предишният обитател, деветдесет и шест годишен стар ерген, беше починал миналата година в спалнята на долния етаж. Приятел на баща им ги пусна да живеят в къщата, докато се уредят формалностите със застрахователната компания. Ако изобщо се уредяха. Очевидно имаше разногласия дали пожарът беше пряко предизвикан от действията на баща й, или не.   Общественото мнение вече беше произнесло своята присъда и вероятно това беше причината собственикът на мотела, където се приютиха първоначално, да ги помоли да си потърсят друго място за отсядане. Саманта затръшна кухненската врата, защото не съществуваше друг начин да бъде затворена. Върху маслиненозелената печка имаше тенджера с вода, която просто така си стоеше. На шкафа с кафяв ламинат до нея лежеше неотворен пакет спагети. В кухнята беше задушно и влажно, тя беше най-необгрижената част от къщата. Нито един предмет в нея не съжителстваше в хармония с другите. Старовремският хладилник пръдваше при всяко отваряне на вратата. Кофата под мивката потракваше в свой индивидуален ритъм. Около паянтовата маса с талашитен плот столовете не съвпадаха един с един по стил и размери. По кривите измазани стени имаше бели петна на мястото на висели някога снимки.   Шарлот се изплези, докато мяташе картонените чинии по масата. Саманта взе една от пластмасовите вилички и я запрати към лицето на сестра си. Шарлот ахна, но не от възмущение. – Да му се не види, това беше върховно. – Виличката беше направила грациозно салто във въздуха и се намести точно в гънката помежду устните й. Тя взе виличката и я подаде на Саманта. – Аз ще измия чиниите, ако го направиш два пъти поред. – Метни ми я ти в устата само веднъж и ще мия чиниите цяла седмица. Шарлот примижа с едно око и се прицели. Саманта се опитваше да не се задълбочава върху глупостта си, че прикани сестра си да й метне вилица към лицето, когато влезе Гама, понесла голям кашон. – Чарли, не замеряй сестра си с прибори. Сам, помогни ми да намеря тигана, който купих онзи ден.   Гама тръшна кашона на масата. От външната му страна имаше надпис „Всичко за 1 долар“. Из къщата бяха пръснати десетки като него, опразнени наполовина. Създаваха лабиринти в стаите и коридорите и всички бяха пълни с дарения, купени от Гама почти на безценица. – Помислете само колко пари спестяваме – обявила беше Гама, като размаха насреща им избеляла лилава тениска на набожна енориашка с надпис „Е, не е ли това СПЕ-ЦИАЛНО?“.   Така поне го разчиташе Саманта. Беше твърде заета да се крие в ъгъла с Шарлот, защото и двете бяха скандализирани, че майка им очаква да облекат дрехи, носени от други хора. Чужди чорапи, че дори чуждо бельо, докато, слава богу, баща им не тропна с крак. – Дяволите го взели – кресна Ръсти на Гама. – Защо не метнеш на всички ни по едно платнище с шев отстрани и да се свърши. На което Гама отвърна гневно: – А, сега и да се уча да шия ли ме караш? Родителите й бяха започнали да се карат за новите вещи, защото вече нямаше стари, за които да водят спорове. Колекцията от лули на Ръсти. Шапките му. Прашасалите му книги по право, валящи се из цялата къща. Журналите и книжата с проучвания на Гама, изпъстрени с подчертавания, ограждания и бележки в червено. Нейните гуменки „Кедс“, изритани край входната врата. Хвърчилата на Шарлот. Шнолите на Саманта. Тиганът, наследен от майката на Ръсти, го нямаше вече. Нямаше го и зеления глинен съд за готвене, сватбен подарък на Гама и Ръсти. Също и миришещия на изгоряло тостер. Както и часовника в кухнята във форма на бухал с движещи се очи. Нямаше ги куките, където си окачаха горните дрехи. Нямаше я самата стена, на която бяха монтирани. Такава беше съдбата и на комбито на Гама, прилично на вкаменелост от динозавър в почернялата пещера, представлявала някога гараж.   Във фермерската къща имаше пет окаяни стола, останали без кандидати при разпродажбата на имуществото на стария ерген, както и вехта кухненска маса, твърде евтина, та да бъде наречена антика, и голям гардероб, сврян в тесен дрешник. Майка им казваше, че трябва да платят на Том Робинсън да го нацепи на трески.   В гардероба не висеше нищо, както и нищо не лежеше сгънато из чекмеджетата на скриновете, нито беше поставено по рафтовете в килера.   Пренесли се бяха в къщата преди два дни, но повечето кашони още си стояха неразопаковани. Коридорът към кухнята представляваше лабиринт от погрешно надписани контейнери и кафяви хартиени пликове с петна по тях, които нямаше как да бъдат изпразнени, докато шкафовете не бъдеха почистени, а това нямаше да се случи, докато Гама не ги принудеше да го свършат. Матраците горе бяха сложени върху голия под. В прекатурени щайги бяха поставени пукнати лампи, та да четат книги, които не бяха скъпоценни притежания, а взети от обществената библиотека в Пайквил.   Всяка вечер Саманта и Шарлот перяха на ръка шортите си за бягане, спортните сутиени, късите чорапки и тениските с надписи „Лекоатлетка-бунтарка“, защото бяха сред малкото им скъпоценни за тях вещи, оцелели от пламъците. – Сам. – Гама посочи към климатика на прозореца. – Включи го, та въздухът да се пораздвижи. Саманта огледа голямата метална кутия, за да открие бутона за включване. Моторът забръмча. През отворите заструи студен въздух с лек дъх на влага и пържено пиле. Саманта се загледа през прозореца към задния двор. Край порутения хамбар имаше ръждясал трактор. До него в пръстта бе наполовина заровен някакъв неизвестен й селскостопански инвентар. Шевролетът на баща й беше целият опръскан с кал, но поне не беше разтопен и залепнал за пода на бившия им гараж, както се беше случило с комбито на майка им. – В колко часа трябва да приберем татко от работа? – попита тя Гама. – Ще го докара някой колега от съда. – Гама погледна към Шарлот, която весело си подсвиркваше и се опитваше да сгъне картонена чиния във форма на самолет. – Днес е на онова дело.", "date": "2019.08.06", "title": "Карин Слотър се завръща с майсторски композирания и спиращ дъха психотрилър „Добрата дъщеря“"}
{"url": "http://epicenter.bg/article/Uvelichiha-do-1-milion-evro-globite-v-Italiya-za-korabite-s-migranti/189824/7/0", "text": "Италианското правителство спечели вчера вот на доверие в Сената за указ, насочен срещу благотворителните организации, които спасяват мигранти с кораби в Средиземно море, съобщи Ройтерс.    Това е победа за министъра на вътрешните работи Матео Салвини. Правителството на неговата партия \"Лига\" и антисистемното Движение \"Пет звезди\" спечели вота със 160 срещу 57 гласа. В противен случай то трябваше да подаде оставка.    Изготвеният от Салвини указ затяга санкциите срещу корабите на благотворителните организации, които опитват да доведат в Италия спасените в морето мигранти. Текстът вече бе приет от долната камара и придобива силата на закон точно преди утрешното излизане на парламента в лятна ваканция.    Политици от \"Пет звезди\" изразиха възражения към указа и някои от нейните сенатори не подкрепиха мярката.    Указът увеличава максималните глоби за кораби, влизащи без позволение в италиански води, от сегашните 50 хиляди евро на 1 милион. Предвиждат се и арести на капитани, които пренебрегват заповедите на властите и автоматично конфискуване на техните плавателни съдове.  ", "date": "2019.08.06", "title": "Увеличиха до 1 милион евро глобите в Италия за корабите с мигранти"}
{"url": "http://epicenter.bg/article/Vrancha-se-sabudi-/189826/7/0", "text": "Земетресение е регистрирано край Вранча, Румъния. Това сочи справка на сайта на Националния институт геофизика, геодезия и география (НИГГГ) към Българската академия на науките (БАН). По първоначална информация магнитудът му е 3.0 по Рихтер. Земетресението е регистрирано в 5.23 ч.", "date": "2019.08.06", "title": "Вранча се събуди!"}
{"url": "http://epicenter.bg/article/Priyateli-na-Selin-Dion-obvinyavat-mladoto---gadzhe--che-ya-manipulira/189839/10/100", "text": "Едва година, след като загуби съпруга си Рене Анджелил през 2016 г., Селин се изправи пред слуховете, че има връзка с по-младия испанец Пепе Муньос. Мълвата обикаляше медийното пространство дълго, докато певицата не започна да се появява все по-често в компанията на танцьора.   Първоначално той взе участие в някои от концертите на Дион, като на сцената танцува не само с групата, но и с нея самата. Тази година двамата посетиха заедно редица ревюта от Седмицата на модата в Париж, като той бе неотлъчно до нея в обиколките ѝ във Франция. По онова време на едно от дефилетата, на което стояха на първи ред, Муньос дори деликатно обгръна с ръка изпълнителката на \"My Heart Will Go On\" и си позволи внимателно да оправи деколтето на дрехата ѝ. С всяка своя съвместна поява, те разпалваха убеждението, че имат интимни взаимоотношения.   Официално потвърждение обаче така и не последва, затова всички просто приеха, че двамата са влюбени.   Днес нови твърдения започнаха да се носят из светските среди, в които се твърди, че 35-годишният испанец изобщо не изпитва романтични чувства към 51-годишната канадка. Нещо повече, нейни близки са на мнение, че той е с нея единствено заради лична изгода. Приближените твърдят още, че Пепе е успял дотам да омая Селин, че вече без проблем я манипулира и вече я е настроил срещу част от екипа ѝ, като дори е успял да я накара да уволни стилистката си.   Певицата, обаче, не махна с вяла ръка, подминавайки случилото се, и в официалната си Инстаграм страница пусна окуражително обръщение към Пепе, което е подписано от обкръжението ѝ.   \" \", гласи посланието.   Пепе Муньос е роден през 1985 г. в Малага и от малък се увлича по танците. Освен че изкарва 1-годишен курс по танци в Куба, той също така взима уроци и в школата на Кралския балет в британската столица.   Когато е на 18 г. получава роля в мюзикъла \"Котките\". За сцената на \"Сизър палас\", където в продължение на години Дион изнасяше концерти, го открива един от представителите на творческия екип на певицата, като го кани да стане част от групата на танцьорите ѝ. За определено време той се среща с известната испанска тв водеща Паула Васкес, която е с 11 г. по-голяма от него.   Източник: Дир.бг    ", "date": "2019.08.06", "title": "Приятели на Селин Дион обвиняват младото ѝ гадже, че я манипулира"}
{"url": "http://epicenter.bg/article/Hrupkavi-tikvichki-po-gratski/189855/9/93", "text": "Необходими продукти: 3 бр. тиквички 1 к.ч. олио 1 ч.ч. брашно 3 стръка копър 2 щипки бял пипер 200 г кисело мляко краставица 3 скилидки пресен чесън сол на вкус   Начин на приготвяне: Нарязвате тиквичките по дължина и ги поставяте в купа с вода. Изсипвате брашното, солта и белия пипер в купа или дълбока чиния.   Отцеждате нарязаните тиквички и овалвате всяка лента в съда с брашното, пипера и солта и връщате обратно в купата с вода за кратко.   Загрявате олиото в тиган и слагате тиквичките в него, като се стараете всяка лента да е добре изпържена, до златисто, и от двете страни. Когато изваждате тиквичките от тигана, ги поставяйте върху салфетка, за да се отцедят от мазнината.   Добър апетит!", "date": "2019.08.06", "title": "Хрупкави тиквички по гръцки"}
{"url": "http://epicenter.bg/article/Andzhelina-Dzholi-zashemetyavashta-na-koritsa-na-spisanie--Snimki-/189844/10/100", "text": "Красивата и талантлива Анджелина Джоли ще озари корицата на световното списание ELLE.    Звездата ще се появи на септемврийския брой на изданието, което публикува няколко снимки от фотосесията, заснета специално за броя.    Бившата съпруга на Брад Пит изглежда повече от великолепно. Джоли е изключително стилна и обрана, облечена в типично есенни дрехи и нюанси.    През юли стана ясно, че актрисата ще бъде част от филма \"The Eternals\" (Вечните). Сюжетът му е за група безсмъртни извънземни, а премиерата му е през ноември следващата година.   Източник: Дарик  ", "date": "2019.08.06", "title": "Анджелина Джоли зашеметяваща на корица на списание (Снимки)"}
{"url": "http://epicenter.bg/article/Balgarska-lekarka-specheli-koronata-na-Mrs-Transcontinental-v-SASht/189852/10/100", "text": "Полина Паньова, която миналия октомври сложи лентата на \"Мисис България Transcontinental 2018\", днес пребори голямата конкуренция на световния конкурс, който се състоя в град Атланта, щата Джорджия, и заслужено спечели короната на \"Mrs Transcontinental 2019\".   30-годишната Полина има украински корени, но е родена в град Карнобат. Висшето си образование, обаче, завършва в чужбина. Следва във Виницки национален медицински университет \"Николай Пирогов\", като специализира Ендокринология и успешно се дипломира. Макар да изпитва огромна любов към рожденото си място, тя от години не живее тук, а в град Виница, Украйна. През 2014 година се омъжва и днес е горда майка на 2 момчета.   През изминалата година Полина заслужи сребърния приз в конкурса за омъжени дами \"Мисис България 2018\". Тогава за втори път през 20-годишната история на състезанието, освен 20 финалистки бяха избрани и подгласнички, които имат правото да представят страната ни на международни конкурси.     Въпреки потеклото си, по време на награждаването Паньова не бе представена като претендент от Украйна. Освен като \"Мисис България Transcontinental 2018\", по онова време тя си тръгна и с отличието за най-интелигентна участничка. Още тогава стана ясно, че тази година ще представи страната ни на \"Mrs Transcontinental Pageant\" в американския град.   Така на 4 август т.г. тя завоюва първото място. В официалния си Фейсбук профил тя публикува снимки от конкурса, на които миналогодишната победителка от Япония - Ери Саито, ѝ предава короната.   \", написа Полина и добави емотикони, сред които е и българския флаг.   Красавицата искрено вярва както в каузите на конкурса, които за всичките години от създаването му са събрали 750 хил. лева за благотворителност, така и в идеята на състезанието. Според нея дамите придобиват истинска сила, след като станат майки и възпитат децата си.   Източник: Дир.бг  ", "date": "2019.08.06", "title": "Българска лекарка спечели короната на Mrs Transcontinental в САЩ"}
{"url": "http://epicenter.bg/article/Diana-Marinova--Mianmar---strana--palna-s-chudesa/189864/10/67", "text": "  Мианмар /бивша Бирма/, за който Киплинг възкликва: „Напълно различен от всяко място, което познавате” ...! Всеки един миг от това великолепно пътешествие е достоен да бъде описан с чувство и прекрасни думи. Мианмар, в който всеки детайл, всяко листенце, всяка стъпка, всяка пагода е едно чудо...забележете, че не казах „малко чудо”! Удивителна страна на контрастите - където туризмът е в зародиш, работят усърдно от зори до мрак, а бакшишът ги стряска и е взет с огромно неудобство! Едни безкрайно мили, много усмихнати и за нашите представи – наивни хора...  Бижутерски магазинчета, с големина на квартална бакалия, в която без контрол те оставят да разглеждаш златни бижута, с огромни каратови камъни, диаманти, рубини, сапфири, топази... Страна, в която е абсолютно безопасно - не се краде! Явно разчитат, че няма и да бъдат крадени! Не знам как преживяват с мизерните си заплати, за които дори им е неудобно да говорят, но без помпозничене - скромно и тихо те въвеждат в златните си пагоди - хиляди на брой, където стените се боядисват с чисто - 24-каратово злато. Всъщност, там всичко е от злато - огромните с метри статуи на Буда, стълбовете за осветление, дори перилата!  В Мианмар използват едни много тънки златни листчета фолио, с големина на кибритена кутия, които молещите се втриват върху златните статуи на Буда, за да образуват грапав релеф, натрупвайки се със стотици, хиляди.  Единствената им скромна молба е да влизаш в светите им места бос - от уважение към Буда, чиито части от тялото се съхраняват в няколко от пагодите.  Баган - разположен върху изключително магнетична долина, столица на първата мианмарска империя, когато е имало над 13 000 храма и запазени към днешна дата над 2000.  Впечатляваща е пагодата Швезигон - изградена в началото на 11 в., може би най-забележителната религиозна постройка. В сърцето ѝ са закопани кости и зъби от Гаутама Буда, с което си обясняват и чудесата, за които нашият гид разпалено ни разказа, и за повечето от които се уверихме с очите си: - Огромната пагода няма сянка, независимо откъде я осветява слънцето!  - Когато вали, около пагодата е винаги сухо! - В двора на пагодата цъфти дърво, разпространено в този район, като навсякъде извън нея цъфти веднъж годишно – в определено време, а в двора на пагодата цъфти без прекъсване цяла година!  - В делви пълнят вода от близката мътна река, които щом се поставят в двора на пагодата, водата става бистра и годна за пиене!  - Тежкият метален чадър, характерен за купол на всяка пагода, тук е закрепен без нито един болт - просто стои изправен в нищото.  - Тук златните листчета /за които споменахме по-горе/ се хвърлят от високо, като конфети върху златните статуи на Буда. Но колкото и да е силен, вятърът не отвява тези по-леки от перце листчета, а те винаги падат отвесно надолу, върху статуята! (СНИМКИ: 27, 28, 29)    Удивителна, извънземна дарба са имали скулптурите, сътворили огромните статуи на Буда. Освен че целите са от чисто злато, което след посещение на първата пагода в Мианмар престава да те удивява, те имат и следното магическо въздействие: когато си в краката на статуята и погледнеш нагоре, срещаш строгия поглед на Буда, вперен в теб.. Но когато се отдалечиш 15-20 крачки и се обърнеш отново с лице към статуята, виждаш приветливото и широко усмихнато лице на Буда.  Летищата на Мианмар. В Мианмар - поради липса на пътища и изградена инфраструктура, основен транспорт за придвижване е самолетът - това са малки самолетчета на Янгон Еъруейс, без фиксирани места –‘free seats’. Тези самолети са нещо като маршрутки - пилотът обявява по микрофон, коя е следващата спирка.  И ето ни вече в Мандалай.  Първото място, което посетихме беше манастир - докато изчаквахме церемонията - шествие на монасите, която се провежда 2 пъти на ден /призори и на обяд/, нашият гид ни разведе, за да ни запознае с живота на монасите, чийто брой достига до няколко стотин. Една изключително въздействаща церемония, която се запомня завинаги...  Танака. Красив обичай имат Мианмарците - основно жени и деца /рядко и мъже/ - да рисуват на лицата си, понякога с огромен артистизъм флорални мотиви, или просто правоъгълна маска от кашица стрито дърво - танака, което предпазва от силното бирманско слънце.  Когато четем за тези места, фантазията ни се чувства любопитно-щастлива, но когато го изживеем наистина, си даваме сметка, какво бихме пропуснали, ако не бяхме видели този свят на красота и любов...! ", "date": "2019.08.06", "title": "Диана Маринова: Мианмар - страна, пълна с чудеса"}
{"url": "http://epicenter.bg/article/Dzhenifar-Lopes-pristigna-v-Antaliya--otsyada-v-broniranata-vila-na-Erdogan/189885/10/100", "text": "Дженифър Лопес пристигна в Анталия, където днес ще се състои концертът й в рамките на турнето \"It's My Party\", съобщи Анадолската агенция.    Концертът ще бъде организиран в известен хотел в курорта. Самолетът на латиноамериканската поп звезда пристигна в Анталия вчера сутринта.  Лопес е настанена в триетажна бронирана вила с пет спални, басейн и площадка за хеликоптер. Вилата е известна с това, че бе подготвена за ползване от турския президент Реджеп Тайип Ердоган, когато той бе домакин на срещата на върха на лидерите на Г-20 в Анталия през 2015 г.    За организацията на концерта се грижат 150 души, информира Анадолската агенция. Очаква се изпълнителката да остане в Анталия общо три дни.    Тази вечер Джей Ло ще изпълни новия си хит \"Medicine\", както и много други парчета, включително \"On the floor\", \"Ain't it funny\", \"Love don't cost a thing\".   Източник: Новини.бг", "date": "2019.08.06", "title": "Дженифър Лопес пристигна в Анталия, отсяда в бронираната вила на Ердоган"}
{"url": "http://epicenter.bg/article/Rusko-svetilo-v-dermatologiyata-na-kosata-obuchi-nashi-meditsi-i-kozmetolozi/189894/10/0", "text": "Persona academy раздаде първите дипломи на специалистите по Трихология, които преминах обучителен курс при най-големия авторитет в областта на проблемите на окосмяването -  президентът на Съюза на трихолозите в Русия Спартак Каюмов.   Той е кандидат на медицинските науки, завършил е Военно-медицинската академия в Русия  през1993г. и организира курсове по Трихология от 1998 г.   Трихологията е подраздел на дерматологията, занимаващ се със здравето на косата и кожата на главата.   Проблемите, с които най-често отиваме при трихолога са чупливост  на косъма, падане на косата, алопеция, прекомерна секреция на себум, пърхут, себореен дерматит и други заболявания на кожата на главата.                Марина Гаргуша управлявящ директор на Persona Academy изказа специални благодарности и на образователен център “Наутилус” (Русия) за проведеното обучение и пожела на добър час на усърдните козметолози, доктори и експерти по естетична медицина, които се посветиха на изучаване тайните на все още не особено популярната у нас наука.   Следващото обучение ще се състои на 1-3 ноември 2019 година!  Темата му ще бъде  “Съвременни трихологически методи, използвани при проблемите на    окосмената част на главата”. А лектор -  Спартак Каюмов, президент на “Съюз на Трихолозите” в Русия.", "date": "2019.08.06", "title": "Руско светило в дерматологията на косата обучи наши медици и козметолози"}
{"url": "http://epicenter.bg/article/Yaponiya-otbelyazva-74-godini-ot-hvarlyaneto-na-atomnata-bomba-nad-Hiroshima/189827/7/0", "text": "Япония отбеляза 74 години от американската атомна бомбардировка срещу западния град Хирошима, предаде БТА, цитирана от Нова телевизия.    Хиляди участваха в ежегодната церемония, включително оцелели при нападението и чуждестранни представители. Участниците запазиха минута мълчание в Мемориалния парк на мира в 8,15 часа. Точно в този час американски бомбардировач Б-29 хвърля атомна бомба върху града в последните дни от Втората световна война. Безпрецедентната ядрена атака избива десетки хиляди души за секунди, а в края на годината жертвите на бомбардировката стават общо около 140 000.  САЩ хвърлят втора атомна бомба три дни по-късно в Нагасаки, на остров Кюшу. На 15 август 1945 г. Япония капитулира пред съюзниците, с което се слага край на войната.    Кметът на Хирошима Кадзуми Мацуи призова днес в реч лидерите да работят за свят без ядрени оръжия, предаде Асошиейтед прес. Той призова японското правителство да подпише Договора за забрана на ядрените оръжия, одобрен през юли 2017 г. от 122 страни, но отхвърлен от всички ядрени сили.    Японският премиер Шиндзо Абе пое ангажимент да се придържа към пацифистките принципи, но не обеща да подпише договора.    \"Япония е поела ангажимент да служи за мост между ядрените и неядрените държави и да поведе международните усилия, като същевременно търпеливо опита да ги убеди да си сътрудничат и да водят диалог\", каза Абе на церемонията.", "date": "2019.08.06", "title": "Япония отбелязва 74 години от хвърлянето на атомната бомба над Хирошима"}
{"url": "http://epicenter.bg/article/Ruski-ekolog--Propuski-v-zakonodatelstvoto-i-chinovnicheska-nemarlivost-sa-prichini-za-pozharite-v-Sibir/189831/7/0", "text": "Пропуски във федералното законодателство на Русия и чиновническа немарливост са сред основните причини за катастрофалните мащаби на пожарите в Сибир. Това казва в интервю за БНР известният руски еколог Александър Колотов, член на Обществения съвет към Министерството на горското стопанство на Красноярския край, засегнат сериозно от горските пожари в страната.    Той съобщи още, че седмици наред местните жители не са били информирани за високите нива на замърсяване на въздуха и че регионалната власт е подценила риска за здравето на хората.    Според законодателни промени от 2015-а година пожарите, попадащи в \"зона на контрол\", не подлежат на гасене, ако разходите за това надвишават цената на унищожената дървесина. Именно грешната методология за оценка на щетите и икономисването на средства за реакция при пожари са довели до разрастване на огъня, смята Колотов.    \"Да, има мониторинг. Към Центъра за борба с горските пожари към Красноярск има карта, на която можем да наблюдаваме ситуацията в режим на реално време и на която са обозначени огнищата и засегнатата площ. Там е посочено и кои пожари според новото законодателство са в т.нар. \"зона на контрол\" и чието гасене не е задължително. На дневен ред сега стои въпросът, че именно този законодателен акт на Руското министерство на природните ресурси и екологията, който е в сила от 2015-а година, е причината горските пожари да не бъдат изгасени още в начална фаза, а са оставени да се разраснат и така да обхванат, конкретно в района на Краснаярск, повече от милион хектара\".  ", "date": "2019.08.06", "title": "Руски еколог: Пропуски в законодателството и чиновническа немарливост са причини за пожарите в Сибир"}
{"url": "http://epicenter.bg/article/Rusiya-podkrepya-Kristalina-Georgieva-za-shef-na-MVF/189836/7/0", "text": "\r\n Русия ще подкрепи кандидатурата на българската представителка Кристалина Георгиева за ръководител на Международния валутен фонд (МВФ), се казва в съобщение на сайта на руското министерството на финансите, цитирано от ТАСС. \r\n   \r\n \"Русия се отнася положително към издигането на кандидатурата на Кристалина Георгиева и ще бъде готова да я подкрепи в хода на предстоящото гласуване\", се казва в съобщението.    На 2 август ЕС реши да номинира Георгиева за ръководител на МВФ. \r\n   \r\n За първи път в 75-годишната история на фонда е възможно той да бъде оглавен от представител на страна, чиято икономика се определя като \"нововъзникващ пазар\", отбелязва финансовото ведомство.    Вероятността от победа на Георгиева е голяма, тъй като страните от ЕС имат 44 процента от гласовете в МВФ. За получаване на над 50 на сто за кандидатката от България е необходима допълнителна подкрепа от само няколко страни, отбелязва ТАСС.    \"Кандидатурата на Георгиева е правилен избор. Г-жа Георгиева е блестящ дипломат, всестранно подготвен икономист, образован високопрофесионален финансист. В ситуация на засилване на протекционизма в глобалната икономика нейният опит при решаването на задачите, свързани с развитието, ще бъде необходим повече от всякога\", се казва в съобщението на руското министерство.    Правителствата на ЕС избраха 65-годишната Георгиева, която е вторият най-важен човек в Световната банка, за кандидат на блока за позицията управляващ директор на МВФ след над 12 часа преговори в петък. Повечето страни от ЕС подкрепиха Георгиева, въпреки че кандидатурата й налага промяна в правилата на фонда, изискващи управляващият директор да бъде под 65 години, когато е назначен. \r\n   \r\n Германия не очаква възрастта на Георгиева да попречи тя да оглави МВФ, каза днес и говорителката на германското финансово министерство.    \r\n", "date": "2019.08.06", "title": "Русия подкрепя Кристалина Георгиева за шеф на МВФ: Тя е блестящ дипломат"}
{"url": "http://epicenter.bg/article/SASht--Kitay-manipulira-valutata-si/189838/7/0", "text": "Правителството на САЩ е установило, че Китай манипулира валутата си, и ще работи съвместно с Международния валутен фонд, за да се пребори с нелоялната конкуренция от страна на Пекин. Това заяви вчера в комюнике американският финансов министър Стивън Мнучин, цитиран от Ройтерс.    Китай остави курса на юана да спадне под ключовия праг от 7 юана за долар за първи път от над едно десетилетие и каза, че ще спре да купува селскостопански продукти от САЩ. Това разпали с още по-голяма сила търговската война между двете страни.    (БТА)", "date": "2019.08.06", "title": "САЩ: Китай манипулира валутата си"}
{"url": "http://epicenter.bg/article/Mazh-izmami-Amazon-s-300-000-evro--vrashtal-bokluk-vmesto-stoka/189842/7/0", "text": "Много от нас може би са изпитвали чувството, че животът им преминава във връщане на пакети с поръчана стока. Дали ще са дрехи от ASOS, които ни стоят разочароващо, или книга от Amazon, от която случайно се оказва, че сте си купили две. Но един мъж е превърнал връщането на доставки в изключително изгодно занимание, след като е измамил Amazon с 300 000 евро (около 600 000 лв.) като им е връщал обратно пакети пълни с боклук, разказва Ladbible.com, цитирано от trafficnews.bg.   Мъжът, за който се твърди, че се казва Хамес и е от Палма де Майорка, Испания, е бил арестуван във връзка с предполагаема измама, при която той е пълнил кутийки за устройства за iPhone с точно същия грамаж боклук, преди да ги върне обратно на Amazon. Според El Español и El Diario de Mallorca, по този начин Хамес и негов приятел са си получавали парите обратно от онлайн-гиганта, като същевременно са продавали получената стока.    На компанията ѝ е отнело известно време, за да установи, че я мамят, тъй като върнатите пакети стоят в складове, където кутиите се сканират автоматично, претеглят се и се подреждат на рафтове, без физически да бъдат проверени от служител на компанията.   Измамата е разкрита случайно, когато някой е търсил нещо по пакетите и е открил такъв, пълен с боклук. Дотогава мошеникът си е взимал обратно парите за \"бракуваната стока\", според политиката на Amazon, която позволява да бъде върната всяка доставка до 30 дни след получаването ѝ.   След като от Amazon са разбрали какво се случва, са започнали разследване на измамата от служители на групата за технологични измами от базата им на Балеарските острови. Според El Espanol, това е най-голямата регистрирана измама за Европа и втората за света.  Първенството държат Ерин и Леа Финан от Мунси, Индиана, които с подобна схема са измъкнали 1,2 милиона долара (близо 2 114 000 лева). След като са заловени, че редовно продават стока като конзоли за игри, смарт-часовници, таблети и електронни четци, те са осъдени на по 6 години затвор всеки, както и да върнат обратно цялата сума.   ", "date": "2019.08.06", "title": "Мъж измами Amazon с 300 000 евро, връщал боклук вместо стока"}
{"url": "http://epicenter.bg/article/Antoniu-Guterish---quot-Islyamska-darzhava-quot--razpolaga-s-okolo-300-miliona-dolara/189854/7/0", "text": "Терористичната организация \"Ислямска държава\" (ИД) разполага с около 300 милиона долара след загубата на така наречения си \"халифат\" в Ирак и Сирия, предаде Асошиейтед прес, като цитира доклад на генералния секретар на ООН Антониу Гутериш.   Гутериш предупреждава в документа, изпратен до Съвета за сигурност на ООН, че е възможно затишието в атаките на ИД да е временно, съобщи БТА.   Макар загубата на територии да е преустановила възможността на джихадистката групировка да получава доходи от продажба на петрол, тя разполага с достатъчно средства да финансира терористични нападения в Ирак, Сирия и други страни, става ясно от доклада.   Гутериш посочва, че най-често срещаният метод за финансиране на организацията е чрез неформални трансфери на пари. Друг възможен източник на средства са разграбените артефакти от владените от ИД територии. Според генералния секретар на ООН терористичната организация също така насърчава финансовата самодостатъчност на мрежата си от поддръжници и последователи в Близкия изток, Африка и Азия. В Сирия се развива тайна мрежа на ИД, подобна на тази в Ирак, като зачестяват атаките в контролираните от правителството райони.   Докладът обръща внимание и на съществуващите опасения във връзка със завръщането на чуждестранни бойци на ИД в родните им страни. По данни на няколко неназовани държави около 25 процента от чуждестранните бойци са били убити, а 15 процента са в неизвестност.   \"Като се има предвид, че приблизителният първоначален брой на присъединилите се към \"халифата\" чуждестранните бойци е около 40 000, тези проценти означават, че между 24 000 и 30 000 от тях са живи\", се подчертава в доклада.", "date": "2019.08.06", "title": "Антониу Гутериш: \"Ислямска държава\" разполага с около 300 милиона долара"}
{"url": "http://epicenter.bg/article/Otpusna-se-stomanenata-hvatka-okolo-zhenskata-shiya-v-Sauditska-Arabiya/189859/7/0", "text": "Жените в Саудитска Арабия на практика цял живот са в положението на непълнолетни, нуждаещи се от опека. Отскоро обаче освен да шофират, вече им позволяват сами да си вадят задграничен паспорт и да пътуват където искат.    Жените в Саудитска Арабия занапред ще решават сами дали да предприемат определено пътешествие или не. Саудитският владетел Салман и неговото правителство одобриха промени в законите, в резултат от които всеки гражданин на страната, навършил 21 години, има право да си извади задграничен паспорт и да пътува където иска. Така – поне на пръв поглед – приключва дългата епоха на опекунство над жените, което открай време предизвиква много противоречиви дискусии. Други промени в законите вече разрешават на жените да вписват в регистрите брак, развод или раждане на дете. Занапред жените ще имат право да изискват и да получават официално различни семейни документи и удостоверения. Декретите бяха публикувани в казионния саудитски седмичник „Ум Ал-Кура\".    Както е известно, Саудитска Арабия прилага изключително консервативни и рестриктивни правила по отношение на жените. Досега те бяха длъжни да взимат разрешение от съпруг, баща, брат или друг роднина-мъж всеки пък, когато пожелаеха да пътуват, а също така за следване в чужбина и за упражняване на определени професии. На практика през целия си живот жените юридически оставаха в положението на непълнолетни. Международната общност остро критикуваше тези правни норми в Саудитска Арабия, а постепенно и в самата страна се надигна съпротива.    Но под управлението на младия и амбициозен престолонаследник Салман Саудитска Арабия започна да разхлабва стоманената хватка, в която бяха приклещени жените. Преди година им saudi arabien frauenпозволиха да изкарват шофьорски книжки и да карат автомобил – едно решение с огромно символично значение, защото дотогава Саудитска Арабия беше единствената държава, в която жените нямаха право да шофират. Футболните стадиони също отвориха вратите си за жените, които освен това получиха правото да практикуват няколко професии, запазени дотогава единствено за мъже.    В резултат от тези относително либерални промени животът на много жени стана по-приятен и по-добър. Силно преувеличено обаче би било да се твърди, че в мюсюлманска Саудитска Арабия изведнъж е настъпило равенство между половете. Критиците твърдят, че реформите имат чисто козметичен характер и настояват за пълна отмяна на системата на опекунство над жените.    Както е известно, през последните години зачестиха случаите на жени, които бягат от Саудитска Арабия заради системата на опекунство и търсят свобода на Запад. Наскоро подобен случай имаше и с една от съпругите на дубайския владетел.  Източник: Deutsche Welle, Дарик", "date": "2019.08.06", "title": "Отпусна се стоманената хватка около женската шия в Саудитска Арабия"}
{"url": "http://epicenter.bg/article/Biolog--Izgoryalata-teritoriya-v-Sibir-e-kolkoto-Gartsiya/189879/7/0", "text": "По въпроса за площта на горските пожари в Сибир има някаква гигантска мистификация. Към 30 юли и към днешния ден цифрите се разминават драстично, коментира пред БНР биологът Андрей Ковачев.   Той каза, че \"Грийнпийс\" съобщава различни от тези на руските власти данни, като екоорганизацията заявява, че в момента горят 4 млн. хектара.   Очевидно има цензура и тоталният хаос, който цари, е чисто управленчески. 4 млн. хектара, аз вярвам на независимите източници, е една трета от България. А вече изгорялата територия е колкото тази на Гърция, каза Ковачев.   Той допълни, че още през май е имало пожари, но официалните руски медии и правителството са мълчали за тях до юли.   Причините за всичко това са безхаберие и некадърност. Можем да видим в България как се случва. В една държава, управлявана от частни интереси на някакви олигарси, при които шуробаджанащината и преклонението пред шефа са основните водещи сили. Няма как да оцелее истинският професионалист, само нагаждачите оцеляват и явно същата е ситуацията и в Русия, защото това са пълни глупости, което са направили.   През 2014 г. разделят страната на две основни зони – такива, които ще се пазят от пожари, а в другите не живеят хора и там дървесината излиза по-евтино от гасенето на пожари и определят, че изобщо няма да ги пипат, подчерта Андрей Ковачев.", "date": "2019.08.06", "title": "Биолог: Изгорялата територия в Сибир е колкото Гърция"}
{"url": "http://epicenter.bg/article/-Vzglyad--Gorskite-pozhari-v-Rusiya-porodiha-seriya-ot-mitove/189887/7/0", "text": "В резултат на първите успехи на пожарникарите, заедно със сибирската тайга, започнаха да гаснат и жестоките критики, които завладяха социалните мрежи. Какви ли не обвинения не бяха отправени към противопожарните служби и Министерството на извънредните ситуации, обвинявайки ги за милиони хектари горяща гора.   Как изглеждат пожарите в Русия и мерките за борба с тях на фона на световната практика? Какви ли не обвинения бяха отправени към руските власти и служители, отговорни за противопожарната работа в яростта на гражданското общество. По-специално, наред с други неща, може да се чуят критики към решението на руското Министерство на природните ресурси за въвеждането на „зона за контрол на горските пожари“ от ноември 2016 г. Според това решение е възможно да не се води борба с пожара, когато той не представлява заплаха за населени места или обекти на икономиката - при условие, че прогнозираните разходи за гасене надвишават прогнозните щети от самия пожар. Но в действителност това е глобална практика. Русия тук не се различава от редица други държави, на чиито територии огромни гори горят редовно. В чужбина имат същите проблеми, както в Русия: съставят се „Атласи на пожарна безопасност“, провежда се въздушна разузнавателна дейност, пожарникарите в САЩ активно изливат вода от въздуха и изпращат пожарни отряди за прочистване на района, но горите й изгарят, и изгарят. Например, според канадския департамент за природни ресурси, в страната през последното десетилетие всяка година изгарят около 1,75 милиона хектара гора. За седемте месеца на тази година 1,66 милиона хектара вече са обхванати от горски пожари. Очевидно властите на такава икономически развита и демократична държава като Канада също по някакви логични причини умишлено не се борят с мащабните горски пожари. Нещо повече, канадските правителствени служители наричат тази година „нормална“ по отношение на проблемите с горските пожари (това беше докладвано, по-специално, от канала за трансгранично сътрудничество). Според канадския департамент за природни ресурси в страната изгарят 2,5 милиона хектара гора всяка година, а горските пожари канадските експерти наричат \"неразделна част от поддържането на горската екосистема\". Руските социални мрежи публикуват много снимки на опушен Иркутск или Красноярск, но приблизително същото може да се намери на страниците на жителите на канадския Калгари (Алберта) или градовете на провинция Британска Колумбия. Близо милион хектари гора вече бяха унищожени през тази година в Американска Аляска, в съседство с Канада, и много животни и птици загинаха. Според съобщения в медиите десетки и стотици огнища на горски пожари просто не се гасят, защото на практика не живеят хора. На този фон е странно да се чете неотдавнашна статия на Los Angeles Times, че в навечерието на най-горещите и най-сухите месеци на годината в Лос Анджелис не достигат стотици пожарникари, които бяха съкратени от Калифорнийския департамент по горско стопанство и противопожарна защита. И това е в един от най-гъсто населените американски щати, в който страшните пожари отдавна са синоним на това природно бедствие. В тази връзка беше интересно да чуем предложението на президента на САЩ Доналд Тръмп към руския лидер Владимир Путин за възможната помощ на американците при гасене на сибирските пожари - докато у дома в Калифорния имат истинска екологична катастрофа със плашеща редовност. Миналата година, например, в северната част на щата, град Рай напълно изгоря за няколко часа: нито техниката, нито пожарната, нито усилията на доброволците помогнаха. 2019 г. като цяло се оказа рекордна по пожари в Арктическа зона: Сибир, Канада, Аляска, Гренландия - пръстенът на горските пожари е невероятен. Лятото по северните ширини е безпрецедентно сухо, времето е горещо. Според статистиката на Европейския център за прогнози за метеорологичните условия в глобалния субполярен регион ежедневно започват от 250 до 300 пожара, което е четири до пет пъти по-високо от обикновено. Учените приписват това, наред с други неща, на факта, че огънят прониква дълбоко в торфена почва, освобождавайки въглеводород, натрупан там в продължение на стотици години, което води до безпрецедентен интензитет на изгаряне. Разбира се, руските горски пожарникари във всеки случай имат какво да научат в чужбина. Във Финландия или Беларус се опитват да се справят с горските пожари на ранен етап, благодарение на изградена система за предупреждение. Но това са сравнително малки европейски държави. И какво да правим, когато труднодостъпни гори горят в район, равен на Белгия? Германия, Канада, Испания, САЩ и редица други страни също имат развита система за наблюдение на горските пожари. Непрекъснато се провежда мащабна пропаганда на защитата на горите, голям брой доброволци участват в потушаването на пожарите, извършват се контролирани (планирани) изгаряния и ежегодно се отделят сериозни средства за предотвратяване на пожари. „Контролните зони“ в Канада не са територия на пасивното наблюдение на пожара. Напротив, те активно наблюдават ситуацията и, ако е необходимо, извършват хирургическа интервенция. Руските експерти обаче не винаги имат сили и ресурси да следват водещите световни практики. Същото се отнася и за информационния компонент: благодарение на ежедневно актуализирания уебсайт на Националния център за противопожарни ситуации, жителите на Канада виждат обективна картина на горски пожари и мерките, предприети от властите за овладяването им. За съжаление в Русия няма нищо подобно. И още няколко думи за последствията. Когато медиите пишат, че в Русия горят почти три милиона хектара горска земя, тази цифра наистина предизвиква сериозна загриженост и тревога. Исторически (поне 45 хиляди години) човек влияе на тропическите и северните гори, а днес основната заплаха за нашите гори не е изсичането и продажбата на дървесина в чужбина, чиито обеми дори при отчитане на незаконния лесовъдски бизнес не достигат времената на СССР, а пожарите. Независимо от това, според статистиката на „Росселхоз“ през последните 20 години горската площ в Русия е нараснала със 79 милиона хектара. Според изчисленията на Организацията за прехрана и земеделие на Организацията на обединените нации, Русия притежава 20,4% от горите в света, или повече от осем милиона квадратни километра горска площ. А от тях само 30 хиляди квадратни километра в момента страдат от пожари. Затова не бива сляпо да приемаме с вяра твърденията, че Русия ще загуби огромните си гори през следващите години. Ситуацията с горските пожари наистина е сложна, но няма място да се говори за катастрофа, особено ако сравним с това, което се случва в чужбина. В условията на неочаквано сложна година хиляди спасители, военни и доброволци правят всичко, за да предотвратят появата на пожари в райони, които са гъсто населени и, ако е възможно, да премахнат последиците от изгарянето на горите.    ", "date": "2019.08.06", "title": "„Взгляд“: Горските пожари в Русия породиха серия от митове"}
{"url": "http://epicenter.bg/article/Nay-bogatite-hora-v-sveta-sa-zagubili-nad-100-mlrd--dolara-za-den/189889/7/0", "text": "Най-богатите хора в света са загубили повече от 100 милиарда долара за 1 ден, заради спад на финансовите пазари, пише Forbes.   Общо според изданието 500-те най-богати бизнесмени са загубили 117 милиарда долара. Основателят на Amazon Джеф Безос се е разделил с почти 3,5 милиарда долара. Бернар Арно, президентът на групата Louis Vuitton Moet Hennessy е загубил 4 милиарда долара, а основателят на Facebook Марк Зукърбърг - 2,7 милиарда долара.   Изданието обяснява срива на пазарите с изострянето на търговските отношения между Китай и САЩ. На 1 август Доналд Тръмп обяви, че от септември Вашингтон ще наложи 10% мито върху стоки от Китай на стойност 300 милиарда долара.   Няколко дни по-късно Китайската народна банка понижи курса на юана спрямо долара до минимума му от декември миналата година. В отговор Министерството на финансите на САЩ включи Китай в списъка на страните, манипулиращи валутата. Американското финансово ведомство също възнамерява да сезира Световната търговска организация.   Пекин твърди, че страната не планира да превърне юана в инструмент в търговски конфликт със САЩ и обясни нестабилността на китайската валута с външни фактори.   Източник: Нова.тв", "date": "2019.08.06", "title": "Най-богатите хора в света са загубили над 100 млрд. долара за ден заради политиката на Тръмп"}
{"url": "http://epicenter.bg/article/ES--Nyama-da-promenyame-Brekzit--no-mozhe-da-pregovaryame-s-Velikobritaniya/189890/7/0", "text": "Европейският съюз каза, че е готов за преговори, ако британският министър-председател Борис Джонсън иска да обсъди излизането на Великобритания от общността, но подчерта, че споразумението за Брекзит не подлежи на предоговаряне, предаде Асошиейтед прес, цитирана от БТА и Новини.бг.    Говорителката на Европейската комисия Аника Брайтхарт заяви, че споразумението за Брекзит е \"най-добрата възможна сделка\", която Великобритания ще получи.    По думите й Брюксел е на разположение, ако Лондон \"желае да преговаря и да разясни своята позиция по-подробно\".    Британският министър Майкъл Гоув, отговарящ за планирането на Брекзит без сделка, каза, че е натъжен от нежеланието на ЕС да започне нови обсъждания за споразумение за излизане на Великобритания от общността, но заяви, че Лондон остава готов за преговори за нова сделка, посочва Ройтерс.    \"Дълбоко съм натъжен, че сега ЕС, изглежда, отказва да преговаря с Великобритания\", каза той.    \"Министър-председателят е ясен: той иска да договори добра сделка с ЕС и ще приложи цялата енергия на правителството, и ще направи така, че да можем да договорим нова сделка в дух на приятелство\", заяви Гоув.    \"Наистина имаме нужда от нов подход. Каквото и да стане, макар да оставаме готови и да имаме желание за преговори, ЕС трябва да разбере, че напускаме на 31 октомври, със или без сделка\", каза той.    Ирландският министър-председател Лио Варадкар заяви, че Великобритания и ЕС ще водят преговори години наред, дори при Брекзит без сделка.    \"Не се разбира напълно, че това няма да приключи на 31 октомври. Някои хора, които познавам, са се уморили от Брекзит и може да помислят, че това би трябвало да приключи на 31 октомври, със или без сделка\", каза той.    \"Ако няма сделка, тогава в определен момент ще трябва да започнем преговори отново, а първите въпроси в дневния ред ще бъдат правата на гражданите, финансовото уреждане и решението за ирландската граница\", заяви Варадкар.    По думите му при Брекзит без сделка няма да отпадне предпазният механизъм за ирландската граница, срещу който се противопоставя Джонсън.  ", "date": "2019.08.06", "title": "ЕС: Няма да променяме Брекзит, но може да преговаряме с Великобритания"}
{"url": "http://epicenter.bg/article/Italiya-vavezhda-globa-ot-1-milion-evro-za-spasyavane-na-bezhantsi/189893/7/0", "text": "Управлението на Върховния комисариат на ООН за бежанците (ВКБ) е сериозно обезпокоено от решението на италианското правителство да одобри със закон налагането на глоби за кораби и капитаните им, които спасяват емигранти в Средиземно море.   Одобрените от парламента изменения предвиждат глоба до 1 милион евро за частни плавателни средства, които се занимават със спасяване на хора и нарушават заповедта за навлизане в териториалните води. Едновременно с това корабът подлежи на незабавна конфискация.   От Комисариата подчертават отново, че въвеждането на финансови или други глоби за капитаните на кораби може да подкопае дейността на частните плавателни средства при спасителни дейности в морето.   По-голямата част от европейските държави отказаха да провеждат спасителни операции в Средиземно море. В момента единствено неправителствените организации оказват помощ при спасяването на живота на бежанци и мигранти, които предприемат опасни опити да прекосят морето и да стигнат до Европа. Върховният комисариат за бежанците смята, че проявата на човечност от страна на неправителствените организации не бива да се разглеждат като престъпление или да се стигматизират.   Неправителствените организации и частните плавателни средства не трябва да бъдат заставяни да връщат спасените хора в Либия или да ги предават на либийската брегова охрана, което би застрашило живота на мигрантите и бежанците.    Източник: Нова.тв", "date": "2019.08.06", "title": "Италия въвежда глоба от 1 милион евро за спасяване на бежанци"}
{"url": "http://epicenter.bg/article/Prof--Iskra-Baeva--Zhivkov-olitsetvoryava-epoha--v-koyato-nyama-demokratsiya--no-ima-barza-modernizatsiya/189851/11/0", "text": "      - Няма никакво съмнение, че Тодор Живков е противоречива личност и то не само сега, а и по времето, когато управляваше, тоест от 50-те години – защото през 1954 г. е избран за първи секретар на ЦК на БКП, а през 1956 г. се утвърждава във властта и оттогава управлява вече страната до 10 ноември 1989 г. Тогава официалната пропаганда хвалеше Тодор Живков, но неофициалното обществено мнение можем да видим в акциите на относително малкото противници на системата в социалистическа България и на немногобройните дисиденти, създали дисидентското движение през 1988 г. – то беше съвършено различно. Обществото критикуваше Тодор Живков и то с нарастващ критицизъм, особено през 80-те години, когато започват енергийните трудности и в България се въвежда режим на тока – 3 часа с ток и 3 часа без ток, започна „възродителният процес”, който драстично наруши правата на българските турци. С други думи, нарастващото напрежение се отрази на оценката за управляващия еднолично Тодор Живков. След свалянето на Живков тази оценка се променяше непрекъснато и до ден днешен. В началото след свалянето на Живков на 10 ноември 1989 г. оценката за него беше изцяло негативна, нямаше защитници, ако изключим неговото семейство и най-близки съратници, но дори и между най-близките на Тодор Живков се чуха остро критични оценки срещу него – от Веселин Андреев, Георги Джагаров и др. Тодор Живков обаче имаше съдба, на която други политици и държавници могат да завидят. Той управлява много дълго, след това беше свален, преживя период на пълно отрицание, беше обруган, след което настроенията към него започнаха да се променят и той завърши живота си на 5 август 1998 г. в атмосфера, когато все по-голяма част от българите започнаха да оценяват неговото управление като нещо добро, макар и останало в миналото. Той имаше възможност да надживее управлението си, да преживее падение, но да завърши живота си в относителен обществен комфорт – много политици, включително и дисиденти го посещаваха в дома му. Тодор Живков винаги е бил противоречива личност. Що се отнася до историческата оценка – имаше остра дискусия за учебниците по история за гимназията – главно за епохата на социализма, в която от 45 години 35 са свързани с Тодор Живков. Спорът беше и по личността на Тодор Живков. Имаше упреци, че той присъства на снимки, отбелязан е и личност на епохата, но аз не мисля, че може да се пише история без водещите личности. За сравнение ще припомня мястото, което заема в германската история една такава не просто спорна, а напълно отрицателна личност като Адолф Хитлер. Историята е история. От нея не могат да се задраскват личности само защото в определена политическа ситуация те не са желани. Историята трябва да представи всички личности, разбира се, със съответната оценка.   - Абсолютно обективна оценка няма никога и не може да има. Нима може да имаме обективна оценка например за управлението на Стефан Стамболов? Повече от век е минал от това управление, но оценките са различни и не могат да бъдат абсолютно обективни, да не споменавам за по-стари личности. Но всяко време и неговите историци са длъжни да дават своите оценки. В тях винаги има субективизъм, има и отражение на времето, в което живеят тези историци. И аз като историчка съм се занимавала със социализма и дори съм написала биография на Тодор Живков – една неголяма, но мисля, неостаряла биография. И може би сега моята оценка е малко по-различна от времето, когато писах биографията, тъй като с отдалечаването от времето и най-вече с проблемите, които поставя пред нас съвременността, започваме да променяме и оценката си за миналото. Колкото по-добре живеем днес, толкова по-критични сме към миналото. За съжаление, вярно е и обратното. Колкото по-големи проблеми имаме в днешното време, толкова повече хора се обръщат назад – отчасти с носталгия, но по-скоро с желание да сравнят настоящето с миналото. Това е желание, което може да изиграе и положителна роля, ако го обърнем към днешния ден и към бъдещето, сиреч това, което ни е харесало в миналото, да се опитаме да реализираме днес и за утре. Абсолютно обективна оценка не може да има и сега, ако погледнете оценките на политици, анализатори, историци, политолози, ще видите, че те се колебаят между пълното отрицание и възхвалата. Моят опит на историчка показва, че нито едното, нито другото може да бъде вярно. В живота има и черно, и бяло, и светлосенки. Тодор Живков е несъмнена фигура в историята на България и ще продължава да олицетворява онази епоха, в която нямаше политически свободи, в която управлението беше еднопартийно, недемократично, ограничени бяха не само политическите, но и гражданските права. Едновременно с това обаче една епоха, в която беше извършена ускорена модернизация на България. Страната беше индустриализирана. Населението беше високообразовано, културата стана достъпна, в нея бе включена значителна част от населението. Като всяка епоха и като всяка историческа личност тази епоха и тази личност достигнаха до своя край и завършиха с неуспех.   - Мисля, че знаем много. Много беше изписано не толкова, докато той управляваше, макар че точно тогава излезе официалната биография на Тодор Живков. Но тя беше официална, което означава, че е написана с желанието да се възхвалява неговото управление, което няма как да я направи вярна. След 1989 г. започна едно трескаво търсене на скрити факти и публикуване на най-различни тези, за съжаление голяма част от тях се оказаха неверни. Създадоха се много митове около Тодор Живков – едни казаха, че той е едва ли не незаконен син на цар Фердинанд, други, че е от ромски произход и други най-странни твърдения. А ако можем за говорим за неща, които съвременното общество не знае, то това ще бъде по-скоро това: днешното поколение не знае как да се оправи сред многобройните митове за семейството на Тодор Живков. Но сериозните историци вече са описали неговия живот и едва ли има нещо, което да е останало в тайна. Митовете са свързани както с личността му, семейството му – съпругата му Мара Малеева, дъщеря му Людмила, сина му Владимир. Един от митовете беше за милионите на Тодор Живков в швейцарски банки. Той се оказа също толкова неверен, колкото и повече други.   - Тодор Живков идва заедно с партията, към която принадлежи. Той е участник в съпротивителното движение, макар и не като партизанин или като герой от съпротивата, а по-скоро като координатор, осъществяващ връзката между централното ръководство и партизанското движение. Веднага след 9 септември той заема високи постове в София – както в милицията, така и партийни.   Малко по-късно заема един много важен пост – ръководител на столичната организация на БКП. Той е много важен, тъй като това е най-голямата партийна организация и е в столицата, сиреч до мястото, където се развиват основните събития, което дава добър старт за път нагоре. Това само по себе си е достатъчно висок пост. Но за пътя на Живков към върховете на БКП, а оттам и на държавата, тъй като това е партия-държава, водеща роля има обстоятелството, че след смъртта на Сталин започва процес на десталинизация и хората, които са били над него – по това време Вълко Червенков и неговите съратници – стават неудобни за новото съветско ръководство на Никита Хрушчов – първи секретар на ЦК на КПСС. Той започва да търси наследник на Червенков, но не сред сталинистите в България. И след кратко колебание се спира на Тодор Живков.   Предимството на Живков при този избор е, че никога не е живял в Съветския съюз, не е бил емигрант там, бил е от така наречените национални комунисти, сиреч участвал е в съпротивителното движение в самата България. Такъв е обликът на новия екип управленци, желани от Хрушчов – които не са били близки на Сталин и не са живели в Съветския съюз. Така се стига до избирането на Живков за първи секретар на ЦК на БКП на Шестия конгрес, проведен през 1954 г. За да достигне до еднолична власт обаче, ще му трябват още няколко години. Първо, през 1956 г. на Априлския пленум той успява да отстрани Вълко Червенков – разбира се, в светлината на решенията на 20 конгрес на КПСС, когато Хрушчов в своя „секретен доклад“ предприема атака срещу Сталиновото наследство и срещу Сталин. От тази атмосфера се възползва Тодор Живков, за да отстрани сталинистите и в България. Но ще му трябват още 5 години, за да заеме и поста министър-председател през 1962 г., след което управлява на практика не само като партиен, а и като държавен лидер: до 1971 г. като министър-председател, а от 1971 г. като председател на Държавния съвет, което е колективният орган на висшата държавна власт в Народна република България.   - Ще започна с минусите, защото не бива да се поддаваме на настроенията, които битуват в части от сегашното общество, че всичко по времето на Тодор Живков е било много добро. Това не е така. България е част от системата на държавен социализъм от съветски тип, в която има еднопартийна власт, без право на алтернативни политически партии. В България съществува още една политическа партия – БЗНС, но това е партия, която се е отказала от собствената си програма и е приела да изпълнява програмата на управляващата БКП.   И в двете конституции на България – Димитровската от 1947 г. и Живковската от 1971 г. – са декларирани гражданските и политическите права, но те не могат да се реализирани, тъй като няма институции, към които човек може да се обърне, ако са погазени правата му.   Политически свободи няма. Има преследване на инакомислещите, включително и в Наказателния кодекс е записано правото на органите за сигурност, най-вече Държавна сигурност, да преследват хора, които изразяват други политически убеждения. България е затворена държава, която не осигурява свобода на движение на своето население. Това не означава, че българите не са пътували. Пътували са и в социалистически, и в капиталистически държави, но само след като им бъде дадено от милицията разрешение и им бъде издаден международен паспорт. В сферата на духовността има политическа цензура, не се печатат книги, които не отговарят на официалната комунистическа идеология, а това важи и за театъра, киното, изобразителното изкуство и дори музиката. Това са негативите.   Ако говорим за позитивите, те са свързани с модернизационните процеси. Не твърдя, че само при социализма има модернизация в България. Но ако сравним двете Българии до онзи момент – Третото българско царство и Социалистическа България, ако сравним процесите на модернизация в тях, ще видим, че в Царство България те се развиват много бавно. За 67-те години на Царство България огромната част от населението, най-вече селяните, продължават да живеят в мизерия, при условия, които не отговарят на идеята за модерен човек. В социалистическия период, който продължава 45 години, има ускорена модернизация, вярно, извършена на висока човешка цена, защото не бива да забравяме, че модернизацията става за сметка на селото, на ускорената урбанизация, хората напускат селото и отиват да живеят в градовете. Но процесът на ускорена модернизация дава видими резултати. Ние посрещаме 1989 г. с едно на практика грамотно общество, дори и ромското население е ограмотено – наистина не много лесно и не съвсем доброволно, но в крайна сметка това е направено, с всеобхватна здравна система, с широка масова култура, достъпна до цялото население широка мрежа от кина, театри, художествени галерии и дори опери, което осигурява достъпност и благодарение на ниското заплащане за посещенията в тези институции. Книгоиздаване, при което има строга политическа цензура, но книгата като цена и разнообразие на жанрове е напълно достъпна до населението. Навсякъде има библиотеки, културни домове, читалища. Това е добре организирана модерна държава, към което трябва да прибавим и индустриализацията – изграждането на социалистическа индустрия, голяма част от която се оказа неприспособена за пазарното общество и не успя да издържи на конкуренцията, но голяма част от тази индустрия беше и съзнателно унищожена в годините на прехода. Не защото беше неконкурентноспособна, а заради частни интереси, алчност, апетити за по-големи печалби и всичко, което познаваме от последните 30 години.   - В този въпрос се съдържа и част от отговора. След като тези млади хора не са живели в епохата на социализма, те няма как да изпитват носталгия по него. Това явление, което често се нарича носталгия, не може да бъде определено така. Носталгия могат да изпитват възрастните хора, които са живели тогава и живеят сега, които сравняват мизерното си сегашно съществуване – като имам предвид размера на пенсиите на възрастните хора – с времето, в което са били млади, работели са, живели са. При тях има определено носталгия. Не при всички, защото тук има и политическо разделение. Докато при младите хора – една част от тях, не всички – е друго. Има такива, които смятат, че по времето на социализма е имало неща, които сега ги няма, но които са били добри. Това не е носталгия – това е социална оценка. В повечето случаи това са хора, които харесват социалната справедливост, социалната сигурност, духа на обществото, което е съществувало преди 30 години. Те не искат да се върнат назад, защото никой от тях не иска да загуби правото си на свободно движение, правото си на свободно политическо и обществено изразяване, правото на сдружение и т.н. Те искат нещата, които са били добри в миналото, да се възстановят и реализират сега, в условията на демокрация. И това тяхно желание е достойно не само за уважение, а е надежда и за бъдещето, ако съумеят да го реализират. Защото живеем в общество с много недъзи, много недостатъци, и точно такава воля е необходима – особено сред младото поколение, за да може да обществото да се излекува от недъзите, да се възстановят идеалите за социална справедливост за всички, а не само за шепа успели. И в това, че младежите заемат някои части от модела на социализма, няма нищо лошо. Ако могат да вземат доброто от социализма и да го пренесат в сегашното ни демократично общество, това би било добре за всички.  ", "date": "2019.08.06", "title": "Проф. Искра Баева: Живков олицетворява епоха, в която няма демокрация, но има бърза модернизация"}
{"url": "http://epicenter.bg/article/Kravi-i-drehi---kak-izpolzvaneto-na-zemyata-se-otrazyava-na-klimata/189857/11/0", "text": "Докато хората в богатите страни водят дебати дали е етично да се пътува със самолет или да се горят въглища, по-малко се говори за земеделие, лесовъдство и други начини на използване на земята, които са източник на около една четвърт от променящите климата парникови емисии.  Хората ще трябва да променят начина, по който ядат и се обличат. Това твърдят учени, участващи в изготвянето на нов доклад на Междуправителствената комисия на ООН за климатичните промени (МККП), който се очаква да бъде публикуван в четвъртък в Женева.   Кравите и другите преживни животни отделят метан от предната и задната си част, защото ферментират храната, преди да я смелят.   \"Не можем да принудим добитъка да спре да изпуска газове\", каза с ирония председателят на Асоциацията на швейцарските фермери Маркус Ритер.  Има обаче много начини земеделието да стане по-устойчиво и да щади повече климата.   Потребителите също ще имат важна роля в това, казаха пред ДПА двама от германските съавтори на доклада на МККП на ООН преди началото на заседанието на комисията в петък в Женева за доработване на последните детайли на документа.   \"Въпросът за използването на земята заслужава сериозно внимание\", заяви Александър Поп, който работи в Потсдамския институт за изследване на въздействието върху климата.   \"Така, както вървят нещата, може в бъдеще да имаме на Земята 9 милиарда души\", каза той. \"Ако потреблението в африканските страни и Китай догони това в западните страни, ще имаме сериозен проблем\", заяви Поп.   \"Повърхността на Земята е ограничена, населението расте и са нужни повече площи за храна и влакнодайни култури, които се използват за производството на дрехи\", каза Алмут Арнет, еколог в Технологичния институт в Карлсруе.   Увеличаващото се благоденствие обикновено води до повече консумация на месо, заяви тя, допълвайки, че използването на земята също допринася за климатичните промени заради торенето и обезлесяването.  Хората трябва да променят начина си на хранене и да ядат по-малко месо според учените.   \"Завръщане към неделния семеен обяд\", каза Поп, имайки предвид старата традиция месо да се приготвя веднъж седмично като специално ядене.   Според германското министерство на околната среда 91,6 процента от наличната световна земеделска земя се използва за пасища или за отглеждане на фуражни култури.  \"Ако се намали отглеждането на преживни животни, ще се освободи повече площ за отглеждане на хранителни култури и залесяване\", каза Арнет.   По данни на германското министерство на околната среда отглеждането на 1 килограм зеленчуци произвежда парникови емисии, които възлизат на 153 грама въглероден диоксид. Биоземеделието намалява тези стойности до 130 гр.   За 1 кг говеждо в атмосферата влизат 13,3 кг въглероден диоксид - при 11,4 кг при биоговеждото.   Проблемът не е само с потребителите и техните навици, но и в правителствата и тяхната политика.   В свой доклад от месец май междуправителствената комисия за биоразнообразието и екосистемите остро разкритикува земеделските субсидии.   По оценка на комисията развитите страни са похарчили през 2015 г. 100 милиарда долара за субсидии, които са потенциално вредни за околната среда.  Според Арнет потребителите обаче също допринасят за прекаленото земеделие, купувайки и изхвърляйки повече храна, отколкото изяждат.   \"Потребителите също биха могли да се запитат: нужно ли е да си купувам пет нови тениски, няма ли да ми стигне старата?\", добави тя.   При отглеждането на памук се използват пестициди и много вода.   Прекалената употреба на химикали и вода също има връзка с парниковите газове. Според изследване на базирания в Женева Международен търговски център (МТЦ) върху памука и климатичните промени торовете са важен източник на диазотен оксид - газ, който играе роля за глобалното затопляне.   В добавка към това са нужни и въглеродни горива за работата на помпите, които напояват памуковите полета.   Според МТЦ, който е съвместна структура на ООН и Световната търговска организация, земеделието и стопаните, занимаващи се с отглеждане на памук, също страдат от повишаването на глобалните температури и променящите се тенденции при времето.   Макар че някои страни по-високите температури може да доведат до по-добри реколти, прекалената жега има отрицателен ефект, пишат авторите. Намаляващите количества вода и все по-непредсказуемите валежи също пречат на земеделците.   \"Веригата на стойността на памука едновременно допринася за климатичните промени и е изложена на риск от тяхното въздействие\", се казва в доклада на МТЦ.  ", "date": "2019.08.06", "title": "Крави и дрехи - как използването на земята се отразява на климата"}
{"url": "http://epicenter.bg/article/Ivan-Garelov--Koy-se-strahuva-ot-Maya-Manolova-/189869/11/0", "text": "    Едва ли има друг човек в България , на когото през последните месеци да е бил задаван стотици пъти един и същи въпрос - ще се кандидатира ли за кмет на София?  След като се изясни, че вероятно това ще стане, Мая се превърна в човека , за който се пише всичко, което би я накарало да се откаже или най-малкото - да откаже хората да гласуват за нея. Това вече е сигурно доказателство, че някой много се страхува от енергичната и ефективна жена, изпълнила със съдържание поста , който заема. Доказателство също така, че тя има големи шансове да разбърка статуквото у нас. Докато не беше известно отношението на Корнелия Нинова, някои коментатори, подвизаващи се напоследък в лявото пространство  се опитваха да влязат предварително в тон с лидерката. Стигнаха до там да твърдят, че зад Манолова стои Бойко Борисов :“Мая Манолова е човекът на ГЕРБ, а не на БСП, въпреки че беше неин член.“   След като Нинова се изказа благосклонно за кандидатурата на Мая, всичките влъхви на левицата заговориха, че Мая е най-добрият кандидат. С тази особеност, че те я сочеха като кандидат на БСП, а не за независим, подкрепен от партията, както и от всеки, който пожелае.   По този начин те побързаха да си я присвоят, без да се интересуват, че ще отблъснат гласове от старата десница, които може би ще решат двубоя на втория тур: “Промяната в София е кауза, зад която може да застанат и десни, и центристи. Но без БСП Мая няма как да успее.“ Да, без да е подкрепена от БСП, Мая няма да успее. На последните евроизбори левицата отбеляза най-висок успех в София. Разликата с ГЕРБ беше само 15 000 гласа. Така е, но също така е вярно, че без Мая БСП няма шанс да постигне нещо особено в предстоящите избори. Тя е тази,  която ще влезе в битката с ореола на любимец на хората, с най-висок рейтинг в държавата, с авторитета на независим политик .  Може и това да не стигне. Защото в София е силно влиянието на „старата десница“. Ще преглътнат ли те „червеното „ минало на Манолова?   Софиянци са разгневени от застъпващите се гафове и скандали на очевидно износената Фандъкова и ще се обединят с надежда да стигнат до балотаж. Ако се стигне обаче до избор между Фандъкова и Манолова , ще спечели този,  който привлече гласове от „сините“ избиратели.   А това може да постигне само Манолова. От БСП трябва да имат предвид този факт и да посвият претенциите си към самостоятелната Мая. А тези, които се страхуват от Мая Манолова,  не си губят времето в догадки. Активизирани са медиите, в които те имат влияние. В употреба са пуснати изобилие от кандидати с някакъв критичен и протестен профил, които да откраднат каквото могат от гласовете на Манолова.   В коментарите силно да се акцентира на лявото минало на Мая. Стигна се до там да се твърди, че тя нямала шансове, защото по произход не е софиянка, а „който заложи на софиянец, вече води с две обиколки.“ Истина е, че София винаги е била синя, крепост на демократичните сили. Но нека се разберем за същността на това клише.   Първо-през годините софиянци подкрепяха десните , защото левицата се считаше за носител на старото , ретроградното, отреченото минало.   Днес кой е носител на корумпирано управление? Кой спъва развитието на столицата? Второ-София не е само от софиянци по произход.   И никога не е била. Тя е била винаги притегателен център за умните и образовани хора, търсещи изява и среда. Тук се раждали прогресивните и демократични идеи. София е на хората , които живеят , работят и творят в нея.   Те ще изберат своя кмет по собствените си интереси. Всякакви други тълкувания са толкова ретроградни и дребнави , че не си струва да се спори за тях.", "date": "2019.08.06", "title": "Иван Гарелов: Кой се страхува от Мая Манолова "}
{"url": "http://epicenter.bg/article/Georgi-Markov-/189867/11/33", "text": "      Първо, лично за мен отказ от страна на Мая Манолова да се кандидатира за кмет на София е една умна постъпка. Защо? -  , които разчитат на нея, включително и тези, които имат висящи преписки.   -    без чиято благословия тя не можеше да стане Омбудсман. Той й даде шанс и тя се справи. Така че – лоялност за лоялност, жест за жест.    - Очевидно е разбрала, че   Тя може дори да сезира Конституционния съд.   - Очевидно е разбрала, че    - Очевидно е разбрала, че  , но времето за това предстои.   ", "date": "2019.08.06", "title": "Георги Марков: Отказът на Мая Манолова би бил умен ход! Да не се бута сега в загубен мач!"}
{"url": "http://epicenter.bg/article/Shte-ima-li-bitka-za-Sofiya--Da--ako-BSP-nameri-vtori-Radev--/189880/11/0", "text": "Националният омбудсман Мая Манолова, чиито рейтинг е почти равен на този на президента Румен Радев, няма да участва в най-важното политическо състезание за годината - надпреварата за кмет на София.    Тази новина гръмна в две издания, но източниците им са анонимни, което подлага на сериозно съмнение написаното. И поражда въпроса защо се прави това.  Но дори и изложеното в материалите на „Труд“ и на „Пик“ да не е вярно, темата как ще изглеждат местните избори в най-големия български град остава.    Няколко часа по-късно Манолова отговори през сайта на „24 часа“.  , каза националният омбудсман. Всеки да го тълкува, както си иска.    Мая очевидно знае как да породи драматично напрежение и да изостри вниманието на публиката.    Какво имаме на кандидат-кметската арена в София досега?    . Казва, че ще го направи през септември (на предишните общински избори, които се проведоха също в края на октомври като предстоящите, тя даде заявка за участие в края на август). Досега Фандъкова е печелила доверието на софиянци от раз - винаги на първи тур. Кметът успя да запази постоянно висок рейтинг през годините, което е истинско чудо за български политик. Може би защото гражданите виждаха как София изглежда все по-модерно, особено транспортът ѝ, без в същото време да чуват от кмета си нападки към политическите опоненти. Фандъкова не се държеше като средностатистически български политик, въпреки че не просто членува в политическа партия – управляващата ГЕРБ, но и заема висок пост в нея – този на зам.-председател.  Но съвсем наскоро в интервю за „24 часа“ кметът „показа зъби“ на евентуалните си конкуренти за кметския кабинет на „Московска“ 33.  „ , казва Йорданка Фандъкова. Така в едно изречение тя на практика атакува БСП като партия, за която една евентуална победа в столицата би дала възможност да говори за промяна на политическия климат в страната и предсрочни парламентарни избори. Но атакува персонално и Мая Манолова, за която постът на кмет на София би било не просто огромен успех, но и трамплин за още по-високи постове в държавата. И това е обяснимо.   Може да се приеме, че ако Йорданка Фандъкова се кандидатира за четвърти мандат, изходът в София изглежда в голяма степен предрешен. Зад нея е управляващата партия ГЕРБ и лично премиерът Бойко Борисов, който не просто държи на \"Данчето\".  –  върху партия ГЕРБ, върху управлението на ГЕРБ - все пак столицата е неговата витрина, но и лично върху него, бившия кмет на София и настоящ премиер.  Медиите ще започнат да броят пораженията на управляващата партия (ако ще да е в най-малкото обезлюдено планинско село) и да  засипват и него, и всеки по-виден политик от ГЕРБ с въпроса: Виждат ли началото на края на ерата Борисов/ерата ГЕРБ?         Но срещу Фандъкова е „Граф Игнатиев“. Ремонтът на емблематичната софийска улица продължи непростимо дълго, струва необяснимо скъпо и каквото и да говорят от общината – резултатът е разочароващ!  Не само това - срещу управлението на екипа на Фандъкова излизат все повече и повече критики: Ларгото, въздуха, боклука, детските градини...   Но въпреки всички дефекти на столичните ремонти, въпреки неизбежното изхабяване на всеки управленец, застоял се на власт,          На последните избори  традиционната десница е втора в 23-и и в 24-и столични избирателни района с резултат под 20%. А в 25-и район „Демократична България“ остана на четвърто място, изпреварена от ГЕРБ, БСП и ВМРО. Общо 54 215 души са гласували за десните. Недостатъчно за победа в София. Недостатъчно дори за балотаж, за което са необходими около 100 000 гласа.      ако - още с обявяването на кандидатурата си не изглежда прекалено червена, което веднага би активирало антикомунистическия рефлекс, а потърси подкрепата на широки обществени слоеве и политически формации, които са срещу ГЕРБ. А, ако достигне до втори тур – създаде истински фронт срещу управляващата партия.    Лесно е да се каже, трудно е да се направи.     Тя знае как се прави това. С дейността си на омбудсман показа не само изключителна енергичност и социална чувствителност – постави въпросите за прекомерните права на т.нар. естествени монополисти  , на банките, застана зад справедливите искания на медицинските сестри за достойно заплащане. Това топли сърцата на традиционните симпатизанти на левицата.  Други нейни битки няма как да не харесат на патриотите – като тази срещу двойния стандарт на храните.     Което се вижда и от лагера на привържениците на сегашното статукво, олицетворявано от Фандъкова.   Всяка нейна стъпка ще се следи още по-внимателно, отколкото досега, всяка реплика ще се анализира.    Ако новината, че Манолова се отказва от участие в местните избори излезе невярна, тя също ще влезе в графата „мерки срещу Мая“.  На самата Манолова. На БСП. На десните. На кой ли не.  Вярна или не, информацията вече създаде брожение.    В сутрешния блок на БТВ  , бивш председател на Софийския районен съд, не изключи вероятността да се кандидатира за кмет на София. При условие, че някой му се довери и го подкрепи. Този някой би могла да бъде традиционната десница. Те ще му направят кампания в стил \"анти ГЕРБ\", анти статуквото, анти Борисов.   Странно, но именно независимият кандидат на „Спаси София“ Борис Бонев предложи публично „Демократична България“ да издигне съдията Лалов. Да не би в лагера на десницата да мислят, че живеем в 90-те години когато победата им бе в кърпа вързана и могат да се позабавляват като сами разцепят десните гласове. Не е ясно защо го правят? Симпатизантите на \"Спаси София\" са опозиционно настроени, но едва ли са от средите на левицата.   „Спаси София“ систематично опъваше нервите на общинските чиновници в София като не просто посочваше грешките им, а го правеше със свежо чувство за хумор.     пред „Дневник“  Думи на опозиционер, категорично. Но ако  Метрото е това, което софиянци – и млади и стари, и леви и десни, най-много харесват от изграденото през последните десет години в столицата. С този призив кандидатът на „Спаси София“ направо обезмисля кандидатурата си.    Бившата кметица на „  ще обира симпатиите на възмутените от начина, по който действаше правосъдието срещу нея.  Бившият депутат от НДСВ      . Ако кандидатът ѝ, който и да е той, постигне на столичен терен „ефекта Румен Радев“. Но за това  Манолова трябва да направи непостижимото към този момент - да запази любовта на левите избиратели и да спечели сърцата на десните в сива София.  ", "date": "2019.08.06", "title": "Ще допусне ли Борисов пробив в столицата? Манолова знае как да опъне нервите на статуквото!"}
{"url": "http://epicenter.bg/article/Parvi-sluchay-na-afrikanska-chuma-v-Yugozapadna-Balgariya-/189863/4/0", "text": "Първи случай на африканска чума в Югозападна България е констатиран в ловно стопанство „Искър“ – Самоковско. Това съобщи инж. Дамян Дамянов, директор на Югозападно държавно предприятие, предаде Радио „Фокус“ – Пирин.   Той уточни, че в петък – 2 август в района на стопанството е бил намерен трупа на умряла дива свиня.   „За съжаление пробата от трупа показа положителен резултат за африканска чума. В момента сме ограничили достъпа в стопанството, като там могат да влизат само служителите му. Предприели сме необходимите мерки с цел ограничаване на заболяването, една от които е интензивен отстрел на диви свине. От животните взимаме необходимите проби и ги носим за изследване, за да видим каква е динамиката на заболяването“, каза още инж. Дамянов.   Той подчерта, че до този момент няма други намерени умрели животни на територията на предприятието. Директорът на Югозападно държавно предприятие отбеляза, че в Благоевградска и в Кюстендилска области все още няма регистрирани случаи на Африканска чума.    ", "date": "2019.08.06", "title": "Първи случай на африканска чума в Югозападна България!"}
{"url": "http://epicenter.bg/article/EK-ni-otpuska-11-mln--evro-zaradi-chumata-po-svinete/189892/4/0", "text": "Европейската комисия ще отпусне на България 2,9 млн. евро заради кризата с африканската чума по свинете. Това е станало ясно на днешната среща в Брюксел на земеделския министър Десислава Танева с европейския комисар по здравеопазване и безопасност на храните Витянис Андрюкайтис. Това каза зам.-министърът на земеделието, храните и горите Янко Иванов във връзка с предприетите мерки за ограничаване на заболяването Африканска чума по свинете, предаде репортер на Novini.bg.   Парите са за покриване на най-неотложни нужди – дезинфекция, диагностики и т.н., като в рамките на 30 дни ще получим общо 11 млн. евро, които ще покрият обезщетенията на стопаните на умъртвени прасета от официално регистрираните ферми, съобщи Иванов.    Европейската комисия покрива от 50 до 75%, в някои случаи до 100% от разходите на държавата. Абсолютно всички стопани на регистрирани обекти подлежат на компенсации. Тези 11 млн. евро се актуализират всеки месец, в зависимост от развитието на ситуацията.    Стопаните не трябва да имат поводи за притеснения, увериха от земеделското министерство.    Прочетох, че от БСП са казали, че няма ветеринарни лекари. Това не отговаря на истината имаме 1100 ветеринарни лекари, частно практикуващи, на договор с Българската агенция по безопасност на храните, така че имаме ветеринарно-медеицианско обслужване във всяка една точка на страната. Друг е въпросът е дали стопаните сключват договори с тях, заяви зам.-земеделският министър.    Вирусът на африканската чума продължва да се разпространява. Това не е изненеда – както грипът се разпрострянава през зимата, така и африканската чума се разпрострянава през летния сезон – има активна селскостопанска дейност, гората е пълна с диви прасета. Изобилието от диви прасета в комбинация със свинекомплекси и лични стопанства без никаква биосигурност е предпоставка за разпространение на заразите. Ние предприемаме необходимите мерки – те не се наша приумица, те са в правилника Световната организация за животните, посочи Янко Иванов.    Мерките са в три направления – за дивите животни, за индустриалните ферми и за личните стопанства. Първата и основна мярка е да ликвидираме час по-скоро източника на заразата – болните животни и местата и материалите, с които са били в контакт и които могат да станат източник на инфекцията. Една от възможните мерки е умъртвяване на болните животни, загробване и извършване на дезинфекция. Другата мярка е да направим така, че да не излагаме на риск от зарязяване незаразените територии – да няма придвижване на заразени животни. Когато ограничим и локализираме инфекцията, ще тряба да започнем с мерки за нейното изкореняване. Борбата ще е дълга и трудна и тя изисква участието на много и различни институции, както и на цялото общество. Срещу тази болест няма ваксина, няма лечение – предприетите мерки са единствените възможни, заяви Иванов.    Не отричаме, че имаме пропуски. В последните 2-3 години вместо да редуцираме популацията на дивите животни нормалният отстрел възлиза на 40-60%, а при такива ситуация трябва да достигне поне до 80%. Ние не можахме да го достигнем, не можем да го отречем. Това трябва да го свършат ловците. Но на тях това им е хоби, а не е задължение. Ние можем да ги приканваме и да има поощрение. Затова сега сме решили на има поощрение за всеки един труп. Но това няма да стане с магическа пръчка. В Испания борбата е продължила 30 години, каза още Янко Иванов.  ", "date": "2019.08.06", "title": "ЕК ни отпуска 11 млн. евро заради чумата по свинете"}
{"url": "http://epicenter.bg/article/Prokurorat-po-deloto--Svideteli-ne-sa-predotvratili-ubiystvoto-na-vazrastniya-poklonnik/189835/3/0", "text": "Голям брой свидетели не са направили нищо, за да спасят Коста Янков, който беше зверски убит по време на поход към Рилския манастир. Това съобщи прокурорът по делото пред Нова телевизия.   Коста Янков беше открит мъртъв край пътя между селата Дрен и Долна Диканя. За престъплението е задържан мъж на 46 г. По данни на прокуратурата във фаталната нощ на 26 юли заради влошеното си зрение Коста Янков объркал пътя и вместо в черквата влязъл в частна вила. Малко по-късно там много пиян се прибрал предполагаемият извършител и пребил до смърт възрастния човек.   Заподозреният се намира в Хърватия, където е бил задържан при влизане в страната. Очаква се той да бъде екстрадиран.   „По нещастно стечение на обстоятелствата Коста е влязъл в дома на извършителя на убийството, вместо в храма, намиращ се в центъра на с. Дрен”, обясни прокурорът Николай Цветков.   Цветков разясни още, че от свидетелски разкази е станало ясно, че собственикът на къщата е бил пиян. Той не е дал възможност на Коста Янков да му даде обяснения защо и как се е отзовал в дома му. Свидетели на убийството са станали близки на 46-годишния мъж.   „Негов съсед му е помогнал да изнесат тялото до пътя, където е изоставено. Обвиненият е имал криминална регистрация за образуване на лека телесна повреда. Установено е, че след употреба лицето става агресивно”, обобщи Николай Цветков.", "date": "2019.08.06", "title": "Прокурорът по делото: Свидетели не са предотвратили убийството на възрастния поклонник"}
{"url": "http://epicenter.bg/article/Razkriha-modernata-narkoplantatsiya-v-dvora-na-TKZS-to-v-Iskrets/189840/3/0", "text": "Наркооранжерия, оборудвана на най-високо технологично ниво, бе разкрита при акция на криминалисти от ОДМВР- София, съобщиха от Областната дирекция.   Модерната наркоплантация бе открита в хода на специализирана полицейска операция, проведена от служители на ОДМВР-София и РУ-Своге. В двора на бившето ТКЗС на с. Искрец криминалистите попаднали на внушителна оранжерия, оборудвана с климатици, въздуховоди, нагревателни лампи, компютърно управляема система за напояване и друга най-съвременна техника за отглеждане, сушене и разпространение на канабис.   В помещението, собственост на 65- годишен софиянец, са намерени стотици саксии с канабисови растения, в различен стадий на зрелост, както и голямо количество растителна маса канабис, подготвена за сушене. На място, в момент на извършване на престъпната дейност, са установени и задържани трима мъже- двама столичани на 25 и 31 години и 38- годишен варненец.   По случая в ОДМВР- София е образувано досъдебно производство. След доклад на събраните доказателства в Софийска окръжна прокуратура, тримата са привлечени като обвиняеми, като на единия е наложена постоянна мярка за неотклонение „задържане под стража“, а на останалите двама- „домашен арест“.   Работата по пълното документиране на случая продължава.  ", "date": "2019.08.06", "title": "Удар на криминалистите! Разкриха модерна наркоплантация в двора на ТКЗС-то в Искрец"}
{"url": "http://epicenter.bg/article/MVR--Predotvrateno-e-plasiraneto-na-polovin-ton-meso-s-neyasen-proizhod/189843/3/0", "text": "Предотвратено е пласирането на половин тон месо с неясен произход след проверки на служители от ОДМВР- София, съобщиха от Областната дирекция.   Около 11.35 часа вчера служители на РУ- Етрополе и Българската агенция по безопасност на храните предприели съвместна проверка на търговски обект- транжорна в Етрополе, с цел установяване на незаконно съхранение и търговия с животни и животински продукти. В хода на инспекцията са установени 88 кг месо и 12 кг кайма с неясен произход. Нередовните стоки са иззети по надлежния ред, а на собственика на обекта е съставен акт.   Няколко часа по-късно, при извършване на обход в града, автопатрул на РУ-Ихтиман спрял за проверка товарен автомобил „Мерцедес Спринтер“, управляван от криминално проявен местен жител. В товарния отсек на микробуса полицейските служители открили 400 кг трупно месо от едри преживни животни без необходимата ветеринарномедицинска документация. Водачът е задържан за срок до 24 часа.   От служители на Областната дирекция по безопасност на храните му е съставен акт. Месото е транспортирано за унищожение в екарисаж.", "date": "2019.08.06", "title": "МВР: Предотвратено е пласирането на половин тон месо с неясен произход"}
{"url": "http://epicenter.bg/article/Politsiyata-ottsepi-chast-ot-stolichniya-kvartal--Lozenets--Pensionerka-otkri-snaryad-v-mazeto-si-/189846/3/0", "text": "Възрастна столичанка откри снаряд от Втората световна война, докато разчиства мазето си.   Взривоопасната находка е намерена в къща в столичния квартал \"Лозенец\" рано тази сутрин. Сигналът е подаден на тел. 112 малко преди 8.00 часа, съобщи Нова телевизия.   На място са се отзовали служители на МВР, които са отцепили района до пристигането на екипи на Министерство на отбраната, каквато е процедурата при такива случаи.   Отцепен е част от района в квартал „Лозенец“ поради сигнал за предмет, наподобяващ снаряд, обясниха от СДВР, предаде агенция „Фокус“.   Сигналът е постъпил тази сутрин преди 8.00 ч. Предприети са действия по процедура. Районът е отцепен за по-голяма сигурност, води се разследване.   Евакуирани бяха живеещите в района.   Пристигналите 5 часа по-късно сапьори установили, че предполагаемия снаряд е просто парче камък, информира Novini.bg. ", "date": "2019.08.06", "title": "Не снаряд, а камък вдигна сапьорите на крак в София"}
{"url": "http://epicenter.bg/article/Asotsiatsiyata-na-prokurorite-sreshtu--quot-Kapital-quot--Mediyniyat-natisk-e-opit-za-diskretidirane--/189850/3/0", "text": "\" Това се казва в официална декларация на Асоциацията на прокурорите в България, която защити своя колега във връзка със статията на в. \"Капитал\", озаглавена \"Тоягата и морковът зад номинацията на Гешев\".    Те се чувстват засегнати от публикацията, която приемат като \"целенасочен опит за внушение на обществото, че професионалната общност на прокурорите в страната е изразила \"услужливо\" подкрепата си за г-н Гешев едва ли не \"под команда\".\"    \"Това не само е накърняване на принципа за независимостта на съдебната власт, но сериозно и опасно застрашаване конституционните устои на правовата държава\", пишат прокурорите.  Припомняме, че в своя позиция зам.главният прокурор Иван Гешев също защит       В публикация от 02.08.2019г. във вестник \"Капитал\", озаглавена \"Тоягата и морковът зад номинацията на Гешев\", се сочи, че наш колега - Силвия Соколова, прокурор в Специализираната прокуратура, като свидетел през 2013г. по воденото тогава дисциплинарно производство срещу покойния член на ВСС Камен Ситнилски заявила, че откакто е прокурор не знаела \"някой да не е изпълнил устни указания или молба на началника си\".    В цитираната статия въпросното изявление се дава като пример за това как административните ръководители заставят прокурорите, следователите и служителите на ПРБ да изразяват позиции по определени въпроси, грубо погазвайки тяхната независимост и право на изразяване на собствено мнение.   Статията продължава, внушавайки ясно, че масово изразената подкрепа от прокурорската гилдия за кандидатурата на г-н Иван Гешев, не била спонтанна \"идея\", а гарантирала своеобразен имунитет и гаранции за кариерно развитие и израстване на \"немалка част\" от подписалите се прокурори.    Ние, членовете на УС на АПБ, заявяваме открито както персоналната си подкрепа за прокурор Соколова за неоправданото засягане на доброто й име, така и безусловната си защита на авторитета на прокурорската гилдия като цяло от подобни неправомерни медийни атаки.    АПБ осъжда остро всякакви форми на подобен медиен натиск като опит за опорочаване и дискредитиране на ПРБ.    Като съсловна организация на прокурорите в РБългария, ние, членовете на УС на АПБ изразяваме острата си реакция срещу такива неправомерни внушения в публичното пространство и не приемаме подобни неоправдани медийни провокации.    Нещо повече- считаме, че в случая се касае не просто до некорекно поднесена информация в публичното пространство, а за целенасочен опит за внушение на обществото, че професионалната общност на прокурорите в страната е изразила \"услужливо\" подкрепата си за г-н Гешев едва ли не \"под команда\". Това не само е накърняване на принципа за независимостта на съдебната власт, но сериозно и опасно застрашаване конституционните устои на правовата държава.    Ето защо, на основание приетия с Решение на ПК на ВСС от 20.03.2019г. \"Механизъм за публична реакция на ПК на ВСС в случай на засягане на независимостта и доброто име на прокурори и следователи\", с настоящата декларация призоваваме ПК на ВСС да упражни правомощията си за вземане на отношение по случая.     ", "date": "2019.08.06", "title": "Асоциацията на прокурорите срещу \"Капитал\": Медийният натиск е опит за дискретидиране! "}
{"url": "http://epicenter.bg/article/Apelativniyat-spetssad-ne-pusna-na-svoboda-Vetko-Arabadzhiev/189877/3/0", "text": "Апелативният специализиран съд не освободи от ареста Ветко Арабаджиев, предаде  Novini.bg .   Причината - на свобода може да се укрие или да извърши престъпление.   Бизнесменът е обвинен в данъчни престъпления и пране на пари.   Ветко Арабаджиев и съпругата му Маринела бяха екстрадирани от Испания, където се укриваха над половин година. Двамата бяха задържани в къщата на Георги Семерджиев - Жоро Шопа.   Тричленният съдебен състав с председател Галя Георгиева отбеляза, че има обосновано предположение, че Арабаджиев е извършил престъпленията, за които е обвинен, както и че има опасност да се укрие и да извърши престъпление.", "date": "2019.08.06", "title": "Апелативният спецсъд не пусна на свобода Ветко Арабаджиев"}
{"url": "http://epicenter.bg/article/Ne-snaryad--a-kamak-vdigna-sapyorite-na-krak-v-Sofiya/189878/3/0", "text": "Баба откри снаряд от Втората световна война, докато разчиства мазето си в кооперация в столичния квартал \"Лозенец\".  Сигналът е подаден на тел. 112 малко преди 8.00 часа.  На място пристигнаха служители на МВР, които отцепиха района до пристигането на екипи на Министерство на отбраната. Евакуирани бяха живеещите в района.    Пристигналите 5 часа по-късно сапьори установили, че предполагаемия снаряд е просто парче камък.   Източник: Новини.бг", "date": "2019.08.06", "title": "Не снаряд, а камък вдигна сапьорите на крак в София"}
{"url": "http://epicenter.bg/article/Politsiyata-razsledva-iztochvane-na-bankomati-v-Sofiya--po-nova-tehnologiya-/189883/3/0", "text": "Полицията в София разследва опит за източване на два банкомата на голяма банка, намираща се на столичния булевард „Сливница“, предаде БНР.   Случаят е от изминалата нощ, а според експерти към момента не е ясно дали има взети пари от банкоматите.   Извършителите са използвали нова технология, при която се пробиват малки дупки на устройството и оттам се манипулира електронната система, след което банкоматът сам пуска пари без в него да е сложена дебитна или кредитна карта.   По случая се работи в СДВР. Издирват се и евентуалните извършители. Към момента банката собственик на банкоматите извършва ревизия на устройствата и намиращите се в тях средства.  ", "date": "2019.08.06", "title": "Полицията разследва източване на банкомати в София „по нова технология“"}
{"url": "http://epicenter.bg/article/Otkriha-400-000-evro--150-000-leva-i-3-kg-zlato-pri-spetsaktsiya-v-doma-na-perach-na-pari-v-Razgradsko-/189888/3/0", "text": "Окръжната прокуратура в Разград ръководи досъдебно производство за пране на пари и укрити данъчни задължения в големи размери, извършено като продължавано престъпление.   Днес сутринта с разрешение на Разградския окръжен съд са били извършени претърсвания и изземвания на четири адреса – два в Разград и два в село Ясеновец, Разградска област, съобщиха от пресцентъра на прокуратурата.    В специален тайник на един от адресите са намерени и иззети около 400 000 евро, 150 000 лева и около 3 кг злато. Тайникът бил в стена, скрит зад картина.   Иззети са и няколко луксозни германски автомобила, ползвани от няколко лица, които според прокуратурата имат съпричастност към прането на пари и укритите данъци в големи размери.   Те са задържани за 24 часа по Закона за МВР. За срок до 72 часа Окръжната прокуратура в Разград задържа 62-годишният Шакир М. Сред задържаните в полицията са Сезгин М., който е син на Шакир, и Сюзен С., които живеят на семейни начала, и синът от първия му брак.    От събраните по досъдебното производство доказателства до момента става ясно, че въпреки липсата на доходи в България 62-годишният Шакир М. придобил през август миналата година недвижим имот в село Ясеновец с построена в имота къща със застроена площ от близо 200 кв. м и гараж.   В същото време неговият син Сезгин обитава друг имот в селото на същата улица. Имотната фамилия от Ясеновец притежава и магазин в Разград, закупен през миналата година.    Установено е, че средствата за имотните сделки са придобити чрез тежко умишлено престъпление, каквото е прането на пари по член 253, ал. 4, във връзка с ал. 3, т. 2 от НК, наказуемо с лишаване от свобода от 3 до 12 години и глоба от 20 000 до 200 000 лева.    Шакир М. е избегнал установяването и плащането на данъчни задължения в големи размери през периода от 30 април 2016 до 30 април 2018 г., като не е подал декларации за облагаеми доходи от източници в чужбина.    Синът му Сезгин притежава апартамент в Разград, както и микробус. Живеещата с него на семейни начала Сюзен има апартамент и фризьорски салон в Разград и луксозен автомобил БМВ. Синът на Сезгин кара спортно БМВ.    Действията по разследването продължават под ръководството на Окръжната прокуратура в Разград. След преценка на събраните доказателства прокуратурата ще реши дали да продължи срока на задържането на Сезгин, Сюзен и синът на Сезгин.", "date": "2019.08.06", "title": "Откриха 400 000 евро, 150 000 лева и 3 кг злато при спецакция в дома на перач на пари в Разградско "}
{"url": "http://epicenter.bg/article/Manolova-za-AChS--Ochakvah-darzhavata-da-si-svarshi-rabotata--no-vmesto-tova---naprezhenieto-eskalira/189872/2/0", "text": " Това написа в профила си във “Фейсбук“ омбудсманът на Република България Мая Манолова.   „Като омбудсман бях призована от няколко места да се намеся в защита на дребните собственици.   В същото време разпространението на заразата не спира, нараства лавинообразно, проблемът от Северна България се пренесе в Южна, а от вчера имаме регистриран първи случай на заразата и в Югозападна България.  Това е традиционен поминък и когато се посяга върху него, хората с основание се чувстват застрашени и готови да отстояват правата си.  . Въпреки разясненията и обещанията за справяне с кризата, гражданите нямат доверие в институциите, съмняват се в необходимостта от крутите мерки, чувстват се като изкупителна жертва и заплащат жестока цена“.   „   „Като омбудсман, призван да защитава интереса на гражданите, ще настоявам не просто да бъдат обеззаразени дворовете на пострадалите стопани, а хората да бъдат справедливо обезщетени и компенсирани за всяко убито животно и то със сума, достатъчна, за да възстановят поминъка си“.    ", "date": "2019.08.06", "title": "Манолова за АЧС: Очаквах държавата да си свърши работата, но вместо това - напрежението ескалира"}
{"url": "http://epicenter.bg/article/Stopanin-ot-Krushare-se-barikadira-pri-prasetata-si-zaradi-veterinarite-/189873/2/0", "text": "Стопанинът Стефан Стефанов от около два часа се е барикадирал при животните си в село Крушаре. Целта му е да не допусне ветеринарите при тях.  Стопанинът Стефан Стефанов от около два часа се е барикадирал при животните си. Целта му е да не допусне ветеринарите при тях, допълва БНТ.    Ще оставят хората без поминък, а африканската чума ще стане хронична. Тя ще стане хронична за десетилетия заради тяхната неадекватност, каза преди ден пред тв камерите  Стефан Стефанов от село Крушаре. На брифинг днес областният управител на Сливен Чавдар Божурски заяви, че над 90% от прасетата в областта са доброволно умъртвени. Извършена е дезинфекция в стопанствата в непосредствена близост до големите свинекомплекси.    Останали са живи 1235 прасета. Тези, които попадат в 20-километровата зона, ще бъдат трайно маркирани, а на стопаните им ще бъде даден 24-часов срок. При отказ да ги умъртвят, ще бъдат принудително взимани и умъртвявани.    В Сливенско няма положителна проба за чума при свинете. Областният управител призова протестиращите в Крушаре да осъзнаят и да приемат реалността.", "date": "2019.08.06", "title": "Стопанин от Крушаре се барикадира при прасетата си заради ветеринарите "}
{"url": "http://epicenter.bg/article/Obshtina-Krumovgrad-organizira-kontsert-po-sluchay-Kurban-Bayram/189874/2/0", "text": "Общинска администрация Крумовград организира концерт по случай Курбан Байрам. Той ще се проведе на 9 август 2019 г. /петък/ от 10.00 ч. пред хотел „Ахрида“, съобщиха от общината.   В концерта ще участват група за турски народни танци „Ачелия“ към ЦПЛР-Общински детски комплекс, група за автентичен турски фолклор „Демет“ и вокално-инструментална група „Достлар” гр. Кърджали.", "date": "2019.08.06", "title": "Община Крумовград организира концерт по случай Курбан Байрам"}
{"url": "http://epicenter.bg/article/BABH--V-industrialnite-svinefermi-veche-sa-unishtozhili-80-000-praseta/189876/2/0", "text": "Към момента 126 хиляди прасета в индустриални свинеферми в България подлежат на унищожаване заради огнища на африканска чума по свинете. 80 000 от тях вече са унищожени, съобщи д-р Александра Митева от Агенцията по храните, предаде БНР.   Задължителни мерки за превантивно умъртвяване на домашните прасета са въведени в 23 области в страната. До дни ще има обобщена информация каква част от стопаните са изпълнили заповедите на областните управители.   Проверките на ветеринарните власти започнаха в цялата страна, д-р Митева обясни какво следва:   \"Ветеринарите се очаква да изготвят и връчат съответните предписания и актове за установяване на нарушения. Ако обектът за отглеждане на свине не отговаря на изискванията на закона, то собствениците се наказват с глоба от 500 до 1000 лева, а при повторно нарушение - от 1000 до 2000 лева. При връчването на акта има срок, в който е указано какво трябва да се направи и съответно ще се пристъпи към процедура за принудително умъртвяване\".   Никъде в страната все още не е започнало принудително умъртвяване на прасета в личните стопанства на хората, уточни д-р Митева от Агенцията по храните   Агенцията започна проверки в областите Бургас и Пловдив във връзка със заповедта за унищожаване на домашните прасета заради африканската чума. До момента в двете области няма стопани, които да отказват изпълнение на разпорежданията  ", "date": "2019.08.06", "title": "БАБХ: В индустриалните свинеферми вече са унищожили 80 000 прасета"}
{"url": "http://epicenter.bg/article/Shefat-na-NAP---Lovech-e-uvolnen-distsiplinarno/189881/2/0", "text": "Директорът на офиса на НАП в Ловеч Виктор Стойчев е уволнен дисциплинарно. От пресцентъра на приходната агенция уточниха, че уволнението е заради неоторизиран достъп до информационните системи на приходната агенция, предаде БНР.   Стойчев беше дългогодишен директор на офиса на НАП в Ловеч. Той беше и общински съветник от групата на ГЕРБ в настоящия мандат, от гражданската квота, но напусна заради несъгласие с водената политика.   През март 2018 година Стойчев подаде жалба до прокуратурата, че върху семейството му е оказван тормоз от държавни институции, а спрямо него - и политически натиск - заради позицията му в местния парламент относно провежданата от структурата на ГЕРБ политика в управлението на общината.   Стойчев отказа да коментира уволнението си, но ще го обжалва пред Административния съд.    ", "date": "2019.08.06", "title": "Шефът на НАП - Ловеч е уволнен дисциплинарно"}
{"url": "http://epicenter.bg/article/Pochti-sigurno--I-gornata-instantsiya-shte-pozvoli-stroezha-na--Zlaten-vek-/189882/2/0", "text": "Строежът на „Златен век“ най-вероятно ще получи зелена светлина и от по-горната съдебна инстанция. Това е най-убедителната хипотеза, след като стана ясно, че решението на Административен съд – София град (АССГ), с което беше отменена заповедта за спиране на проекта „Златен век“ на компанията „Артекс“, ще бъде обжалвано от Дирекцията „Национален строителен контрол“ (ДНСК), пише „Свободна Европа“.   Това, че ДНСК ще обжалва, се разбра от постинг във „Фейсбук“ на министър-председателя Бойко Борисов, който твърди, че е разпоредил това на министъра на регионалното развитие Петя Аврамова.   „Министър Аврамова разговаря с ръководството на ДНСК, която е компетентната институция, която може да атакува решението отново в съда. Преди минути бях информиран, че е създадена пълна организация и процедурата по обжалване ще бъде задействана още в началото на следващата седмица“, пише премиерът.   Дали обаче, ако ДНСК обжалва решението на АССГ пред Върховния административен съд (ВАС), ще постигне различен резултат? Най-вероятно не. Причината се крие във факта, че ДНСК до момента изобщо не се е занимавала с разрешителното за строеж на \"Златен век\", което бе в основата на казуса. Ако пък стори това сега в обжалването, е много вероятно горната инстанция да посочи, че това не е било обект на съдебния спор, нищо че в мотивите на делото съдия Мария Ситнилска се занимава с него.    Според доводите в съдебното решение строителният контрол е допуснал пропуски при издаването на заповедта за спиране. Сред тях е това, че при издаването на заповедта отклоненията от проекта, на които се основава тя, вече са били отстранени. ДНСК трябвало да провери това преди да издаде акта си.   Също така, според съда, за посочените от строителния контрол проблеми „Златен век“ е трябвало да се спре частично, а не изцяло.   Всъщност ДНСК първоначално имаше намерение да замрази изграждането на сградата само в частите, в които са допуснати отклонения. След срещи при премиера и протести от страна на недоволни граждани беше замразен целият проект. За замразяването обаче са ползвани доводи като за временно спиране. Ето защо съдът отменя заповедта – тъй като пропуските, констатирани от строителния контрол, могат да бъдат основание само за частично спиране.   За да се постигне различен резултат обаче, ДНСК не може просто да обжалва. „Това ще е отбиване на номера, защото в заповедта за спиране на строежа наистина е смешна“, обясняват юристи. „Няма как да правиш едно и също нещо грешно два пъти и да очакваш различен резултат“, смятат още те.   „За да бъде адекватна заповедта за спиране, тя трябва да е изцяло нова и да мине цялата процедура наново“, коментира пред Свободна Европа юристът Никола Вапцаров от Инициативния комитет „Лозенец“.   На първо място ДНСК трябва да установи нещо, което е известно на обществото. Но това трябва да се случи документално, а именно, че има издадено разрешение за строеж от 2007 година, че то е подновено през 2012 година със заповед на главния архитект за период от 5 години и че то е изтекло през ноември 2017 година, обяснява Вапцаров.   След това ДНСК трябва да констатира също, че в продължение на една година от изтичането му, инвестоторът не е предприел действия по издаване на ново строително разрешение (което трябва да бъде съобразено с новият Общ устройствен план на София) и че към този момент строителното разрешение е изтекло.   „Най-накрая ДНСК трябва да констатицра, че сградата не е довършена до етап груб строеж“, обяснява още Вапцаров.   Въпреки че тези констатации бяха направени от редица медии, които проследиха документната сага с „Артекс“ и небостъргача, изводите не са направени от ДНСК в официален констативен протокол.   По думите на Вапцаров, след издаване на констативния протокол на базата на тези констатации Несторов трябва да издаде две заповеди. „Първата заповед е по чл. 224 от ЗУТ – спиране на строителството. Втората заповед е по чл. 225 от ЗУТ – премахване на незаконно построеното“.   В заповедта трябва да бъдат изброени всички констатации. И трябва да бъде посочено като правно основание, че разпоредбата на чл. 153 от ЗУТ (приета в началото на 2017 година), позната като поправката „Артекс“, не важи за този казус. Тъй като въпреки че фирмата се позовава на нея, тя важи само за бъдещи случаи.   Ако всичко това не бъде сторено - т.е. не бъде извървян пътят за спиране на стройтелството на \"Златен век\" наново - \"с истински мотиви, а не с такива, които да радват публиката, но да е кристално ясно, че падат в съда\" - небостъргач в \"Лозенец\" ще има.   Ако ли пък бъде сторено, но през пръсти – т.е. ако ДНСК реши да изтъква подобни аргументи в обжалването, без да е изминат очертаният по-горе път – горната инстанция изобщо няма да се занимава със случая. Защото тогава ще бъде валиден аргументът, че подобни правни основания изобщо не са били валидни за делото, защото не са представлявали част от първата заповед на ДНСК, която „Артекс“ обжалва.", "date": "2019.08.06", "title": "Почти сигурно: И горната инстанция ще позволи строежа на „Златен век“"}
{"url": "http://epicenter.bg/article/Federatsiyata-na-sindikatite-v-zdraveopazvaneto-se-razgranichi-ot-sestra-Maya-Ilieva-/189884/2/0", "text": "Мая Илиева е нарушила на няколко пъти устава на собствения си синдикат и затова той ясно се разграничи от нея. Това става ясно от декларация на Федерацията на синдикатите в здравеопазването.   Според изпълнителния съвет на ФСЗ протестните действия, организирани от Илиева през пролетта, са в нарушение на устава на федерацията. Освен това тя участва в регистрацията на организация с нестопанска цел с идеята на придобие право на представителна синдикална организация. А според устава на федерацията основен член не може да членува в други национални и регионални организации.    По данни на синдиката медицинската сестра е член на ФСЗ към КНСБ от 2012 г. Всички дела, които тя води през това време, повечето от които лични, са със съдействието на юриста на федерацията. През целия период Илиева е получавала помощ от служителите на ФСЗ при срещите и преговорите с работодателя за сключване на колективен трудов договор.    От Федерацията на синдикатите в здравеопазването заявяват, че ръководената от Мая Илиева организация е имала 70 членове, които се „стопяват“ до 8. Целта ѝ е била да се ползва закрила при уволнение по чл.333, ал. 3 от Кодекса на труда.    Припомняме, че ФСЗ - КНСБ подкрепи справедливите искания за достойни заплати на професионалистите по здравни грижи в цялата страна. Още на 12 май 2018 година КНСБ участва активно в протеста на медицинските специалисти в София, на който над 5000 специалисти по здравни грижи поискаха по-високи заплати.   Малко по-късно, благодарение на усилията на федерацията бяха увеличени минималните начални работни заплати до 900 лева за медицински сестри и 1200 лева за лекари и фармацевти, съгласно подписаният през 2018 г. Колективен трудов договор в отрасъл „Здравеопазване“. ", "date": "2019.08.06", "title": "Федерацията на синдикатите в здравеопазването се разграничи от сестра Мая Илиева "}
{"url": "http://epicenter.bg/article/Kaloyan-Pargov--Skandalat-s-Largoto-e-porednata-broshka-v-revera-s--quot-grandiozni-uspehi-quot--na-GERB-/189886/2/0", "text": "\"Свидетели сме на поредния скандал в София свързан с некачествено строителство, който се точи от една година  под прозорците на властта - ремонта на \"Ларгото\".   Това каза председателят на ГС на БСП Калоян Паргов на пресконференция в централата на партията.   Той добави, че някой е проектирал пространството некачествено, в следствие на което цялото изпълнение е некачествено.   \"Сега пред нас стоят два варианта, да се правят кърпежи, заради които цялото пространство ще се унищожи или да се започне отначало. Но, за да се започне отначало трябва да попитаме, кой носи отговорността\", коментира Паргов.    Социалистът каза още, че освен министър Банов, който е защитавал изпълнителя преди време, в този случай и Столична община има отношение към ремонта, защото това е емблематично градско пространство.   \"Това е поредната брошка в ревера с \"грандиозни успехи\" на ГЕРБ, след ремонтите по Граф Игнатиев, Дондуков, градинката \"Кристал\" и много други. Този модел, за който говорим от много време започна да дава дефекти на гърба на данъкоплатците и се превръща в хроничен проблем\", каза още Паргов.     Калоян Паргов припомни и че миналата седмица общинските съветници от БСП  са призовали кмета Фандъкова, която е пряк възложител на поръчката за чистота в София за следващите 5 години да я спре.   \"Не  виждаме причина това да се прави преди местните избори, защото договорът с фирмата изтича през 2020 г. До този момент, освен отговор, че искаме да предизвикаме криза с боклука, за каквато основание няма, нямаме никакъв друг отговор от кмета на столицата. Ние държим този вид комунална дейност да се извършва от общински фирми и сме го записали в предизборната платформа на БСП\", заключи Калоян Паргов. ", "date": "2019.08.06", "title": "Калоян Паргов: Ларгото е поредната брошка в ревера с \"грандиозни успехи\" на ГЕРБ "}
