{"url": "http://epicenter.bg/article/Vigenin-kam-upravlyavashtite--Demonstrirahte-tsyalata-nesastoyatelnost-na-tova-upravlenie/203967/2/0", "text": "Кристиан Вигенин от БСП обяви от парламентарната трибуна защо парламентарната група на левицата няма да подкрепи кандидатурата на Емил Димитров - Ревизоро за министър на екологията.   Зам.председателят на Народното събрание отбеляза отсъствието по време на дебатите на премиера и лидер на ГЕРБ Бойко Борисов. \"Министър-председателят Борисов избяга от безводието в Египет. Е, в Египет също има безводие. Но там не се е случвало да източат Асуан\", каза Вигенин.   Демонстрирахте цялата несъстоятелност на това управление, обърна се към управляващите Вигенин.    ", "date": "2020.01.15", "title": "Вигенин към управляващите: Демонстрирахте цялата несъстоятелност на това управление!"}
{"url": "http://epicenter.bg/article/Parlamentat-prie-ostavkata-na-Neno-Dimov-i-naznachi-Emil-Dimitrov-za-ekoministar-/203968/2/0", "text": "Със 111 гласа \"за\", 96-\"против\" и без \"въздържал се\" парламентът прие оставката на Нено Димов и назначи Емил Димитров за екоминистър, предаде Агенция \"Фокус\".   \"Ще бъда администратор. Искам да се справя добре! Искам мандатът да се изкара докрай. Ще направя всичко възможно да навляза в  работата на министерството, ще изпълнявам програмата на правителството. Оставам приятел с всички вас\", бяха първите думи на новия министър към неговите колеги в парламента.   \"Никой друг освен премиера не може да реши проблема с водната криза в Перник\", категоричен бе Димитров.   \"Много ми е добре при вас. Не искам да си тръгвам от вас, но така се налага. Вчера си взех табелката дори. Не мога да откажа поста, защото ще кажат - този човек ме предаде\", каза той и заяви, че не отива в МОСВ, за да бъде метла - синя, червена, жълта...   \"Искам да се справя добре\", завърши той и обеща, че ще направи всичко възможно да влезе бързо в работата на министерството и ако може ще реши проблемите на всички.    Димитров поясни, че не е ходил до момента в миньорския град и разказа, че е живял там, роднините му днес са там, чичовците му днес са там.    \"Дядо ми е от Перник, от село Лобош. Аз съм виждал как се строеше язовир \"Лобош\", в момента язовир \"Пчелина\", обясни още Димитров.    \"Ние в момента трябва да решим проблема в Перник. Защо се стигна до там?\", обясни той. \"Проблемите си ги е имало през годините. Никой не отишъл непременно да остави гражданите без вода\", посочи още Димитров.    Относно проблемите с боклука, новият екоминистър заяви, че е лесно да се каже няма да влиза боклук. \"Но ще излиза ли нашият?\", попита той. Според Ревизоро трябва да има много силен контрол върху боклуците.   \"Преди да взимаме крайни решения, аз лично ще се консултирам с експертите. Всичко, което трябва и може да се случи има моето одобрение. Не смятам, че съм компетентен по всичко и че в министерството няма хора, които могат да свършат работа\", заяви Емил Димитров.    \"Оставам приятел с всички. Благодаря ви\", завърши думите си Емил Димитров - Ревизор   До оставката на Нено Димов се стигна заради водната криза в Перник, а кандидатурата на Емил Димитров беше утвърдена на коалиционен съвет на управляващата коалиция във вторник.    Емил Димитров положи клетва като министър на околната среда и водите в Народното събрание.   Това се случи в присъствието на почти целия кабинет на правителството на \"Борисов\" 3.   Емил Димитров поема поста след оставката на министър Нено Димов заради водната криза в Перник. Емил Димитров Симеонов е роден на 20 февруари 1962 г. в Перник. По професия е икономист, преподавател и юрист. Досега Емил Димитров бе народен представител в 44-ото Народно събрание от „Обединени патриоти“ от 30-ти Многомандатен избирателен район – Шумен. Димитров бе народен представител и в 43-ото Народно събрание. От 13 август 2001 г. Емил Димитров Симеонов бе назначен за директор на Агенция \"Митници\". Професионалната му дейност започва през 1980 година в ДКТ-ЦТПР - дирекция \"Мероприятия в чужбина. От 1993 до 1999 година работи в Министерство на финансите. През годините Емил Димитров заема и поста главен секретар на Областна администрация – Плевен.", "date": "2020.01.15", "title": "Емил Димитров - Ревизоро е новият екоминистър: Ще бъда администратор. Искам да се справя добре!"}
{"url": "http://epicenter.bg/article/Zarkov--Tryabva-da-zashtitavame-interesa-na-mnozinstvoto--a-ne-na-hora--koito-pechelyat--narushavayki-tsenn/203985/2/0", "text": "„Има няколко проблема, които се поставят при избора на нов министър. \"Първият - причината да се стигне дотук. Очевидно г-н Нено Димов подаде оставка, защото беше арестуван, а не защото претърпя провал в политиката. Нещо повече, в дните преди да бъде отведен, вие от мнозинството и негови колеги министри защитаваха всяко негово решение“. Това заяви зам.-председателят на ПГ на „БСП за България“ Крум Зарков от трибуната на Народното събрание.  „Арестът си е арест, наказателната отговорност - наказателна отговорност. Грешките са видни, дори да са предизвикани не от виновното поведение на министъра, а от липсата на експертиза или от подценяването на случая. И това струва липсата на водата 100-хилядния град Перник. Защото е повече от очевидно, че съответните позволения са разписани - без да бъде преценено какво може да последва от това. Днес ние обсъждаме провала на една политика и тази оставка трябваше да бъде факт без другите неща, които се случиха и ареста на г-н Нено Димов“, подчерта още социалистът.  По думите му в България няма вода, а се наводняваме, когато има дъжд, защото деретата не са почистени и водните ресурси не са управлявани добре. „Това няма нищо общо с иначе важния проблем за климатичните промени“, категоричен е Зарков. Зам.-председателят на ПГ на „БСП за България“ подчерта, че вместо да се търси решение на проблема, управляващите предлагат кандидатура, която не е позната с взимане на отношение по въпросите, които се дискутират. „Той няма такава експертиза, не претендира, че я има и вие между другото не я защитавате“, каза още Зарков.  „Един път завинаги трябва да стане ясно – че ние сме тук, за да защитаваме интереса на мнозинството, а не интереса на хора, които печелят, често нарушавайки изконните ценности, които трябва да ни карат да живеем заедно“, подчерта Зарков.  „Политиката, която водите, ни вкара в 19-ти век, защото когато другите народи се развиват и гледат към следващите десетилетия, ние се върнахме дотам- да търсим вода и храна в България, която е благословена с природа“, заключи народният представител от левицата.    „Мога да изкажа на г-н Димитров искрено съчувствие за новия му пост“. Това заяви народният представител от ПГ на „БСП за България“ Манол Генов от трибуната на НС. Той поясни, че е предупреждавал Нено Димов да си повиши контрола по отношение на регионалните инспекции по околна среда и всички други контролни органи, които осъществяват контрол върху водата, въздуха и други екологични дейности.    „Няма как от ПГ на БСП за България“ да подкрепим оставката на един министър, тъй като това е моделът на управление. Модел на управление, в който един човек решава еднолично проблемите на всяка гилдия в продължение на повече от десетилетие“. Това заяви народният представител от левицата Явор Божанков.  „Провалите на правителството се умножават и така държава не може да се управлява. Не могат всеки ден да се запушват дупките, те стават все повече“, категоричен бе социалистът. По думите му със стоварването на вината върху един министър не се решават проблеми.  ", "date": "2020.01.15", "title": "Крум Зарков към ГЕРБ: Политиката, която водите, ни връща в 19-ти век!"}
{"url": "http://epicenter.bg/article/Georgi-Mihaylov--BSP-iska-izslushvane-na-upravitelya-na-Zdravnata-kasa/203987/2/0", "text": "„След консултации с парламентарната група на ДПС, парламентарните групи на „БСП за България” и на ДПС внесоха в деловодството на Народното събрание  предложение утре, на заседание на здравната комисия, да бъде изслушан председателят на Здравната каса д-р Дечо Дечев във връзка със скорошното му интервю, в което разкри схеми за източване на касата”.   Това заяви в НС народният представител от ПГ на\" БСП за България\" проф. Георги Михайлов.   Във въпросното интервю шефът на здравната каса д-р Дечев обяви, че няма да приеме втори мандат и ще напусне поста си на 12 март, когато изтича мандатът му. Преди това обаче той критикува остро екипа на министър Ананиев, както и предшественика му Петър Москов за приет закон с лобистки текстове, които забраняват на здравната каса да иска финансови показатели от частните болници, докато държавните и общинските отчитат как са похарчили парите си. Освен това частните болници са извадени от задължителните обществени поръчки, които се провеждат, когато се харчи обществен ресурс, което е довело до огромни девиации. Това позволява едно и също лекарство да се заплаща от касата в държавната болница на цена от 150 лева, а в частната от 1050 лева, алармира д-р Дечев.  Проф. Михайлов подчерта, че  проблемите, които Дечев е поставил  са изключително сериозни и  трябва да бъдат прозрачно представени пред Комисията по здравеопазването. ”Неотложно е   най-накрая да се постави  началото на сериозна дискусия за състоянието на българското здравеопазване и най-вече за възможностите за решаването на проблемите”, каза още депутатът от БСП.  ", "date": "2020.01.15", "title": "Георги Михайлов: БСП и ДПС искат изслушване на управителя на Здравната каса"}
{"url": "http://epicenter.bg/article/Revizoro-stana-Yazoviro--Vsyakak-sa-me-narichali--no-po-yazoviri-oshte-ne-sam-hodil-/203997/2/0", "text": "Всякак са ме наричали, заяви пред журналисти в кулоарите на парламента новият екоминистър Емил Димитров, предаде репортер на NOVINI.BG.    Поясняваме, че след вчерашната новина, че Димитров е номиниран за креслото на Нено Димов в МОСВ, в социалните мрежи той бе прекръстен на Язовиро, Хидроязовиро, Екоязовиро. Новият му прякор идва от Ревизоро, който се появи, след като Димитров бе начело на Агенция \"Митници\".    \"Всеки депутат става министър - независимо дали работи добре или не\", каза той и поясни на репортерите - нещата при вас са едни, но реалността е друга.    Относно Перник, Емил Димитров заяви, че ще се запознае с проблема, от вчера ли тече стената на язовир \"Студена\". \"Не искам никакви обвинения или упреци. До преди един час бях председател на комисия, която се занимава с граници, митници, алкохол, цигари и не съм ходил по язовири\"\", каза той.    Във връзка с това сега какви интереси ще защитава след като името му се свързва с големия бизнес, Димитров заяви, че вчера е финализиран Законът за горивата, какъвто никога до момента не е имало и за първи път от 20 години 90% от обектите, които предлагат горива ще бъдат официализирани, а за законопроекта \"Домусчиев\" новият екомистър каза, че документите са били донесени в кабинета на Красимир Каракачанов от Волен Сидеров и Николай Александров и от още един човек и е било заявено, че този законопроект е съгласуван с Цветанов, Нинова и той като единствен представител в София от ОП се е подписал под него, а после Сидеров само с неговия подпис го е занесъл в НС.    Във връзка с това дали Ивелина Василева ще бъде негов зам. - министър, Димитров заяви, че е откровен и много би се радвал тя да му помогне. Ако се съгласи да дойде в МОСВ, ще ѝ бъда благодарен, каза той.    Иначе Емил Димитров обяви, че никой не му е поставял условия - уволни този, назначи този.    ", "date": "2020.01.15", "title": "Ревизоро стана Язовиро: Всякак са ме наричали, но по язовири още не съм ходил "}
{"url": "http://epicenter.bg/article/Kiril-Ananiev--Chastnite-lechebni-zavedeniya-shte-prilagat-sashtite-pravila-kakto-obshtinskite-i-darzhavnite-/204000/2/0", "text": "Разкритията на шефа на Здравната каса д-р Дечо Дечев за нейното източване стреснаха властта, активизираха опозицията, която поиска неговото изслушване, и провокираха светкавичния отговор на управляващите от ГЕРБ.    Шефката на здравната комисия и на парламентарната група д-р Даниела Дариткова свика спешна среща в Народното събрание между здравния министър Кирил Ананиев и управителя на НЗОК д-р Дечев. Целта на срещата - да парира акцията на опозицията и да тушира напрежението между двете важни институции в здравеопазването.    След нея стана ясно, че Ананиев отговаря на една от критиките на Дечо Дечев с корекция в закона.    Частните болници да провеждат конкурси при закупуване на лекарства, т.е. да подлежат на същите условия като държавните. Такова предложение за промяне в Закона за обществените поръчки ще направи Министерството на здравеопазването.   Това обяви на брифинг в парламента министърът на здравеопазването Кирил Ананиев.   Той каза още, че ще настоява НАП и Министерството на финансите да направят проверка на всички лечебни заведения у нас. Ананиев настоява още ревизията да засегне и търговците на едро за цените, по които продават онкологичните и онкохематологичните лекарства.   Министър Кирил Ананиев застана пред медиите заедно с шефа на НЗОК д-р Дечо Дечев и председателката на парламентарната група на ГЕРБ и шеф на комисията по здравеопазване Даниела Дариткова.   По-рано през деня БСП и ДПС се обявиха за изслушване на д-р Дечев в специализираната парламентарна комисия.   Повод за това даде самият д-р Дечев. В интервю преди три дни той хвърли бомба, като обяви, че Здравната каса плаща на частните болници дадено лекарство 7 пъти по-скъпо, отколкото на държавните. В същата медийна изява д-р Дечев обвини министър Ананиев и заместничката му Жени Начева, че прокарват лобистки закони, с които Касата се източва.   Пред медиите д-р Дечев обясни, че разликите в цените на едно и също лекарство, заплащани от Касата на различни болници, всъщност са законни. И че става дума за лекарство за онкологично заболяване. \"Действително цените на този търговец на едро са еднакви, но НЗОК е плащала на различни цени, като разликата е около 7 пъти\", разкри д-р Дечев.   \"Не се говори за конкретни болници, които са извършили нарушения. Всичко, за което беше сигнализирано, е в рамките на закона. Всички продажби от болницата към Касата са съгласно действащата уредба. След като една цена е в рамките, до посочената като максимална за посочения лекарствен продукт, са допустими и Касата трябва да ги заплати\", бяха точните думи на д-р Дечо Дечев.    \"За пръв път в края на 2019 г. се получи информация колко опаковки от всеки продукт Касата е заплатила. Разликата се получава от сумите, които Касата е заплатила и приходът, който производителят е получил. По този механизъм той би трябвало да направи отстъпки, ако има превишение в предишен период. На в края на годината му се изискват документи за потвърждение. Действително цените на този търговец на едро са еднакви, а НЗОК е плащала на различни цени, разликата е около 7 пъти\", обясни управителят на Здравната каса.   И продължи: \"Това на каква цена доставчикът купува от производителя не е известно на Касата, защото отношенията са между болницата и касата. \"Пеметрексед\" е закупувано от 9 болници от 129 и до 1063 лева - говорим за едно и също лекарство и едни и същи производители.  Всички отчетени лечебни заведения са частни. Следват общински и онкологични заведения. Факт е, че когато лекарството е закупена през обща процедура, цената е по-ниска, без такава цената е по-висока. След като може да получиш по-висока цена на едно и също лекарство, ти ще отидеш на по-високата\".  От своя страна здравният министър Кирил Ананиев заяви:  \"Не бяха постъпвали данни за такава разлика в лекарства. Ще изпратя проект на текстове за изменени допълнения в закона за обществените поръчки в МФ. Частните лечебни заведения ще прилагат същите правила както общинските и държавните. Ще напиша писмо до НАП, с което ще поискам да се направи проверка на лечебните заведения и на търговците на едро за цените на онкологичните лекарства. Ще възложа на изпълнителната агенция по лекарствата да направят проверка на финансовите показатели на лечебни заведения при доставка на тези лекарства и ще ги сравним с пределните цени на лекарствата. Ще променим и наредбата на цените.\"   \"Важно е да се адресира точно проблемът, който е установен през последните дни. Искаме да дадем сигурност на българските граждани, че средствата отиват именно в подобряване на здравето на хората\", каза в началото на брифинга Даниела Дариткова.   ", "date": "2020.01.15", "title": "Ананиев след критиките на д- Дечев: Частните болници ще прилагат същите правила както и държавните!"}
{"url": "http://epicenter.bg/article/-quot-Dupka-quot--v-zakona-oblagodetelstva-chastnite-bolnitsi-za-smetka-na-Zdravnata-kasa-/204003/2/0", "text": "Дупка в закона освобождава частните болници от ангажимента за участие в обществени поръчки, но пък по никакъв начин не гарантира как ще се харчи обществения ресурс на Здравната каса. Това стана ясно от дебат в студиото на БТВ след като шефът на Касата д-р Дечев алармира преди два дни, че за едно и също лекарство Касата плаща 7 пъти по-скъпо на частните болници в сравнения с държавните.   “Защо не правим обществени поръчки – изпълняваме Евродиректива 24/2014, където ясно е казано кой трябва да прави обществени поръчки. Частните болници не трябва да правят обществени поръчки, като членове на ЕС, ние трябва да сме съобразени с европейските директиви. Не е местна инициатива на някого. Няма частник, който да си позволи да купува скъпи лекарства“, заяви пред bTV д-р Цветан Диманов от УС на Националното сдружение на частните болници.    Директивата беше приета в началото на 2014 г. и има текст към нея, в който изрично пише, че тя не изземва правата на държавата да провежда собствени политики, когато това е целесъобразно, опроверга го в ефир бившият здравен министър д-р Таня Андреева. И подчерта - тук става дума за търгове на болници за лекарства, които после се плащат с публичен ресурс.    “Д-р Дечев никъде не е казал, че това е нарушение и не разбирам реакцията на частните болници. В това е и парадоксът. Всичко това се случва напълно законно - този продукт е регистриран по реда на Наредбата. Има някаква максимална цена, но в хода на търговете се получава голяма разлика - тоест държавни болници стигат до 7 пъти по-ниска стойност, а частни фактурират на максимална цена”, обясни бившият подуправител на НЗОК д-р Димитър Петров.    Става дума за Закона за обществените поръчки, който е в сила от четири години. Според него частните болници не са задължени да участват в задължителните обществени поръчки. Те се провеждат, когато става въпрос за изразходване на обществен ресурс. Така държавните болници правят процедури по ЗОП, които обикновено свалят цената под максималната, докато при частните лечебни заведения лекарствата могат да се купуват на най-високата позволена цена.  ", "date": "2020.01.15", "title": "\"Дупка\" в закона облагодетелства частните болници за сметка на Здравната каса "}
{"url": "http://epicenter.bg/article/Emil-Dimitrov--Ne-az-shte-resha-problema-v-Pernik--a-premierat-i-reshenie-veche-e-namereno/204005/2/0", "text": "Емил Димитров ще се осланя на Борисов за кризата в Перник  Проблема ще го реши премиерът, никой друг не може, обяви новият екоминистър    Още в първото си изказване като министър в парламента Емил Димитров прехвърли решението на водната криза в Перник върху премиера Бойко Борисов. „Не аз ще реша проблема, ще го реши премиерът. Никой друг освен него не може и аз смятам, че е намерено решение“, каза Димитров, макар че не уточни какво точно е решението.    В подкрепа на номинацията му гласуваха 111 депутати от ГЕРБ и „Обединени патриоти“, както и двама нечленуващи в парламентарни групи. Против бяха 96 от БСП и ДПС, а групата на „Воля“ напусна пленарната зала под предлога, че не може да участва в „нагласени сценарии“.    Преди гласуването се проведе дълъг дебат, в който предмет на обсъждане беше всичко друго, но не и самият Димитров.  След като беше избран на поста обаче, той сам реши да коментира някои теми.    Новият министър, който е роден в Перник, обясни, че не е посетил бедстващия град, за да не бъде обвинен, че „трупа рейтинг“: „Не исках по някакъв начин да се ангажирам политически, защото ще кажат: той отговаря за контрабандата, сега е отишъл да прави пиар на гърба на нищетата на хората“.    Новият министър отново се оплака, както направи вчера, че никой не търсел баланса между интересите на гражданите и бизнеса: „Спираме водата на заводите, пускаме на гражданите – прекрасно. Излизат и казват: нямаме работа. Значи, единия ден нямаме вода, на другия ден - нямаме работа, на третия ден – защо нямаме парно. Нямаш верен ход“. В същото време оптимистично заключи: „Аз съм сигурен, че с това експертно начало, което е изпратено там – ние имаме двама министри, които се грижат, аз съм сигурен, че ще се реши въпросът.“    „Казваме: ще затворим границата, няма да влиза боклук. А ще излиза ли – защото ние 800 хиляди тона изкарваме? За мен контролът е важен – къде влиза през границите, как се ползва и тези заводи, които ще го горят, имат ли филтри или не. Ако има по-рестриктивен режим, тогава половината зала ще скочи: ама, моля ви се, пречите на бизнеса“, разви съображенията си по темата Димитров. И допусна, че трябва да се разкрие „нов център, който да контролира входа на боклуците и разходването им“, без да влиза в подробности за какво става въпрос.    Димитров не остана доволен от представянето, което му направи вицепремиерът Томислав Дончев, и надълго и нашироко разказа за своето образование и кариера.  „На практика съм постигнал всичко. Голяма част от сенчестия бизнес съм го поставил на светло“, коментира той работата си като депутат.    И обясни, че си тръгва с неудоволствие от парламента, но дългът му към номиниралите го патриоти го задължавал да поеме новия си пост. „Много добре ми е тука, ще ми липсвате много. Аз не искам да си тръгвам от вас, но така се налага. Не може да ми дадат място в листата, да имат нужда от мен и заради мен да имат проблеми, защото на мен ми е било по-добре тука“, обърна се Димитров към вече бившите си колеги. А накрая обеща, че няма да прави чистка в министерството: „Не отивам с намерение да бъда метла“.    Опозицията остро демонстрира неодобрението си спрямо Димитров. \"Той няма експертиза и не претендира, че я има\", коментира соцдепутатът Крум Зарков.    Управляващите от ГЕРБ обаче демонстрираха безрезервна подкрепа. \"Ние с две ръце подкрепяме предложението за промяна в Министерския съвет ... Вярвам, че през следващите месеци той ще покаже резултатите, които са належащи\", обяви депутатът Александър Ненков.   ", "date": "2020.01.15", "title": "Емил Димитров: Не аз ще реша проблема в Перник, а премиерът и решение вече е намерено"}
{"url": "http://epicenter.bg/article/Podpaliha-kashtata-na-advokatka-v-Ihtiman/203924/3/0", "text": "Тази нощ къщата на адвоката Ирен Савова е била подпалена. За това съобщи самата тя пред Нова телевизия.    Инцидентът се е случил около 3.30 през нощта.  По думите на Савова огънят е тръгнал от покрива, на който е имало хора. Според нея те са поставили взривно устройство.    През 2018 година Ирен Савова е била защитник на Десислава Иванчева – отстранената от длъжност и разследвана за корупция кметица на \"Младост\".   \"Не съм видяла хора на покрива, но има следи и съседите са чули тропот. Най-вероятно палежът е умишлен. От полицията и пожарната установиха, че има запалителни вещества на покрива. Една трета от покрива го няма, вторият етаж на къщата е доста засегнат\", сподели адвокат Ирен Савова пред Bulgaria ON AIR.  \"Това е моят роден дом, в който пребивавам по-рядко. Живея в чужбина от доста дълго време, след като се случиха толкова много инциденти. От два дни съм тук, това е посрещането ми в България. Не съм получавала заплахи\", каза още Ирен Савова.    И призна, че най-голяма сигурност получава извън пределите на България. Тя е категорична, че с адвокати като нея, които работят по големи дела, саморазправата е доста сериозна.    \"Разбира се, че се чувствам незащитена. Ако се чувствах защитена нямаше да напусна държавата\", подчерта юристът.    \"Факт е, че има дела, по които на свидетелите също се запалиха къщите. Вече имам доста насъбрани подозрения, че има дела, които могат да са причината за тези палежи. Тези дела са за определени материални интереси\", коментира още Савова. И обяви, че най-вероятно ще спре да си идва в България, ако нещата продължават да стоят по същия начин.    Адвокат Савова бе заплашена и през ноември месец 2018 година. Тогава входът на дома ѝ и нейната кантора осъмнаха облепени с некролози за нейната смърт.", "date": "2020.01.15", "title": "Подпалиха къщата на адвокат Ирен Савова в Ихтиман: Чувствам се незащитена"}
{"url": "http://epicenter.bg/article/Ochakva-li-ni-rekordno-poskapvane-na-svinskoto-meso---VIDEO--/203950/4/0", "text": "Свинското месо – рекордьор по поскъпване през 2019-а. Цената за килограм е скочила с до 60%, предава Нова тв.    Това лято африканската чума не подмина и България - близо 200 хиляди животни бяха изклани или 20% от свиневъдството у нас. А свинското месо от средна цена 7 лева за килограм в началото на годината през октомври достигна 9 лв. А покрай празниците - от 10 лева и нагоре. Според експерти обаче цените са изкуствено надути.    „За съжаление толкова е увеличението. Свинското месо обаче не е еднозначно понятие, а има различни позиции – филе, врат, гърди, плешка и т.н. Няма място за спекула в цената. Проблемът не е в България, тъй като тук имаше милион и 400 хиляди прасета, които към декември от тях са избити 200 хиляди. Числото се увеличава, а трагедията за собствениците е голяма”, каза Кирил Вътев от Асоциацията на месопреработвателите в студиото на „Здравей, България”.    Според него големият проблем идва от Китай. Африканската чума там продължава да се развива главоломно заради ниското ниво на биосигурност в техните големи свинекомплекси. Миналата година те избили над 200 милиона прасета, като има допускания, че бройката вече е достигнала 500 милиона. Официална информация за това обаче няма.    „Китайците добиха навик да консумират свинско месо, което превърна потреблението там в два пъти по-високо, отколкото целия в останал свят. Дефицитът там е много голям, а китайските търговци поръчват по 1000-2000 контейнера с месо, всеки тежащ 20 тона. Европа изнася всичко за Китай” каза Вътев.    „Все още никой не се ангажира с прогноза за увеличението на месото през тази година. Смятам, че такава прогноза не е и възможна, защото не се знае до къде ще се задълбочи кризата в Китай. Също така китайската държава води преговори да закупи най-големите европейски комплекси за свиневъдство”, обяснява Вътев.    Интересен факт според него е, че в държави като Германия, Холандия, Дания и Испания няма чума по прасетата. Там мерките за биосигурност са на изключително високо ниво.  ", "date": "2020.01.15", "title": "Очаква ли ни рекордно поскъпване на свинското месо? (ВИДEО) "}
{"url": "http://epicenter.bg/article/28-ministerski-promeni-v-trite-kabineta-na-Borisov/203928/11/0", "text": "За 10 години, през които Бойко Борисов управлява България, начело на три правителства, са извършени 28 министерски промени, предаде репортер на БГНЕС. Първото правителство на министър-председателя Бойко Борисов е избрано от Народното събрание на 27 юли 2009 г. и управлява страната до 13 март 2013 г. То идва на власт след редовните парламентарни избори през юли 2009 г. и само броени дни не му достигнаха, за да изкара пълния си мандат. За разлика от следващите две управления като премиер на страната през първия си мандат Борисов управлява самостоятелно без коалиционни партньори.    Първата промяна в кабинета „Борисов 1“ бе свързана с оттеглянето от поста просветен министър на Йорданка Фандъкова, която беше избрана за кмет на София. На 19 ноември на нейното място бе назначен проф. Сергей Игнатов, известен учен египтолог, който по-рано беше ректор на Нов български университет.    Първата по-сериозна смяна в правителството беше извършена в началото на януари следващата година. Тя бе свързана със слабото представяне на издигнатата за кандидат за еврокомисар външна министърка Румяна Желева. Тя беше заменена на 27 януари 2010 г. от Николай Младенов, който бе министър на отбраната. На негово място влезе неговият заместник ген. Аню Ангелов.    През март 2010 г. в кабинета влезе като министър без портфейл Томислав Дончев, който през следващите години ще се издигне до вицепремиер и ще бъде една от ключовите фигури в управлението на ГЕРБ.    Здравеопазването се оказа слабото място в управлението на страната през последните 10 години. На този пост се изредиха много министри, като само в кабинета „Борисов 1“ имаше три смени. Първата беше на 21 април 2010 г., когато независимата Анна-Мария Борисова пое поста от Божидар Нанев.    Неизгодна сделка за доставката на „Тамифлу“ му коства министерския стол. Нанев, който е специалист по обща, гръдна и детска хирургия, бе привлечен като обвиняем за сключването на две неизгодни сделки за доставката на посочения по-горе антивирусен препарат, с което е ощетил държавата с близо 2,5 милиона лева. Той беше подведен под отговорност и изправен пред съда. На 29 март 2012 г. Софийски градски съд го оправда. Самият Нанев заяви тогава, че не е изненадан от оправдателната присъда.    Професор Анна-Мария Борисова е изтъкнат български ендокринолог, който ръководи МЗ от 21 април 2010 до 29 септември 2010 г. Въпреки своите научни постижения и голям преподавателски опит тя ще остане в историята като министър, срещнат на едно кръстовище. Тази изпусната фраза ще я преследва до край в нейния краткотраен престой начело на МЗ. Проф. Анна-Мария Борисова подава оставка на 29 септември, която бе приета без възражения от премиера Борисов. Поводът беше идеята й за доплащане от страна на пациентите на всички лекарски услуги. Въпросната концепция беше причина за искане на вот на недоверие към правителството от страна на опозицията.    Д-р Стефан Константинов е акушер-гинеколог. Преди да стане министър на 6 октомври 2010 г. е бил заместник-председател на УС на Българския лекарски съюз. Той е и най-дълго задържалия се на поста здравен министър в кабинета „Борисов 1“. До неговата оставка се стигна заради конфликт с управляващите от ГЕРБ относно реформите в сектора. Тя дойде изненадващо за всички на 15 март 2012 г.    Овакантилият се пост зае Десислава Атанасова, която бе депутат от квотата на ГЕРБ от Русе. За разлика от своите предшественици тя не е лекар, а юрист. Между 2005 и 2007 г. е юрисконсулт в Областен диспансер за психиатрични заболявания със стационар в град Русе, а от 2007 до 2009 г. и в Многопрофилната болница за активно лечение. В 41 парламент Атанасова бе председател на Здравната комисия. Тя ръководи здравното министерство малко по-малко от година от 21 март 2012 до 13 март 2013 г.    Историкът Божидар Димитров преди парламентарните избори през 2009 г. неочаквано смени своята партийна принадлежност и от социалистите премина в редиците на ГЕРБ. В първото правителство той беше министър без портфейл, който отговаряше за Държавната агенция за българите в чужбина, чиято дейност впоследствие бе обект на разследване на компетентните органи заради издаването на български паспорти, които станаха много желани заради членството ни в ЕС. В крайна сметка Димитров, за който се доказа, че не е професор, беше принуден да подаде оставка заради поредица от непремерени изказвания, които вредяха на правителството, а и на българските национални интереси на Балканите.    Изборите за държавен глава през есента на 2011 г. наложиха следващите две промени. Росен Плевнелиев и Маргарита Попова, които влязоха на „Дондуков 2“ като президент и вицепрезидент съответно, бяха сменени от Лиляна Павлова като регионален министър и Диана Ковачева като правосъден.    2011 г. също така бе белязана от смяна в министерството на транспорта. На 18 май Александър Цветков бе сменен от Ивайло Московски, който се оказа титуляр на този пост и в следващите два кабинета на премиера Борисов.    През следващите две години имаше още две смени. На 21 март 2012 г. си отиде Трайчо Трайков заради неуспехи в повереното му мегаминистерство на икономиката, енергетиката и туризма, към което бяха приковани погледа на българското общество заради големите енергийни проекти с Русия, станали известни като „Голям енергиен шлем“. Министерството бе поверено на Делян Добрев.    Последните две оставки дойдоха в началото на 2013 г. Проф. Сергей Игнатов напусна просветата и за много кратко там влезе от 6 февруари 2013 г. председателят на БАН акад. Стефан Воденичаров.    Началото на 2013 г. беше белязана от кризи и протести, включително и заради високите сметки на тока и парното. Голямо недоволство предизвикваше личността на финансовия министър Симеон Дянков. Малко след като той реши да се оттегли, премиерът Борисов предпочете да подаде оставка на цялото правителство три месеца преди изтичането на мандата му. След това беше сформирано служебно правителство, стигна се до предсрочни избори, минаването на ГЕРБ в опозиция за кратко /лятото на 2013 – есента на 2014 г./, нови предсрочни избори през октомври 2014 г. и сформиране на второто правителство с премиер Бойко Борисов.    Второто правителство на премиера Бойко Борисов беше сформирано на 7 ноември 2014 г. и остана на власт до 14 ноември 2016 г., когато премиерът подаде оставка, изпълнявайки думата си да се оттегли от властта, ако загуби президентските избори. За разлика от първия си мандат, където управляваше самостоятелно, Борисов беше принуден да направи коалиция с Реформаторския блок и АБВ.    За двете години на власт той се раздели общо с четирима министри. Първи си отиде министърът на вътрешните работи Веселин Вучков, който беше от квотата на ГЕРБ. Той беше заменен на този пост от Румяна Бъчварова. Мотивът Вучков да си тръгне бе породен от противоречия по повод професионалната съдба на главния секретар на МВР.    С постовете си се разделиха още правосъдния министър Христо Иванов от РБ, просветният Тодор Танев и социалният Ивайло Калфин. Първият подаде оставка, след като не успя да прокара съдебната реформа, според своите първоначални замисли. На неговия стол седна Екатерина Захариева – министър в двете служебни правителства на президента Росен Плевнелиев и началник на неговия кабинет.    В началото на 2016 г. след пореден скандал с поста си се раздели и Тодор Танев. Нов министър на образованието стана Меглена Кунева. Танев предизвика възмущението не само на научната общност, а и на българската интелигенция. Бисерите на бившия образователен министър започнаха още с първото му телевизионно интервю, в което се зарече: “Искам да успокоя образователната система, за да започне тя да работи изобщо. Образованието не е сектор от тортата, а глазурата? То е стратегически обект, защото произвежда бъдещето и националната идентичност”. Два месеца по-късно дойдоха скандалните изказвания на професора за Михаил Ломоносов, Асен Златаров и Фредерик Жолио-Кюри. Танев постави под съмнение постиженията им пред ученици във Враца по време на посещение в СОУ „Христо Ботев”. Тогава той обобщи постиженията на Ломоносов, Златаров и Фредерик Жолио-Кюри, наричайки ги „нищо особено” и „пълна нула”.    Последен от кабинета си тръгна Ивайло Калфин, след като АБВ го номинира за президент.    Общо осем министри и един вицепремиер са сменени от кабинета „Борисов 3“, който дойде на власт в резултат на предсрочните парламентарни избори на 26 март 2017 г.    Първи си отиде министърът на здравеопазването проф. Николай Петров, който преди да заеме този „най-горещ“ пост във всички правителства на ГЕРБ ръководеше Военномедицинска академия /ВМА/. Именно неговата предишна работа стана повод за оттеглянето му – конфликт на интереси при обществена поръчка във ВМА. Проф. Петров беше начело на здравното министерство от 4 май 2017 г., денят на встъпване в длъжност на третото правителство с премиер Бойко Борисов, до 10 ноември 2017 г. Негов наследник стана заместник-министърът на финансите Кирил Ананиев.    Втората оставка, която така и не беше приета, бе дадена от министъра на енергетиката Теменужка Петкова през есента на същата година. Поводът за нейното кратко оттегляне беше сделката за продажбата на ЧЕЗ на малко известната фирма, оглавявана от Гинка Върбакова. В крайна сметка Петкова запази своя пост.    Най-много оставки наведнъж бяха подадени след трагедията край Своге, когато автобус се преобърна и загинаха десетки пътници. На фона на голямото обществено недоволство заради лошото строителство в края на август 2018 г. оставки дадоха министърът на вътрешните работи Валентин Радев, министърът на транспорта Ивайло Московски и министърът на регионалното развитие Николай Нанков. Радев и Московски, които бяха от квотата на ГЕРБ, фактически слязоха от политическата сцена, докато Нанков стана заместник в МРРБ. Нови министри станаха съответно Младен Маринов – МВР, Росен Желязков – МТИТС и Петя Аврамова – МРРБ.    След скандал си отиде и вицепремиерът и лидер на по-малкия коалиционен партньор Валери Симеонов. Той даде оставка след масови протести на майките на деца с увреждания, които бяха обидени от негово изказване. Това стана в късната есен на 2018 г.    Нова вълна от оставки, която засегна управляващите, предизвика скандала с имоти на партийни дейци и министри, избухнал през пролетта на 2019 г. Той стана повод за оставката на правосъдния министър Цецка Цачева, която преди това беше председател на Народното събрания и кандидат за президент през 2016 г. С постовете начело на партията и като депутат се раздели и вторият в ГЕРБ Цветан Цветанов. В правосъдието на 5 април 2019 г. влезе председателят на правната комисия в НС Данаил Кирилов, а председател на ПГ на ГЕРБ стана Даниела Дариткова.    На 14 май миналата година оставка подаде и министърът на земеделието и горите Румен Порожанов. Той беше разпитван по делото срещу бизнесмена Миню Стайков за злоупотреби с еврофондове. Прокуратурата твърди, че дружества, свързани със Стайков, са получавали неправомерно средства от европрограми за земеделие. Парите били отпускани за развитие на селските райони и засаждане на нови лозя. Земеделското министерство премина в ръцете на Десислава Танева, която го оглавяваше преди това.    2019 г. завърши с още една оставка на министър. Този път това беше социалният министър Бисер Петков. Борисов обясни неговото отстраняване с липсата на комуникация от страна на другите министри с Петков. Той се оттегли от поста от втори път, защото по-рано през есента на 2018 г. вече беше подавал оставка, но тогава заради обществената подкрепа за него, включително от майките на деца с увреждания, запази поста си. В началото на декември за нов министър на социалната политика беше избрана Деница Сачева, която преди това бе заместник-министър на просветата.    Днес, Народното събрание започва работата си през новата 2020 г. с гласуването на оставката на министъра на околната среда и водите Нено Димов. /БГНЕС ", "date": "2020.01.15", "title": "28 министерски промени в трите кабинета на Борисов"}
{"url": "http://epicenter.bg/article/Nepovtorimata-Lili-Ivanova-startira-natsionalnoto-si-turne-39--2020-na-8-april-vav-Vidin/204009/6/0", "text": "  Още в началото на годината концертната програма за 2020-та на примата на българската естрадна музика е готова. На 8 април стартира ТУР 2020 на изпълнителката и нейния екип.   Концертите ще бъдат в най-големите спортни зали във Видин, Бургас, Сливен, Гоце Делчев, Самоков, Пазарджик, Велико Търново, Добрич, Шумен, Русе и Благоевград. Летните театри във Варна, Плевен и античният театър в Пловдив. София - в зала 1 на НДК на 27 и 28 ноември. През юли програмата на ТУР 2020 ще бъде представена и на откритата лятна сцена в ресторант „Лебед“, Панчарево.      - ВИДИН, СПОРТНА ЗАЛА „ФЕСТИВАЛНА“  - БУРГАС, СПОРТНА ЗАЛА „МЛАДОСТ“  - СЛИВЕН, СПОРТНА ЗАЛА „ВАСИЛ ЛЕВСКИ“ - ГОЦЕ ДЕЛЧЕВ, „АРЕНА НЕВРОКОП“  - САМОКОВ, „АРЕНА САМОКОВ“  - ПАЗАРДЖИК, СПОРТНА ЗАЛА „ВАСИЛ ЛЕВСКИ“  ПАНЧАРЕВО, ресторант „ЛЕБЕД“  - ПЛОВДИВ, АНТИЧЕН ТЕАТЪР - ВАРНА, ЛЕТЕН ТЕАТЪР    - ПЛЕВЕН, ЛЕТЕН ТЕАТЪР  - ВЕЛИКО ТЪРНОВО, ДКС  - ДОБРИЧ, ЗАЛА „ДОБРОТИЦА“  - ШУМЕН, „АРЕНА ШУМЕН“  - РУСЕ, „ОЗК АРЕНА РУСЕ“  - БЛАГОЕВГРАД, СПОРТНА ЗАЛА „СКАПТОПАРА“ СОФИЯ, НДК, ЗАЛА 1   Националното турне на Лили Иванова се осъществява с подкрепата на фирма Аполо ( ), както и СОТ 161 ( ),  Stovi ( ), Water house ( ), национално Дарик Радио ( ), сп. „Biograph“ ( ) и БГ Радио ( ).   Концертите в зала 1 на НДК през ноември ще бъдат проведени с подкрепата на Столична Община.", "date": "2020.01.15", "title": "Неповторимата Лили Иванова стартира поредно национално турне с 16 концерта в цяла България"}
{"url": "http://epicenter.bg/article/Kamarata-na-predstavitelite-v-Kongresa-vnasya-obvineniyata-za-impiychmant-na-Tramp/203935/7/0", "text": "Камарата на представителите в американския Конгрес се очаква да гласува днес да изпрати в Сената обвиненията за импийчмънт на президента Доналд Тръмп.    Доналд Тръмп е обвинен в превишаване на правомощията си и възпрепятстване на работата на Конгреса.    Вотът е от важно значение, защото той дава начало на същинския процес, който може да доведе до отстраняването на американския президент от поста.    Три комисии на Камарата изпратиха допълнителни телефонни записи и други доказателства до съдебната комисия на Камарата и призоваха Тръмп да уважи исканията на конгреса.    Преди около месец беше дадено началото на процедурата по импийчмънт, след като Камарата на представителите гласува обвинения, че Тръмп е оказал натиск на Украйна за политически облаги.    След гласуването се очаква председателят на доминираната от демократите Камара на представителите Нанси Пелоси да изпрати обвиненията в Сената, като забавянето на този процес доведе до напрежение между двете камари.    В този период демократите се опитваха да осигурят явяване на нови свидетели по време на процеса в доминирания от републиканците Сенат, но това така и не се увенча с успех.    Президентът Тръмп увери, че не е прекрачвал законите и нарече процеса “лов на вещици“.    По време на гласуването днес ще бъдат назначени и законодатели, които ще са в ролята на прокурори. След гласуването тези отговорни лица ще се включат в церемониална процесия по пренасяне на обвиненията от Камарата на представителите в Сената.    Това ще е третият подобен процес срещу американски президент.", "date": "2020.01.15", "title": "Камарата на представителите в Конгреса внася обвиненията за импийчмънт на Тръмп"}
{"url": "http://epicenter.bg/article/Bashtata-na-Megan-Markal-e-gotov-da-svidetelstva-v-sada-sreshtu-neya/203947/10/99", "text": "Бащата на Меган Маркъл, съпруга на британския Принц Хари, е готов да свидетелства в съда срещу дъщеря си по делото за незаконната публикация на таблоида \"Мейл он сънди\" на нейно лично писмо, съобщи БТА.    През месец октомври миналата година херцогинята на Съсекс даде на съд \"Мейл он сънди\" за публикувано нейно лично писмо, адресирано до баща ѝ Томас. Кралската особа обвини вестника в недобросъвестно използване на лична информация и в нарушаването на британския закон за авторските права.  Публикацията на писмото беше поредният епизод от скандалните отношения между херцогинята на Съсекс и нейния баща. Той не присъства на сватбата ѝ, която се състоя на 19 май 2018 година.    В писмото Меган настояваше Томас да престане да лъже в опитите си да изкара пари от сензационни заявления. Родителят отново ще потвърди в съда истинността на публикацията, че е бил оставен на произвола на съдбата от дъщеря си, че никой не му е съобщил лично за сватбата ѝ и че тя не се е заинтересувала как е преминала операцията на сърцето му.  Томас Маркъл ще опровергае и твърденията на дъщеря си, че тя сама е платила за висшето си образование.", "date": "2020.01.15", "title": "Бащата на Меган Маркъл е готов да свидетелства в съда срещу нея"}
{"url": "http://epicenter.bg/article/Gartsiya-predlozhi-pochetno-grazhdanstvo-na-Tom-Hanks-i-tsyaloto-mu-semeystvo/203948/10/100", "text": "Гръцкото правителство предлага гръцко гражданство на семейството на холивудския актьор Том Ханкс като признание за помощта, която семейството е оказало на пострадалите от смъртоносните горски пожари край Атина през 2018 г., предаде Асошиейтед прес, цитира Дир.бг.   Миналия месец гръцкият президент Прокопис Павлопулос подписа указ, с който предоставя почетно гръцко гражданство на Том Ханкс.   В решението, публикувано днес в Държавен вестник и подписано от министъра на вътрешните работи Панайотис Теодорикакос, е посочено, че указът предвижда предоставяне на гръцко гражданство и на съпругата на Ханкс Рита Уилсън, както и на двамата им синове Честър и Труман.   Рита Уилсън има гръцки и български произход, отбелязва АП. От много години семейство Ханкс прекарва лятната си почивка на гръцкия остров Андипарос.   При горските пожари край Атина през юли 2018 г. загинаха над 100 души. Семейство Ханкс предостави помощи за пострадалите от пожарите.   В пост в Инстаграм миналата седмица Ханкс написа: \"Започвам 2020 като почетен гражданин на Гърция!\".   Ханкс, Уилсън и холивудският продуцент Гари Гоцман са копродуценти на романтичната комедия от 2002 г. \"Моята голяма луда гръцка сватба\", посочва АП.", "date": "2020.01.15", "title": "Гърция предложи почетно гражданство на Том Ханкс и цялото му семейство"}
{"url": "http://epicenter.bg/article/Karayancheva--Da-si-pozhelaem-zdrave-i-sili-prez-2020-g--da-sluzhim-dostoyno-na-Republika-Balgariya-/203934/2/0", "text": "Да си пожелаем здраве и сили през 2020 г. да служим достойно на Република България. Това каза председателят на 44-ото Народно събрание Цвета Караянчева в началото на деветата сесия на парламента, предаде Агенция \"Фокус\".   \"Уважаеми колеги, днес е първият пленарен ден на 44-ото Народно събрание за 2020 г. Нека да ни е честита, нека да си пожелаем здраве и сили, за да изпълняваме успешно държавническата си мисия и да служим достойно на Република България. Да работим така, че да отговорим на очакванията на българските граждани\", каза още Караянчева.    \"Вярвам, че през предстоящата сесия всеки един от нас ще положи усилия за постигане на повече разбирателство и продуктивни дебати\", допълни още Караянчева. С кворум от 139 народни представители започна деветата сесия на 44-ото Народно събрание. Новата сесия бе открита от председателя на парламента Цвета Караянчева. Съгласно Правилника за организацията и дейността на Народното събрание сезонът тя започна с химна на Република България и този на Европейския съюз. По традиция парламентарно представените сили ще излязат с декларации за новия политически сезон.  Седмичната проектопрограма за работа на депутатите предвижда персонални промени в Министерски съвет. Парламентът ще разгледа оставката на Нено Димов като министър на околната среда и водите и кандидатурата на Емил Димитров за неговия пост. До оставката на Нено Димов се стигна заради водната криза в Перник, а кандидатурата на Емил Димитров беше утвърдена на коалиционен съвет на управляващата коалиция във вторник.    На вниманието на депутатите се поставя и законопроектът за маслодайната роза на второ четене.", "date": "2020.01.15", "title": "Караянчева: Да изпълняваме успешно държавническата си мисия и да служим достойно на България"}
{"url": "http://epicenter.bg/article/Korneliya-Ninova-/203936/2/0", "text": "БСП работи за сваляне на правителството на ГЕРБ, ние предлагаме нов модел на развитие! ГЕРБ призовава за консенсус, когато са поставени в ъгъла, този призив не е искрен.   Това заяви от парламентарната трибуна лидерът на БСП Корнелия Нинова в първия ден от работата на парламента след коледната ваканция.   ГЕРБ заложиха корупцията в законодателството! Вкарвате държавата от криза в криза, гасите пожари, които сами подпалихте, заяви Нинова.   ГЕРБ обещаваха стабилност и развитие, но вместо тях има хаос. Превърнахте политиката в търговия, но премиерът си плаща \"такса спокойствие\" с парите на народа, каза още лидерът на социалистите.                          ", "date": "2020.01.15", "title": "Корнелия Нинова: БСП работи за сваляне на правителството на ГЕРБ!  То е вредно за България!"}
{"url": "http://epicenter.bg/article/Daritkova--GERB-shte-prodalzhim-da-e-faktor-na-stabilnost-v-balgarskata-politika-i-generator-za-razviti/203937/2/0", "text": "ГЕРБ ще продължим да бъдем фактор на стабилност в българската политика и генератор за развитие на България. Това каза председателят на ПГ на ГЕРБ д-р Даниела Дариткова в декларация за новия политически сезон, предаде Агенция \"Фокус\". \"И през тази сесия парламентарната група на ГЕРБ ще продължи да подкрепя правителството и да работи за изпълнение на програмата на управляващото мнозинство. Тази наша позиция не е самоцелна. Тя е израз на ангажимента ни да продължим да бъдем фактор на стабилност в българската политика и генератор за развитие на България. Предстои ни година, в която няма да бъдат провеждани избори. През отминалата 2019 г. в рамките на два избора българските граждани ясно показаха, че искат промяна и развитие, но не през радикализъм и революция, а през разум и почтеност. Затова през тази година няма да има предсрочни избори\", заяви още д-р Дариткова.    Тя посочи, че отвъд напрежението на предизборните кампании през 2020 г. може да се постигне политическо съгласие по дългосрочни приоритети за българското общество и да се направи така, че изпълнението им да не зависи от едно или друго управление. По думите й в началото на настоящата година още в първите й дни се очертават контури на напрежение във вътрешен и международен план.   \"За да отговорим на предизвикателствата, пред които ще бъде изправена България трябва да проявим воля за единство и водене на диалог между различните политически сили без значение дали са в управлението или в опозиция\", допълни още д-р Дариткова.    Тя подчерта, че през тази парламентарна сесия ще продължим да утвърждаваме образованието като основен и дългосрочен приоритет на управлението. Д-р Дариткова заяви, че ГЕРБ са наясно, че ниското доверие в партиите като основни субекти на демокрацията я руши.   \"Надяваме се, че всички политически сили ще подходят отговорно към тези теми. Убедени сме, че дебатът, който предстои трябва да се проведе отвъд спекулациите и взаимните обвинения, а решенията, които ще вземем трябва да се изградят върху основите на обществено и политическо съгласие. Провеждането на изборите и финансирането на политическите партии са фундаментални въпроси за всяка демократична и политическа система. От ГЕРБ се ангажираме да дадем максимални гаранции, че всеки глас на български гражданин има важно значение за развитието на демократичния процес в страната\", допълни още д-р Дариткова.", "date": "2020.01.15", "title": "Дариткова: Тази година няма да има предсрочни избори. ГЕРБ ще продължи да бъде фактор на стабилност"}
{"url": "http://epicenter.bg/article/Yavor-Bozhankov--Spetsialitet-na-Borisov-e-da-prehvarli-otgovornostta-varhu-drug/203940/2/0", "text": "„Специалитет на министър- председателя е да прехвърли цялата отговорност на главата на някой някой друг. В случая това са Обединени патриоти. Във всеки компонент на околната среда има огромна криза. Ако в Перник няма вода, в други градове се гори боклук от Италия или от третия свят. Това не може да бъде отговорност на един министър, а на този, който управлява държавата”. Това заяви народният представител от ПГ на \"БСП за България\" Явор Божанков пред Нова телевизия.   Той допълни, че БСП ще гласува против назначението на нов министър на екологията и водите, тъй като според левицата отговорността се носи лично от министър-председателя, който се разпорежда с държавата от 10 години.    „Във водният сектор се инвестираха над 3 млрд. лв, но продължава да се губи над 60% от водата. Или този сектор се води умишлено към фалит с цел приватизация, или се управлява некадърно.Българите плащаме най-много за управление на отпадъците в цяла Европа. Плащаме повече от белгийци и холандци, а в същото време получаваме италиански боклук. И в двата случая решението е оставка на правителството”, каза Божанков.    Социалистът подчерта, че народните представители от БСП първи са сигнализирали в парламента за водния проблем в Перник, много преди той да се превърне в криза, но тази тема е била туширана заради местните избори: ”Измеренията на този проблем са много по-големи от размера на водната криза. Затварянето на една индустриална зона като „Стомана Перник” може да лиши хиляди семейства от препитание”.    „Вотът на недоверие вече дава своите резултати. Институциите се задвижиха, вече се пое отговорност. Нашата цел е промяна на модела на управление на България, но и всеки българин да живее в по-чиста околна среда”, завърши Явор Божанков.", "date": "2020.01.15", "title": "Явор Божанков: Специалитет на Борисов е да прехвърли отговорността върху друг"}
{"url": "http://epicenter.bg/article/Atanas-Kostadinov--BSP--Porednata-smyana-na-ministar-ne-promenya-pogreshnata-politika-na-tova-upravleni/203941/2/0", "text": "Поредната смяна на министър не променя погрешната политика на това управление. Това заяви народният представител от ПГ на „БСП за България” Атанас Костадинов пред БТВ. „Околната среда е изключително важен за живота на всеки човек сектор. Не е възможно БСП да не потърси отговорност, след като водната реформа е провалена. България се превръща в място, на което всяка криминална група може да си докара боклука. Европейската агенция по околна среда три дни поред съобщава, че България е на челните места по замърсен въздух”, допълни той. Социалистът подчерта, че това е девета оставка на министър в това управление на Борисов, но досега нито една оставка не е довела до смяна на политиките на управляващите. Той обърна внимание и на това, че само един човек е определен за виновен в кризата с водата, боклука и мръсния въздух. „Справедливост трябва да има, но сме изключително притеснени от драматургията, с която бе посочен един човек за отговорен за цялата ситуация. Отговорността трябва да се търси в този, който 10 години управлява държавата погрешно”, каза още Костадинов. Костадинов обясни, че БСП ще гласува против предложението Емил Димитров да стане министър на екологията и водите. „БСП е подкрепяла и подкрепя всяка разумна инициатива. Но за нас новият министър ще продължи да изпълнява политики, които са погрешни. Наложително е да проведем разговор за принципите на управление на околната среда”, завърши Атанас Костадинов.  ", "date": "2020.01.15", "title": "Атанас Костадинов: Поредната смяна на министър не променя погрешната политика на това управление!"}
{"url": "http://epicenter.bg/article/Iskren-Veselinov--Prioritet-za-nas-e-kontseptsiyata-za-tsiganskite-obshtnosti--chakame-ya/203943/2/0", "text": "Искрен Веселинов: Приоритет за нас е концепцията за циганските общности, чакаме я и я изискваме от Министерски съвет Приоритет за нас е концепцията за циганските общности, чакаме я и я изискваме от Министерски съвет. Това каза съпредседателят на ПГ на \"Обединени патриоти\" Искрен Веселинов в декларация за новия политически сезон, предаде Агенция \"Фокус\".   \"Водната криза в Перник явно е символът, под който ще мине това първо заседание и тя позволява на всички да проявяват загриженост и всички да експонират темата за чиста вода, чист въздух и т.н. Водата е важна тема, въздухът също. Има и други подобни важни теми. За \"Обединени патриоти\" най-важната е общество ли сме, единна нация ли сме или социалната разруха и умишленото окалване и принизяване на институциите вече дава своите отровни плодове и ни превръща в сбор от мразещи се хора. Всички са приковали поглед в Перник, отскоро и народът си има нарочен генерален виновник. Истината е, че виновниците са десетки\", допълни още Веселинов.    По думите му същото се случва и в социалната сфера. \"Не минава ден без нагло, показно убийство или друго престъпление на маргинали. Правим се, че не забелязваме\", каза още Веселинов. По думите чувството на безнаказаност се възпитава още от люлката.   \"В началото на тази пленарна сесия заявяваме - абсолютен приоритет за нас ще бъдат темите, свързани със социализация на маргинализираните цигански общности. Затова е нужно да се приеме и нова концепция. Чакаме тази концепция и я изискваме от Министерски съвет\", подчерта още Веселинов.    Той посочи, че въвеждането на военно обучение в училищата също остава приоритет за парламентарната група, както и противодействието на битовата престъпност. От групата ще искат и промени в Наказателния кодекс.", "date": "2020.01.15", "title": "Веселинов: Приоритет за нас е концепцията за циганските общности, чакаме я и я изискваме от МС"}
{"url": "http://epicenter.bg/article/Irena-Sokolova-otricha-da-e-osuetila-navremenno-vavezhdane-na-voden-rezhim-v-Pernik-zaradi-izborite-/203945/2/0", "text": "Не е вярно, че съм попречила на по-ранното въвеждане на воден режим в Перник заради местните избори - заявява в позиция до медиите бившият областен управител на Перник Ирена Соколова. Тя коментира твърдение на бившия управител на ВиК в града Иван Витанов, зааписано в неговите показания пред разследващите, които вчера прокуратурата пусна до медиите.    \"Искрено съжалявам за тежката ситуация, в която сме в момента, но е недопустимо да се изопачава истината и да се правят внушения, че заради изборите аз не съм допуснала въвеждането на воден режим в общината! Необходимостта от въвеждане на воден режим се определя от ВиК оператора и въвеждането му в една община не става с подписа на областния управител. Всъщност областният управител не може нито да въведе, нито да попречи на въвеждането на воден режим!\", се казва в позицията ѝ.    Ето пълният ѝ текст:    \"В първото писмо на Иван Витанов, изпратено на 9 октомври 2019 г. и адресирано до областния управител, кмета на Перник и председателя на Общинския съвет, се заявяваше, че има хипотеза за въвеждането на воден режим на по-късен етап, предвид намаляването на обема на язовир \"Студена\", продължаващата липса на валежи и честите аварии на ВиК мрежата. Веднага на следващия ден извиках на среща Иван Витанов и кмета на Перник Вяра Церовска, за да изясни той пред нас реалната ситуация. На срещата присъства още и главният секретар на Областната администрация, но не и заместник-кмет, както се твърди в показанията. Точно аз изисках от Иван Витанов да организира пресконференция и да информира перничани за задаващия се проблем, както и да информира ежедневно перничани за авариите с прекъсване на водоподаването.   Обърнах внимание на управителя на ВиК, че ако има индикации за необходимост от предприемане на спешни мерки, е наложително същите да бъдат спешно изпратени и съгласувани от МОСВ. Получих уверение, от страна на управителя, че е изпратил искането си за съгласуване до МОСВ, както и че използването на каквито и да е водни обеми се одобряват и разрешават от МОСВ.    Иван Витанов заяви, че не може да организира пресконференция, защото няма PR и няма опит в тази дейност. Заедно с експерта \"Връзки с обществеността\" в областна администрация, който се включи в срещата, свикахме пресконференция и това е документално видно от изпратените до медиите съобщения от имейл адреса на Областна администрация. Целта беше да се предостави цялата информация и фактология, за да бъде запознато обществото с нея и това беше сторено на 11.10.2019 г.    Да, бяхме по средата на изборната кампания, но темата беше от изключителна важност и исках всички да са запознати с проблемите.    На по-ранна среща, поискана от Община Перник, през м. юли присъства заместник-кметът Караилиев заедно с експерти от общината, на която бяха още: експерти от Асоциацията по ВиК, от областната администрация и управителят, както и главният инженер на ВиК-Перник. На нея се обсъждаха само проблемите, свързани с ВиК активите, собственост на Община Перник.    Искрено съжалявам за тежката ситуация, в която сме в момента, но е недопустимо да се изопачава истината и да се правят внушения, че заради изборите аз не съм допуснала въвеждането на воден режим в общината! Необходимостта от въвеждане на воден режим се определя от ВиК оператора и въвеждането му в една община не става с подписа на областния управител. Всъщност областният управител не може нито да въведе, нито да попречи на въвеждането на воден режим!    Условията и редът за присъединяване на потребителите за ползване на водоснабдителните и канализационни системи са уредени в Наредба #4 от 14.9.2004 г., според която действията за въвеждане на режим на водата се предприемат от кмета на общината; областният управител предприема действия, когато режимът следва да бъде обявен за две или повече общини в областта.    Когато бъде преценявана моята работа, трябва да се имат предвид правомощията на областния управител, разписани по закон.    Съдействах и предприех много действия - срещи с министри, със заместник-министри, с експерти, с които обикаляхме района и търсехме начини да преодолеем или поне да минимализираме кризата...Експертите, които сега добавят воден обем в язовир \"Студена\", бяха открити и представени от мен в МРРБ. Документи за това предоставих на съответните органи\".", "date": "2020.01.15", "title": "Ирена Соколова отрича да е осуетила навременно въвеждане на воден режим в Перник заради изборите "}
{"url": "http://epicenter.bg/article/Boris-Bonev--Bezplaten-gradski-transport-v-dnite-s-nay-golyamo-zamarsyavane-/203946/2/0", "text": "И днес в София има завишени нива на фини прахови частици, които водят до замърсяване на въздуха. Безплатен градски транспорт в дните с най-голямо замърсяване, както и забрана за движение на автомобили на територията на Столичната община, предлага независимият общински съветник Борис Бонев в свой доклад. В Сутрешния блок на БНТ Бонев поиска и намаляване на критериите за прилагане на някои от мерките, като акцентира на Зеления билет.   „Зеленият билет в момента влиза в сила, когато има превишение на нормите 4 пъти или 200 мг/куб.м. Това, което аз съм заложил, е да влиза, когато има превишение 2 пъти - 100 мг/куб.м. Всъщност съм се водил от препоръките на Световната здравна организация за нивата на замърсяване, които съответно увеличават рисковете от заболявания и от смъртност и на база на тези нива на замърсяване съм направил нови диапазони за влизане в сила, така вече над 150, т.е. три пъти повишение - най-високата стойност на замърсяването, след което вече влизат всичките и най-строги мерки“, коментира  Борис Бонев.", "date": "2020.01.15", "title": "Борис Бонев предлага: Безплатен градски транспорт в дните с най-голямо замърсяване "}
{"url": "http://epicenter.bg/article/Borisov-pristigna-v-novata-voennomorska-baza--Bernis-/203952/2/0", "text": "Министър-председателят Бойко Борисов пристигна в новата военноморска база „Бернис“ на брега на Червено море в Египет, където бе посрещнат от премиера на страната Мустафа Мадбули. Това съобщиха от пресцентъра на Министерския съвет.   Заедно с президента на Арабската република Египет Абдел Фаттах Ас-Сиси премиерът Борисов участва в официалното откриване на новата военноморска база.      ", "date": "2020.01.15", "title": "Борисов и президентът на Египет откриха новата военноморска база „Бернис“ (СНИМКИ, ВИДЕО)"}
{"url": "http://epicenter.bg/article/Dzhevdet-Chakarov--Nyama-da-podkrepim-noviya-ministar-na-okolnata-sreda-i-vodite-/203953/2/0", "text": "Няма да подкрепим новия министър на околната среда и водите. Това каза народният представител от ПГ на ДПС Джевдет Чакъров по време на дебатите по персоналните промени в Министерски съвет, свързани с оставката на Нено Димов като министър на околната среда и кандидатурата на Емил Димитров, предаде Агенция \"Фокус\".    \"Това е деветата поредна смяна на министри в този кабинет. Т.е. повече от половината. Сменят се министри. Трябва да има смяна на политиките и визия за реформи. Ние не чухме такива аргументи. Що се отнася до новия министър, това, което бих искал да кажа, че той няма право на толеранс, не само на 100 дни, не само на 1 месец. Би следвало да заработи още от момента на встъпването в длъжност\", каза Чакъров.    По думите му това е необходимо, защото е налице водна криза в Перник и редица проблеми стоят за решаването на управлението на водите в България, които изискват адекватни спешни мерки, за да не прераснат в кризи.", "date": "2020.01.15", "title": "Джевдет Чакъров: Няма да подкрепим новия министър на околната среда и водите "}
{"url": "http://epicenter.bg/article/Ivan-Ivanov--Upravlyavashtite-sa-se-vkopchili-vav-vlastta-na-garba-na-500-hilyadi-balgari/203956/2/0", "text": " „Това, че за първи път в новата ни история има арестуван действащ министър е изключително сериозно петно върху това управление. Емил Димитров каза, че се се съгласил да стане министър, само за да оцелее правителството. Смущаващо е как всички са се вкопчили в оцеляването на това управление. Всичко това се случва на гърба на 500 хиляди български граждани, които преживяват една изключително тежка криза, която касае достъпа до жизнено важни елементи – вода и въздух”. Това заяви народният представител от ПГ на \"БСП за България\" Иван Иванов пред БНТ, съобщиха от пресцентъра на партията.    „БСП няма да подкрепи кандидатурата на Емил Димитров за министър на околната среда и водите. За нас е нужна оставката на цялото управление. Затова и внасяме вот на недоверие срещу управляващите по тази тема- водната криза, внасянето на отпадъци и мръсният въздух”, каза Иванов. Той подчерта, че мерките на управляващите са вследствие от вота на недоверие, който левицата е предприела.    „Ако това управление си отиде, ще се даде шанс за всички български граждани- на тези, които са на воден режим или на които им предстои воден режим, които дишат мръсен въздух и ще дишат още по-мръсен въздух”, каза социалистът.    Иванов подчерта, че много региони са застрашени от водната криза и предстои тя да се разраства : \"Инфраструктурата е порутена, ВиК дружествата са във фалит, защото са източвани и превърнати в партийни каси. „Напоителни системи” бяха окрадени, тръбите бяха нарязани и продадени. Цели системи са разрушени. В момента берем плодовете на това, което свърши ГЕРБ през последните 10 години”. Той припомни, че по време на управлението на управлението на БСП са се изградили язовири и водопреносни мрежи, на които Борисов след това е рязал лентата.    „БСП ще продължи да бъде алтернатива на управлението. Ще продължим да защитаваме правата и интересите на онеправданите български граждани. Левицата е единствената партия, която може да замени това порочно управление”, завърши Иван Иванов.„БСП ще продължи да бъде алтернатива на управлението. Ще продължим да защитаваме правата и интересите на онеправданите български граждани. Левицата е единствената партия, която може да замени това порочно управление”, завърши Иван Иванов.", "date": "2020.01.15", "title": "Иван Иванов: Управляващите са се вкопчили във властта на гърба на 500 хиляди българи"}
{"url": "http://epicenter.bg/article/Manol-Genov--Izkazvam-sachuvstvie-na-Emil-Dimitrov-za-noviya-mu-post-/203958/2/0", "text": "Изказвам съчувствие на Емил Димитров за новия му пост. Това каза народният представител от ПГ на \"БСП за България\" и член на Изпълнителното бюро на партията Манол Генов по време на дебатите по персоналните промени в Министерски съвет, свързани с оставката на Нено Димов като министър на околната среда и кандидатурата на Емил Димитров, предаде Агенция \"Фокус\".   Манол Генов поясни, че е предупреждавал многократно Нено Димов да си повиши контрола в РИОСВ и всички други контролни органи, които осъществяват контрол върху водата, въздуха и други екологични дейности.    Народният представител от опозицията определи като връх на философията как \"Обединени патриоти\" са вързали конгреса на БСП с вот на недоверие. \"Може би, ако нямаше конгрес на БСП язовир \"Студена\" щеше да бъде пълен и фините прахови частици щяха да бъдат по-малко? Може би движението на отпадъците щеше да бъде по-контролирано и нямаше да си задава обществото въпроси какви отпадъци влизат в България и откъде\", допълни Генов. Така той отговори на обвиненията на ВМРО, че БСП повдига проблемите в околната среда, тъй като предстои конгрес на партията през тази година.    Зам.-председателят на ПГ на \"БСП за България\" Крум Зарков заяви, че има няколко проблема, които се поставят при избора на нов министър. \"Първият причината да се стигне дотук. Очевидно г-н Нено Димов подаде осатвка, защото беше арестуван, а не защото претърпя провал в политиката. Нещо повече, в дните преди да бъде отведен, вие от мнозинството и негови колеги министри защитаваха всяко негово решение. Арестът си е арест, наказателната отговорност, наказателна отговорност\", каза още Зарков и посочи, че тази оставка е трябвало да бъде факт без нещата, които са се случили. Според БСП Емил Димитров няма експертиза да заеме поста на Нено Димов.", "date": "2020.01.15", "title": "Манол Генов: Изказвам съчувствие на Емил Димитров за новия му пост "}
{"url": "http://epicenter.bg/article/Evropeyskata-komisiya-planira-da-vavede-obshta-evropeyska-minimalna-zaplata/203923/7/0", "text": "От Брюксел планират да въведат обща европейска минимална заплата. Европейската комисия ще се опита да убеди скептичните северни страни в Общността да подкрепят инициативата. Това заяви Николас Шмит - еврокомисарят, отговарящ за работните места и социалните права, пише европейската редакция на списание Politico.    Той заяви, че са започнали консултации за плана на ЕК да се бори с експлоатацията на евтин труд в Европейския съюз и факта, че в много страни от Общността работниците получават значително по-ниски заплати за някои професии, в сравнение с други държави. Ако достатъчно страни в ЕС подкрепят инициативата, това може да доведе до въвеждането на нов закон в Общността.    Въпреки това Шмит подчерта, че Брюксел се е вслушал в критиките на северните страни, които се страхуват, че подобна инициатива може да подкопае техните системи за колективно договаряне, с които работниците и работодателите в тези държави определят заплащането.    „Проведохме множество дискусии с шведските, както и с датските профсъюзи, с работодателите и с правителствата в тези страни“, каза Шмит.  „Така че е ясно, че в бъдещия правен текст, ние ще се подсигурим, че има всякакви видове разпоредби, които дават да се разбере, че системата за колективно договаряне, както тя функционира в Швеция, Дания и може би други страни, е защитена“, добави той.    Шмит добави, че няма да има задължение за страните от ЕС да въвеждат минимална заплата според европейското право.    В Дания, Швеция и Финландия няма минимална заплата. Вместо това заплатите се договарят директно между синдикатите и работодателите – т. нар. система за колективно договаряне - и като цяло са по-високи, отколкото в повечето други страни в ЕС.    Петер Хумелгаард Томсен, датският министър по заетостта, заяви в социалната мрежа „Туитър“ по-рано, че има „огромна нужда“ от социално обединение в Европа, но „това трябва да бъде направено без да подкопава системата за колективно договаряне“.    Шмит твърди, че неговата инициатива не е насочена срещу скандинавските страни, а към други държави от ЕС, където има минимална заплата, но тя е твърде ниска. Той не уточни за кои държави става дума.  „Някои държави имат минимални заплати, които вярваме, (…) че не гарантират достоен стандарт на живот“, каза той.  ", "date": "2020.01.15", "title": "Европейската комисия планира да въведе обща европейска минимална заплата"}
{"url": "http://epicenter.bg/article/Maykal-Flin-poiska-da-ottegli-priznanieto-si-pri-razsledvaneto-za--quot-ruskata-vrazka-quot--na-Tramp/203944/7/0", "text": "Бившият съветник по националната сигурност на президента на САЩ Доналд Тръмп - Майкъл Флин, заяви, че иска да се откаже от признанието си, че непреднамерено е предоставил непълна информация за разговора си с тогавашния руски посланик във Вашингтон Сергей Кисляк, съобщиха Ройтерс и Асошиейтед прес.    Флин се аргументира с това, че федералните прокурори, разследващи, връзките между предизборната кампания на Тръмп и Русия, са го подвели и са нарушили споразумението си с него.    Искането му идва седмица, след като министерството на правосъдието промени позицията си относно наказанието, което съдът трябва да наложи на обвиняемия, като препоръча Флин да излежи 6 месеца в затвора за лъжа пред ФБР по време на разследването. Преди това прокурорите казваха, че Флин ще избегне затвора заради сътрудничество със следствието, но се отметнаха, когато той нае нови адвокати, които повдигнаха обвинение за некоректно поведение срещу правителството.    Представяйки иска си, защитниците на обвиняемия обвиниха министерството на правосъдието, че се опитва \"да пренапише историята\", оттегляйки препоръката си Флин да бъде осъден на пробация и твърдейки, че той не е сътрудничил на разследването.    \"Майкъл Флин е невинен. Той оказваше съдействие на правителството с най-добри намерения в продължение на 2 г. и изцяло сътрудничеше на разследването\", написаха адвокатите.  През февруари 2017 г. бившият съветник на Тръмп бе принуден да подаде оставка заради това, че не е информирал изцяло вицепрезидента Майк Пенс за разговорите си с Кисляк. В окончателния доклад на разследването, продължило 2 г., специалният прокурор по случая Робърт Мълър призна, че не е открил сговор между Тръмп и Москва, допълва БТА, цитирана от Новини.бг. ", "date": "2020.01.15", "title": "Майкъл Флин поиска да оттегли признанието си при разследването за \"руската връзка\" на Тръмп"}
{"url": "http://epicenter.bg/article/Suleymani-planiral-ataki-izvan-Blizkiya-Iztok--vklyuchitelno-i-v-Balgariya/203951/7/0", "text": "Убитият ирански генерал Касем Сулеймани е планирал атаки в България, Германия, Босна, Кения, Бахрейн и Турция, пише сръбското издание на Би Би Си, съобщи БГНЕС.   Една седмица след убийството на генерала Касем Сулеймани – лидер на Иранската революционна гвардия, в Сената на САЩ е внесена Резолюция 466, „за да се отдаде почит на членовете на американската военна и разузнавателна общност, които изпълниха мисията, убивайки Касем Сулеймани“.   Касем Сулеймани бе убит от американските военни в Ирак чрез нападение на дрон. Оглавяваната от него структура е планирана атаки срещу американски граждани.   Той е отговорен и за терористичните атаки в Ирак и Афганистан, „в които стотици американски граждани загубиха живота си”, пише изданието.   В резолюцията се казва, че Сюлеймани е планирал „атаки в Германия, Босна, България, Кения, Бахрейн и Турция”.   В заключението на документа се посочва, че „борбата срещу Иранската републиканска гвардия, отдела „Кудс“ и всички организации, свързани с тях, представляващи заплаха за националната сигурност на САЩ, ще продължи“.   В публикацията пише също така: \"В отговор на убийството на техерански ядрен химик през 2012 г., за което иранските власти считат, че вина носи Израел, атентатор самоубиец нападна автобус с израелски туристи в България. Петима израелски граждани бяха убити при нападението на 18 юли 2012 г. в Бургас, а 42 бяха ранени\".    През миналата седмица бившият ни външен министър Соломон Паси обяви също, че именно иранският генерал стои зад атентата в Сарафово.", "date": "2020.01.15", "title": "Сулеймани планирал атаки извън Близкия Изток, включително и в България"}
{"url": "http://epicenter.bg/article/Moskva--Blizkiyat-iztok-ne-se-nuzhdae-ot-ukrepvane-na-NATO--a-ot-obshti-usiliya-za-stabilizirane-/203974/7/97", "text": "Русия не знае за каквито и да било планове за засилване на ролята на НАТО в Близкия изток в съответствие с призива на президента на САЩ Доналд Тръмп, но регионът не се нуждае от това, а от съвместните усилия на международната общност за неговото стабилизиране. Това подчерта заместник-министърът на външните работи на Руската федерация Александър Грушко, отговаряйки на въпрос на ТАСС, предава Агенция \"Фокус\".    „Днес в действителност е необходимо не засилване ролята на НАТО, а да се присъединим към усилията на международната общност въз основа на международното право, за да стабилизираме съвместно региона, да създадем условия за политически процеси, както се случва в Сирия и както се опитваме да направим в Либия\", добави руският дипломат.    На фона на нарастващото напрежение между Вашингтон и Техеран миналата седмица държавният глава на САЩ Доналд Тръмп предложи приемането на страните от Близкия изток в редиците на НАТО. Тръмп отправи предложението в същия ден, в който призова Алианса да участва по-активно в делата в Близкия Изток. На събитие в Белия дом американският президент говори за скорошния си телефонен разговор с генералния секретар на НАТО Йенс Столтенберг, който – съгласно думите му, бил „възхитен“ от евентуалното разширяване на организацията в посока Близкия изток.    „Мисля, че НАТО трябва да се разшири и трябва да включим Близкия изток. Разбира се\", заяви президентът пред журналисти, като подчерта, че Северноатлантическият алианс трябва да замени САЩ в този регион, „защото той е международен проблем\".  ", "date": "2020.01.15", "title": "Москва: Близкият изток не се нуждае от укрепване на НАТО, а от общи усилия за стабилизиране "}
{"url": "http://epicenter.bg/article/Borisov-pristigna-v-Egipet--shte-uchastva-v-ofitsialnoto-otkrivane-na-novata-voennomorska-baza--Bernis-/203922/2/0", "text": "Министър-председателят Бойко Борисов пристигна в Египет, където утре по покана на президента Абдел Фаттах Ас-Сиси ще участва в официалното откриване на новата военноморска база „Бернис“ на брега на Червено море.    На летището в Кайро премиерът Борисов бе посрещнат от министъра по парламентарните въпроси на Египет Алаа Фуад.   Заедно с премиера е и вицепремиерът и министър на отбраната Красимир Каракачанов.   Базата „Бернис“ е стратегически пункт в осигуряването на южния фланг на страната. „Бернис“ е една от трите нови военноморски бази на бреговете на Средиземно и Червено море, чието създаване Египет обяви през 2017 г. Заедно с други военноморски бази в страната се дава възможност военното ръководство на Египет да създаде за първи път два военноморски флота: единият в Средиземноморския регион, а вторият – в Червено море, което представлява качествено ново развитие на египетските въоръжени сили.    По време на посещението си в Египет премиерът Бойко Борисов ще проведе среща с президента Абдел Фаттах Ас-Сиси. Във фокуса на разговора им ще бъде двустранното сътрудничество в политическата, икономическата, енергийната, културната, образователната сфера. Акцент ще бъде поставен и върху подкрепата, която България ще продължи да оказва на Египет в усилията му в борбата с тероризма и религиозния екстремизъм.    Разширяването на двустранното сътрудничество в тази област е в интерес както на България и Египет, така и ще допринесе за сигурността в регионите на Близкия Изток и Балканите.    Първата срещата между българския министър-председател Бойко Борисов и египетския президент Абдел Фаттах Ас-Сиси се проведе в кулоарите на годишната 73-та сесия на ОС на ООН през септември 2018 г., където двамата лидери се договориха за практическо активизиране на партньорството.    В резултат на заявената и от двете страни добра воля за сътрудничество, на 23-24 октомври 2018 г. премиерът Бойко Борисов бе на двудневно посещение в Кайро. А на 24-25 февруари 2019 г. българският министър-председател участва в първия по рода си форум на най-високо равнище между ЕС и Лигата на арабските държави в египетския курорт Шарм Ел-Шейх, където също разговаря с египетския президент Сиси. В рамките на срещата им тогава бе потвърдена волята за развитие на двустранните отношения.   Заради посещението си в Египет Министерският съвет няма да проведе редовното си заседание днес. Премиерът Борисов няма да присъства и на представянето на кандидатурата на Емил Димитров за нов министър на екологията в парламента. Очаква се номинацията да бъде представена от вицепремиера Томислав Дончев, който обикновено се занимава с представянето в парламента на кадровите рокади в правителството.    Междувременно новата сесия на Народното събрание се очаква да започне напрегнато. Опозицията е готова да атакува в пленарна зала управляващите заради кризата в Перник и заради поредната рокада в правителството.  ", "date": "2020.01.15", "title": "Борисов пристигна в Египет, няма да присъства на гласуването в парламента на новия екоминистър"}
{"url": "http://epicenter.bg/article/Hidroinzhener--Vodite-ot-Vitosha-shte-napalnyat-yazovir--Studena--prez-proletta/203925/2/0", "text": "Очакваме водите от планината Витоша, които ще дойдат през пролетта, да напълнят язовир „Студена“. Той се пълни от собствен водосбор. Това каза хидроинженерът от НИМХ доц. Ирена Илчева пред БТВ.    По думите ѝ трябва да бъдат изградени системи за предупреждение при засушаване. „Такива системи в момента се развиват за територията на цялата страна. Идеята е тя да подпомага вземането на решения“, подчерта тя.  „Освен мониторинг на водните равнища, е нужно да има планове за действия при засушаване. Когато се подават данни от МОСВ, колегите дават резултати на база реални фактори - очакван приход, валежи, снежни запаси и т.н. Недостигът на вода зависи от мерките, които се предприемат. В повечето случаи информация се подава на министерствата и тези, които управляват водните ресурси“, подчерта Ирена Илчева.    „Ползата от една такава система е, че много по-рано могат да се приложат спешните мерки, които сега се прилагат в Перник“, каза още тя. ", "date": "2020.01.15", "title": "Хидроинженер: Водите от Витоша ще напълнят язовир „Студена“ през пролетта"}
{"url": "http://epicenter.bg/article/Bezvodie-i-v-Dupnitsa--zapochvat-protesti/203926/2/0", "text": "Дупничани излязоха на протест заради безводие. Промишлената зона на града от два месеца е без снабдяване с вода. В района има както обекти на фирми, автокъщи, заведения и т.н., така и над 50 къщи, в които живеят хора. Тази част от града се снабдява с промишлена вода от „Напоителни системи“ по сключен договор.    „Те просто я спряха в един момент и никакво обяснение не беше дадено. В един малък град всички се познаваме, имаме телефони на приятели и познати, започнахме да звъним, да питаме. Отговориха ни, че просто няма да има“, разказа един от засегнатите пред БТВ.  След среща с кмета и ангажимент от негова страна проблемът да бъде решен, буквално за час пуснали водата, след което я спрели и даже кранът бил заварен: „Казаха, че вода няма да има, да си търсим алтернативни източници“, сподели той.    Междувременно, опасенията са и че при пожар може да стане истинско бедствие, тъй като и пожарните хидранти в промишлената зона са вързани към промишлената вода.  От „Напоителни системи“ обясниха, че спазват график, подаден от МОСВ, като отговор кога ще има вода няма към момента. Язовир „Дяково“ е само на 36 процента от пълния си обем.    „Почти целият град се храни от нашите приходи. Това не ги интересува, за тях изглежда е важно да подават вода на теца – разни там пернишки мутри да продължават да правят милиони“, категоричен беше един от протестиращите.    На място имаше и полицейско присъствие.  ", "date": "2020.01.15", "title": "Безводие и в Дупница, започват протести"}
{"url": "http://epicenter.bg/article/Parlamentat-podnovyava-rabota-s-ostavkata-na-Neno-Dimov/203927/2/0", "text": "Оставката на Нено Димов е първа точка в дневния ред на депутатите, които подновяват законодателната дейност след коледната ваканция, предаде репортер на БГНЕС. Седмичната програма на парламента се състои от седем точки. Сред тях са окончателно гласуване на Закон за маслодайната роза, промени във Валутния закон, промени в Закона за публичното предлагане на ценни книжа.    Депутатите ще обсъдят и два доклада – на Комисията за регулиране на съобщенията; за експортния контрол на продукти, свързани с отбраната.    За 15 януари в парламентарните комисии са насрочени изслушвания на министри. Външният министър Екатерина Захариева ще отговаря на въпроси на депутати от Комисията по външна политика.    На 16 януари пред ресорната комисия ще отговаря и здравният министър Кирил Ананиев.  ", "date": "2020.01.15", "title": "Парламентът подновява работа с оставката на Нено Димов"}
{"url": "http://epicenter.bg/article/Vazduhat-v-Sofiya-e-opasno-mrasen--Finite-prahovi-chastitsi-sa-10-pati-nad-normata-/203929/2/0", "text": "Въздухът в София е опасно мръсен, сочат данни на гражданското сдружение AirBG. Според тях нивата на фини прахови частици в целия град са над нормата, която е 50 микрограма на 1 куб. м.    Най-мръсен тази сутрин е въздухът в западната част на столицата. Засегнати са кварталите \"Горна Баня\", \"Красна поляна\", \"Бъкстон\" и \"Овча купел, където превишенията са повече от 5 пъти над нормата. Някои от станциите отчитат разлики от над 10 пъти, а в кв. \"Лагера\" един от сензорите показва над 1000 микрограма на 1 куб. м. Част от южните райони на София също са със значително по-мръсен въздух.  Гражданското сдружение мери моментните данни, а сайтът на Министерството на околната среда подава осреднени - за 24-часов период и именно за него важи нормата от 50 микрограма на 1 куб. м, отбелязват експертите на Столичната община.  Средните стойности, публикувани от общината за днес и утре, сочат, че не се очакват проблеми с въздуха.  ", "date": "2020.01.15", "title": "Въздухът в София е опасно мръсен! Фините прахови частици са 10 пъти над нормата!"}
{"url": "http://epicenter.bg/article/Kakvo-poslanie-ostavi-Borisov-v-kralskiya-dvorets-Kube-palas-v-Egipet/203931/2/0", "text": "Министър-председателят Бойко Борисов ще участва днес в официалното откриване на новата египетска военноморска база „Бернис“ на брега на Червено море.   \" \", написа премиерът Борисов във Фейсбук.   На летището в Кайро на път за базата премиерът Борисов бе изпратен от министъра на селското стопанство и усвояването на земите Мохамед Марзук Ал Кусейр.    Преди заминаването си от египетската столица българският премиер остави послание в специалната книга в кралския дворец Кубе палас, където бе отседнал с водената от него делегация.  В състава на делегацията е и вицепремиерът и министър на отбраната Красимир Каракачанов.  На събитието във военноморската база „Бернис“ ще бъде президентът на Арабската република Египет Абдел Фаттах Ас-Сиси, по чиято лична покана премиерът Борисов ще участва в церемонията по откриването.  ", "date": "2020.01.15", "title": "Какво послание остави Борисов в кралския дворец Кубе палас в Египет!"}
{"url": "http://epicenter.bg/article/Aleksandar-Nenkov--Smyanata-na-ministar-ne-biva-da-e-koy-znae-kakva-novina/203932/2/0", "text": "Ще гласуваме \"за\" оставката на Нено Димов като министър на околната среда и водите и кандидатурата на Емил Димитров за нов екоминистър. Смяната на министър не бива да е кой знае каква новина. Всеки министър трябва да е с оставката в джоба си.   Това каза в репортаж на Нова телевизия зам.-председателят на ПГ на ГЕРБ Александър Ненков.    В крайна сметка някой трябва да поеме политическата отговорност за кризата. Никога не се сме се криели и сме поемали отговорност за грешките си. За наказателната отговорност ще се произнесе прокуратурата. Предполагам, че ще има и други хора, които ще бъдат подведени под отговорност, заяви Ненков.    Емил Димитров е човек на правилата и реда и се надявам да постави ново начало в Министерството на околната среда и водите. Вярвам, че той е човек с достатъчно воля и ще направи полезни неща, посочи още зам.-председателят на ПГ на ГЕРБ. ", "date": "2020.01.15", "title": "Александър Ненков: Смяната на министър не бива да е кой знае каква новина"}
{"url": "http://epicenter.bg/article/-quot-Volya-quot--napuskat-plenarna-zala-za-glasuvaneto-na-ostavkata-na-Neno-Dimov-/203938/2/0", "text": "Снощи дебатирахме и решихме, че трябва да се дистанцираме. Единствени ние от \"Воля\" нямаме никаква отговорност към водната криза в Перник. Това каза пред Нова телевизия зам.-председателят на ПГ на \"Воля\" Кръстина Таскова.    Днес в пленарна зала ще изразим абсолютното си дистанциране. Ще напуснем залата, за да покажем, че не може държавата да се управлява на парче и на квотен принцип. Екоминистърът в оставка Нено Димов не беше експерт, но просто защото е човек на ВМРО, беше избран за министър, заяви Таскова.    Тя коментира и вота на недоверие срещу правителството. Искаме да разберем с какви мотиви БСП внасят вота си на недоверие и какви резултати очакват след това. За нас най-важно е проблемът с водната криза да бъде решен, каза още Кръстина Таскова.", "date": "2020.01.15", "title": "\"Воля\" напускат пленарна зала за гласуването на оставката на Нено Димов "}
{"url": "http://epicenter.bg/article/Mustafa-Karadaya-/203939/2/0", "text": "ГЕРБ няма с какво повече да се оправдава - от 10 години са на власт и днешните проблеми се държат единствено и само на ГЕРБ. Популизмът, екстремизмът, омразата и ксенофобията официално властват благодарение на ГЕРБ. Ситуацията днес изисква не приказки, а действия - спешни действия, решителни действия. Ние от ДПС призоваваме да превърнем 2020 г. в година на консенсус, които да определят пътя на демократичното развитие на страната.   Това заяви лидерът на ДПС Мустафа Карадайъ в изявлението си от парламентарната трибуна в първия ден от новата сесия на парламента.   10 години властта върви по инерция, заяви още лидерът на ДПС. Управление на база ценностно мнозинство и програма за догонващо развитие - за това призова той от парламентарната трибуна.       УВАЖАЕМА ГОСПОЖО ПРЕДСЕДАТЕЛ,    УВАЖАЕМИ ГОСПОЖИ И ГОСПОДА НАРОДНИ ПРЕДСТАВИТЕЛИ!    В началото на новата сесия на 44-ото Народно събрание, в началото на нова година и на ново десетилетие на 21-и век, от името на Движение за права и свободи и от свое име пожелавам здраве, берекет и вода във всеки дом. Нека 2020 година да е мирна и успешна, нека България в рамките на Европейския съюз да намери верния път за просперитет на всички български граждани, да създаде и гарантира истински европейски условия за живот и за развитие.    Началото на годината е и време за равносметка и оценка, за поглед към новите хоризонти.    Днес време за предупреждения няма. Излишно е да посочваме проблемите пред управлението, които не просто спират развитието на страната ни, но те ни връщат назад. Всички въпроси, важни за българските граждани, трябва да намерят решение. Сериозни и тежки са проблемите, които стоят пред нас за решаване. И нека ясно да го заявим – проблемите трябва да бъдат решени в много кратък срок. И то преди да е настъпила парламентарната криза.    Тежките кризи в началото на този политически сезон са достатъчно сериозни и достатъчно красноречиви, за да няма никой илюзията, че нещата могат да продължат по същия начин. Основно двете кризи – във водния сектор и в здравеопазването, са очаквани, защото тези сектори са нереформирани. Тези бомби са предварително заложени, поради отказ от реформи и заради модела на властта – без ясна визия, без ясни приоритети, без програма с ясни приоритети. Последните 10 години властта се упражнява като решение на конкретни проблеми на пожар на принципа на проба-грешка, което закономерно води до криза и така от криза – в криза. При липса на визия и координация, без ясно очертана програма, без ясни приоритети изходът е такъв. Сегашните кризи са олицетворение на 10-годишното хаотично управление. 10 години властта върви по инерция и разглежда властта като персони, а не като системи и модели на управление.    Липсата на реформи, липсата на ясна визия не може да се компенсира с персонални промени в правителството. България има нужда от Програма за ускорено, догонващо икономическо развитие. Стратегически приоритет на България е ускореното догонващо развитие спрямо средния стандарт на Европейския съюз. Това е единственият изход – управление на база ценностно мнозинство с обща визия и програма за ускорено догонващо развитие на страната.    Политиката на ДПС през този политически сезон отново ще бъде последователна. Ще продължим да работим за консенсус по визията за ускореното и догонващо развитие на страната. Придържане към европейските ценности и следването на европейските модели. А това означава не популизъм и екстремизъм, а демокрация и толерантност. За да гарантираме мира и демокрацията, за да препотвърдим европейския път на развитие, за да създадем условия за икономически растеж, за благополучието на всички български граждани, на цялото общество.    Да припомним нашите приоритети за чиста здравословна среда на живот. Ние сме за чисти храни, чист въздух, чиста вода, чиста енергия. За каква чиста вода обаче можем да говорим, като изобщо няма вода. За какви здравословни условия можем да говорим, като има толкова проблеми пред здравеопазването. Продължаването на наливане на пари в бездънната каца, наречена „здравна каса“, без нужните реформи минира бъдещето на здравните услуги и отдалечава все повече решаването на проблемите.    Крайно време е да се каже ясно, че ГЕРБ няма с какво повече да се оправдават – от 10 години са на власт и днешните проблеми, тежки и сериозни, пред цялото общество се дължат единствено и само на ГЕРБ. 30 години след началото на прехода се налага оценката за отстъпление от демокрацията и пак благодарение на ГЕРБ. Популизмът, екстремизмът, омразата и ксенофобията официално властват и управляват в България. Благодарение на ГЕРБ.    Много може да се говори като се посочват конкретните проблеми, но ситуацията е достатъчно тежка и тревожна. Ситуацията днес изисква не приказки, а действия. Спешни действия. Решителни действия. Отговорни действия.    УВАЖАЕМА ГОСПОЖО ПРЕДСЕДАТЕЛ,    УВАЖАЕМИ ГОСПОЖИ И ГОСПОДА НАРОДНИ ПРЕДСТАВИТЕЛИ,    Ние от ДПС ви призоваваме за обща политическа воля да превърнем 2020 година в година на консенсус по политическите и икономическите приоритети на Република България, които да определят пътя на демократичното развитие на страната. Българското общество очаква икономически растеж, гарантирани социални услуги и европейско качество на живот. Европа има нужда от силна просперираща България. Нека всички да бъдем на висотата на своите отговорности.    Благодаря за вниманието. ", "date": "2020.01.15", "title": "Мустафа Карадайъ: ГЕРБ няма с какво повече да се оправдава - от 10 години са на власт! (ВИДЕО)"}
{"url": "http://epicenter.bg/article/Borisov-provede-sreshta-s-prezidenta-na-Arabskata-republika-Egipet-Abdel-Fattah-As-Sisi-/203965/2/0", "text": "„Истинският пробив в политическите контакти между България и Египет, който постигнахме през последните две години, може да даде нови практически изражения на сътрудничеството ни във всички сфери“. Това заяви министър-председателят Бойко Борисов по време на срещата си с президента на Арабската република Египет Абдел Фаттах Ас-Сиси, съобщиха от правителствената информационна служба.    Двамата разговаряха в рамките на събитието за официалното откриване на военноморската база „Бернис“ на брега на Червено море. Премиерът Борисов отбеляза, че благодарение на конструктивния политически диалог от 2018 г. до днес е отворена нова страница на активизиране на двустранното сътрудничество във всички сфери - политическа, икономическа, енергийна, културна, образователна, туристическа.    Министър-председателят Борисов бе категоричен, че България ще продължи да подкрепя Египет в усилията му в борбата срещу тероризма и религиозния екстремизъм. По думите му разширяването на сътрудничеството в тази област означава повече сигурност и за регионите на Близкия Изток и Балканите.    „Оценяваме като много позитивна ролята на Египет и в качеството му на председател на Африканския съюз, и водещата му роля в Лигата на арабските държави“, добави министър-председателят Бойко Борисов.    Премиерът приветства сериозните усилия на Египет да съдейства за намирането на мирни решения за кризите в региона и по пътя на диалога страните в тези конфликти да стигнат до компромисни действия.    „Трайният мир ще позволи икономическото и социалното развитие на обществата“, посочи българският премиер пред президента Сиси.    В хода на разговора Борисов очерта, че особен интерес за България представлява двустранното сътрудничество в областта на енергетиката, предвид газовите ресурси на Египет от една страна, а от друга - реализацията на редица проекти в сектора в България.   „Това ще ни позволи да бъдем едновременно и потребител, и транзитен хъб за значими количества природен газ от страни в Азия и Близкия изток към Европа“, отбеляза министър-председателят Борисов.    Българският премиер акцентира още, че през настоящата 2020 г. се очаква да бъде проведено първото заседание на Съвместната междуправителствена комисия и да се осъществят нови посещения на високо равнище. България и Египет вече разполагат със съгласувани двустранни споразумения, чието подписване ще разшири и обогати сътрудничеството ни в сферите от взаимен интерес.  ", "date": "2020.01.15", "title": "Борисов се срещна с президента на Египет Абдел Фаттах Ас-Сиси "}
{"url": "http://epicenter.bg/article/Premierat-razgovarya-s-prestolonaslednika-na-Abu-Dabi-sheyh-Mohamed-bin-Zayed-Al-Nahayan-/203969/2/0", "text": "Министър-председателят Бойко Борисов се срещна с престолонаследника на емирство Абу Даби и заместник-върховен главнокомандващ въоръжените сили на ОАЕ шейх Мохамед бин Зайед Ал-Нахаян.   Разговорът между двамата лидери се състоя в рамките на официалната церемония по откриването на новата египетска военноморска база „Бернис“ на брега на Червено море, съобщи правителствената информационна служба.    По време на срещата премиерът Бойко Борисов и шейх Мохамед бин Зайед Ал-Нахаян бяха единодушни, че е необходимо динамиката на двустранното сътрудничество да бъде запазена и да бъдат създадени конкретни предпоставки за още по-активно партньорство. Обсъдени бяха бъдещите възможности за надграждане на връзките в сектори като енергетика, земеделие, туризъм, иновации и високи технологии.    Българският министър-председател изрази увереност, че и занапред диалогът между България и ОАЕ ще продължи да бъде конструктивен и ще дава добри резултати. Премиерът Борисов изтъкна, че участието на България в Световното универсално изложение EXPO 2020 в Дубай ще допринесе за икономическото израстване на отношенията между двете страни на още по-високо ниво.    Министър-председателят Бойко Борисов и престолонаследникът на емирство Абу Даби шейх Мохамед бин Зайед Ал-Нахаян отбелязаха и доброто сътрудничество в секторите на вътрешните работи, борбата срещу организираната престъпност и тероризма, противодействието на наркотрафика, киберпрестъпността. По думите на премиера Борисов двете страни могат да обменят ценен опит относно стабилността и сигурността.    „След последните ни разговори през октомври 2018 г. политическите развития в света и региона потвърждават значението на обмена на специализиран опит и информация за противодействие на всички рискове и заплахи, произтичащи от радикални и екстремистки организации и идеологии“, изтъкна още българският премиер.    ", "date": "2020.01.15", "title": "Премиерът разговаря с престолонаследника на Абу Даби шейх Мохамед бин Зайед Ал-Нахаян "}
{"url": "http://epicenter.bg/article/Ivan-Chenchev--Votat-na-nedoverie-veche-e-uspeshen-za-grazhdanite---predizvika-aresti-i-proverki-/203972/2/0", "text": "„Без значение е кой за пореден път ще загаси даден пожар, предизвикан от действията или бездействията на властта. В момента има няколко кризи – с водата, с вноса на боклук и с мръсния въздух. Хора да се бият за вода е кощунствено и е причинено от управляващите. Вотът на недоверие, който БСП ще внесе, е заради цялостното управление на държавата. Това не е криза на един сектор, а на управлението и ГЕРБ трябва да понесат цялата отговорност”. Това заяви народният представител от „БСП за България“ Иван Ченчев по БГ он еър.    „Този вот е успешен за българските граждани, защото предизвика арести, оставки и проверки. Надали някой си мисли, че само един човек е виновен за тази криза. Един човек управлява всички министри и цялата държава. Не някой министър, а точно той трябва да поеме цялата отговорност”, категоричен бе Ченчев.    Социалистът заяви, че БСП ще изложи своите доводи и пред другите парламентарни групи и се надява на проява на разум, за да си отиде това управление.Той посочи, че левицата ще гласува против номинацията за нов министър на екологията и водите : „Емил Димитров не е запознат с този ресор, за който е номиниран за министър. Няма да може да промени нищо, това ще е само едно хвърляне на прах в очите на хората”.    „Това, което се случва в Здравната каса е скандално. Няма как държавната болница да получава 150лв за лекарство, а частната 1050лв за същото лекарство”, каза Ченчев. Той припомни, че БСП иска проверка на тези случаи. Според него за пореден път се вижда, че това е правителство на източването.    „БСП внесе над 60 закона, но всички до един бяха отхвърлени от управляващите въпреки нашите доводи и желанието на много от браншовите и гражданските организации тези текстове да бъдат приети. Ще продължим в същия дух. БСП ще продължи да върши своята работа”, завърши Иван Ченчев.  ", "date": "2020.01.15", "title": "Иван Ченчев: Вотът на недоверие вече е успешен за гражданите – предизвика арести и проверки!"}
{"url": "http://epicenter.bg/article/Pochina-bivshiyat-predsedatel-na-BNB-prof--Todor-Valchev/203973/2/0", "text": "На 97-годишна възраст в сряда почина изтъкнатият български икономист и финансист проф. др. Тодор Вълчев, съобщи Нова телевизия.   Той беше дългогодишен член на БАН и преподавател по икономика. Председател е на БНБ в периода 1990 -1995 г. и член на Римския клуб.   Роден е на 28 октомври 1922 г. в гр. София. Завършва Стопанския факултет на Софийския университет през 1949 г. От 1978 г. е доктор по международни икономически отношения.    През 1951 г. специализира в Берлин, а през 1968 г. и в Москва. В периода 1958 – 1988 г. работи към Икономическия институт на БАН и в Центъра за Азия и Африка на академията.    От 1978 г. е доктор по международни икономически отношения.    На 9 януари 1991 г. става управител (Гуверньор) на БНБ с назначение от Седмото велико народно събрание избран единодушно от СДС и БСП. Участва в българската група по Национална стратегия „Ран-Ът“. Преподавал е във ВИИ Карл Маркс.", "date": "2020.01.15", "title": "Почина бившият председател на БНБ проф. Тодор Вълчев"}
{"url": "http://epicenter.bg/article/Obshtinskiyat-savetnik-ot-VMRO-Dean-Stanchev-stava-deputat-na-myastoto-na-Revizoro/203981/2/0", "text": "Общинският съветник от ВМРО Деан Станчев ще се закълне като народен представител на мястото на избрания за екоминистър Емил Димитров - Ревизоро, съобщава Dariknews.bg.   Емил Димитров - Ревизоро бе народен представител от Шумен и на негово място в Народното събрание влиза следващият в листата на ОП - Деан Станчев, който също е от ВМРО.    Станчев в момента е втори мандат общински съветник. Пред Dariknews.bg той посочи, че като най-важни приоритети си е поставил по-високите доходи и сигурност на населението.    Няма да правя нищо по-различно от това, което и до сега - ще браня интересите на всички българи, каза Деан Станчев.    Той допълни и, че в парламента ще подкрепя всичко, което е полезно за Шумен и Шуменци.  На мястото на Деан Станчев в Общински съвет - Шумен ще влезе Явор Якимов. Той е учител по история, член на ВМРО и доброволец на Родолюбивия комитет „Крум Страшний“ – Шумен.  ", "date": "2020.01.15", "title": "Общинският съветник от ВМРО Деан Станчев става депутат на мястото на Ревизоро"}
{"url": "http://epicenter.bg/article/-Sacheva--Okolo-13-hil--dushi-s-lichen-asistent-dosega--shte-ostanat-izvan-obhvata-na-Zakona-za-lichnata-p/203993/2/0", "text": "Около 13 хил. души, получавали личен асистент досега, ще останат извън обхвата на Закона за личната помощ. Това каза министърът на труда и социалната политика Деница Сачева пред журналисти в Народното събрание, предаде репортер на Агенция \"Фокус\".   Сачева заяви, че след като е встъпила в длъжност е поискала информация от общините за броя на хората, които до момента са получавали личен асистент като услуга и които ще останат извън обхвата на Закона за личната помощ. \"Към този момент знаем, че това са около 13 хил. души. Около 5 хил. са възрастни хора над 65 години. Законът за личната помощ въвежда ограничения за това да се ползва личен асистент само от хора и деца, които имат 90 и над 90 % степен на увреждане. По този начин се създава дисбаланс и в момента в системата влизат много хора, които до момента не са получавали такава услуга. Техният брой расте. От септември досега от 5 хил., те са 20 хил. души\", каза още Сачева.    Министърът увери, че правителството разработва национална програма за грижа в домашна среда. Според нея промени могат да бъдат направени и на законово равнище.", "date": "2020.01.15", "title": "Сачева: Около 13 000 души с личен асистент, ще останат извън обхвата на Закона за личната помощ"}
{"url": "http://epicenter.bg/article/Veriga-za-barzo-hranene-predlozhi-rabota-na-prints-Hari/203994/10/100", "text": "Верига за бързо хранене предложи позицията на асистент по продажбите на 35-годишния Хари, след като той и съпругата му Меган обявиха миналата седмица, че се оттеглят като членове на кралското семейство и планират да станат „финансово независими“, информира „Контактмюзик“.    Централата на веригата в Аржентина беше първата, която се свърза с херцога на Съсекс. Съобщението им в Туитър гласи: „Разбрахме, че принцът и херцогинята са решили да се откажат от ролята си в кралското семейство и ще работят, за да станат финансово независими. И така, имаме предложение за Вас - направете като хиляди хора първите си стъпки в света на бизнеса с нас. Знаете, че короната (в името на веригата – бел. ред.), ще Ви подхожда идеално. Освен това, след толкова години живот като херцози, е време да започнете да се храните като крале''.    Миналата седмица двойката предизвика размирици в кралското семейство, обявявайки плановете си за „изработване“ на нови обществени роли.    Херцозите на Съсекс заявиха: „След много месеци на размисъл и вътрешни дискусии ние решихме да направим преход през тази година, като започнем да внесем нова прогресивна роля в тази институция. Ние възнамеряваме да се оттеглим като „старши“ членове на Кралското семейство и да работим, за да бъдем финансово независими, като същевременно продължаваме да подкрепяме изцяло Нейно величество Кралицата”.    Източник: БГНЕС", "date": "2020.01.15", "title": "Верига за бързо хранене предложи работа на принц Хари"}
{"url": "http://epicenter.bg/article/25-godishen-grak-smenya-Slavi-Trifonov--shte--quot-topli-quot--stola-mu-sreshtu-8-bona/203999/10/88", "text": "25-годишен грък сменя Слави Трифонов в Би Ти Ви. От 27 януари в тв ефира тръгва ново шоу в часовия пояс на \"Шоуто на Слави\" - 22:30 ч., в което водещ ще е абсолютно неизвестният на масовата публика Николаос Цитиридис.    На \"стола за забавления\", както вече наричат изстиналото място на Слави Трифонов, ще сяда от време на време и друг комедиант - Александър Деянски. И двамата водещи ще получават заплата от по 8000 лева на месец, съобщава \"България Днес\".    Шоуто е вътрешна продукция, а не външна, както бе предаването на Дългия. До момента Николаос Цитиридис е известен като един от основните комедианти на \"Комеди клуб София\". Роден е през 1994 година в Атина, едва петгодишен идва със семейството си в България.    Николаос стартира stand up comedy кариерa преди четири години. Тогава решава да се пробва в софийския клуб. Комикът печели наградата от 100 лева още същата вечер. Мениджърът на заведението Иван Кирков го забелязва и кани да се включи в ускорената програма на проекта. Скоро след това Цитиридис подписва и договор с клуба.    Другият водещ - Александър Деянски, също е сред основните комедианти на \"Комеди клуб София\". Кариерата му започва през януари 2016 г. През 2008 г. завършва математическата в Благоевград. До момента има над 500 професионални шоута, от които 7 в зала 1 на НДК.", "date": "2020.01.15", "title": "25-годишен грък сменя Слави Трифонов, ще \"топли\" стола му срещу 8 бона"}
{"url": "http://epicenter.bg/article/Megan-s-parva-poyava-sled-kralskata-drama--Snimki-/204011/10/100", "text": "Докато в Бъкингамския дворец се водят преговори и се сключват сделки за преходен период, касаещи оттеглянето на херцозите на Съсекс като старши членове на кралското семейство, Меган Маркъл направи първата си поява на канадска земя. \r\n \r\n Във връзка с благотворителната си дейност, преди часове тя посети приют за жени \"Downtown Eastside Women\"s Centre\" във Ванкувър, който осигурява подслон, консултации, храна и други помощи на над 500 жени и техните деца всеки ден. На срещата с представителки на организацията съпругата на принц Хари е обсъдила редица проблеми, засягащи нежния пол в общността на канадския град.   Визитата ѝ се състоя часове, след като вчера папараци заснеха как брюнетката напуска величествената къща на стойност 14 млн. долара в град Виктория, Канада, в която прекара няколко дни, след като пристигна в страната миналата седмица. Напускайки имота, тя се отправи към местното летище, където се качи на хидроплан и отлетя за града в провинция Британска Колумбия.   От центъра публикуваха в официалната си Фейсбук страница снимка от посещението на Маркъл.   \" , гласи посланието към фотографията, на която до Меган, широко усмихвайки се, позират 8 дами.   Пред в. \"Daily Mail\" член на персонала разкри, че посещението на бившата актриса е било изненадващо, тъй като те са разбрали за него едва когато тя вече е била в сградата и е поискала да се види с ръководителите.   \" \", допълни още източникът, който определи срещата като приятна.   Откакто се върна в Канада, ден след като с Хари обявиха в Инстаграм намерението си да се оттеглят от кралската фамилия, Меган се опитва да стои далеч от медийния шум, грижейки се сина си Арчи.   \" \", заяви наскоро източник пред E!News.   Преди дни тя беше забелязана да кара сама из града автомобил с марката Range Rover, въпреки че източникът отбеляза, че след нея винаги се движи екип от охранители.   Очаква се принц Хари да се събере отново с Меган и Арчи, след като присъства на предварително планирано събитие в Лондон днес. Херцогът ще бъде домакин на жребия за Световната купа по ръгби 2021 в Бъкингамския дворец.   Източник: Дир.бг", "date": "2020.01.15", "title": "Меган с първа поява след кралската драма "}
{"url": "http://epicenter.bg/article/Putin-pred-Federalnoto-sabranie--Stranata-iska-promeni--tryabva-da-deystvame-nezabavno---NA-ZhIVO--/203962/7/97", "text": "Днес в нашето общество ясно се откроява изискването за промени. Хората искат развитие и сами се стремят да се придвижват напред в професията, знанията, постигането на благополучие, готови са да поемат своята отговорност за конкретни дела. Това заяви президентът на Русия Владимир Путин в ежегодното си обръщение към Федералното събрание на Руската федерация.    На него са поканени около 1300 души. Това са членове на Съвета на федерацията, депутати от Държавната дума, ръководителите на Конституцонния и на Върховния съд, пгубернатори, представители на законодателните събрания на субектите на федерацията, ръководителите на традиционните вероизповедания, общественици, шефове на най-големите средства за масова информация и др.    В посланието си президентът по традиция очертава основните направления в развитието на страната и поставя съответните задачи на правителството и парламента.    Обръщението на президента е 26-то в най-новата история на Русия и 16-то за лично Путин. Първият президент на страната Борис Елцин е говорил общо шест пъти, Путин - 15, а Дмитрий Медведев четири пъти, докато изпълняваше функциите на държавен глава, припомня \"Фокус\".    Обръщението на държавния глава към парламента за втори път ще се проведе в Централната изложбена зала „Манеж“, въпреки че в предишни години (през 2008-2016 г.) президентът се обръщаше към парламентаристите, като правило, в зала „Свети Георги“ на Големия кремълски дворец.    Основните теми    Кремъл не анонсира предварително вероятните теми на посланието през тази година, като прессекретарят на президента Дмитрий Песков каза само, че съществената работа по съдържанието на съобщението започва през втората половина на декември. Самият президент информира агенцията ТАСС, че ще обърне специално внимание на повишаването на нивото на доходите на гражданите на страната.    Путин заяви, че на първо място има предвид „въпросите, свързани с преодоляване на стагнацията в сферата на доходите на гражданите, намаляване на броя на хората, живеещи на минимална заплата, и преодоляване на бедността“. „Тези решения трябва да се вземат“, убеден е Путин. „Притеснени сме. Много съм загрижен за застоя в реалните доходи на населението“, призна президентът.  ", "date": "2020.01.15", "title": "Путин пред Федералното събрание: Страната иска промени, трябва да действаме незабавно! (ВИДЕО) "}
{"url": "http://epicenter.bg/article/Snayperisti-otstrelyaha-5000-kamili-v-Avstraliya/203976/7/0", "text": "Снайперисти отстреляха от хеликоптери над 5000 диви едногърби камили в Австралия в рамките на кампания, която цели да се намали свързаната с тези животни заплаха за местното население в контекста на върлуващата в страната суша, предаде БТА, позовавайки се на АФП.   Властите в щата Южна Австралия оповестиха, че търсещи вода и храна големи стада камили доближават обитаеми райони, застрашавайки резервоарите с вода на селища и причинявайки щети, като същевременно представляват опасност за автомобилистите. 2019 г. бе най-горещата на острова-континент, откакто се води статистика. Това доведе до големи горски пожари, които все още опустошават някои райони на страната.   Петдневната кампания за избиване на едногърби камили приключи в обитаваната от аборигени северозападна част на щата Южна Австралия.   \"Разбираме загрижеността на защитници на животните, но има много дезинформация, що се отнася до живота на животни от неендемични видове в отдалечени райони със сух климат\", отбелязаха властите.   Едногърбите камили са били внесени в Австралия през 40-те години на XIX век от колонизатори, които ги използвали за изследвания и транспортиране на стоки преди построяването на железопътните линии. Около 20 хиляди камили са били внесени от Индия за 60 години.   Заради благоприятните условия за живот и липсата на застрашаващи ги хищници те се размножили бързо и се превърнали в заплаха за водоизточниците, местната флора и фауна, а вече и за населението.    Днес Австралия е страната с най-многобройна популация диви едногърби камили в света, които според официални данни са били 1 милион към 2000 г. След това популацията им намаляла с една четвърт заради сушата.", "date": "2020.01.15", "title": "Снайперисти отстреляха 5000 камили в Австралия"}
{"url": "http://epicenter.bg/article/Pozharite-v-Avstraliya-biha-bili-normalni-za-edna-po-topla-planeta/203978/7/0", "text": "Учени заявиха, че пожарите, които опустошиха огромни площи от Австралия, биха били съвсем нормални за една по-топла планета – сценарий, който очаква Земята, пише Би Би Си, цитира бТВ.   Британските учени са провели анализ на влиянието на климатичните промени върху рисковете от възникване на пожари по цял свят. Всички те показват силни връзки между климата и повишената честота на драматични огнени събития.   Всички пожари са възникнали заради комбинация от фактори – високи температури, ниска влажност, почти никакви дъждове и силни ветрове.   „Това е пример за нормални условия, ако температурата на света се повиши с три градуса“, коментира проф. Ричард Бетс.   „Всички документи и проучвания, които прегледахме, показват едно и също – глобалното затопляне, причинено от човешка дейност, увеличава риска и сериозността от пожари“, допълва д-р Матю Джоунс, участвал в изследването.   За ситуацията в Австралия се знае, че е причинена и от природни феномени, но е допълнително усложнена от климатичните промени, причинени от хората. В момента средната температура в Австралия е с 1,4 градуса по Целзий по-висока от тази преди индустриализацията.   Глобално, температурата на Земята се е повишила с 1 градус от 1850 г. Въпреки плановете на световните сили да се намалят емисиите на въглероден диоксид, планетата ни ще бъде с 3 градуса по-топла до края на този век, алармират учените.", "date": "2020.01.15", "title": "Пожарите в Австралия биха били нормални за една по-топла планета"}
{"url": "http://epicenter.bg/article/Boris-Dzhonsan-tarsi-sredstva--za-da-mozhe-Big-Ben-da-otbelezhi-Brekzit/203989/7/0", "text": "Британският премиер Борис Джонсън каза, че правителството му обмисля вариант да започне кампания за събиране на средства, за да може прочутият британски часовник Биг Бен да отбележи с биене на 31 януари Брекзит, предаде БТА, като се позова на Ройтерс.   Часовникът Биг Бен е в реставрация от 2017 г. и оттогава неговата камбана, която тежи 13,7 тона бие само по специални поводи, като например Нова година.   Джонсън обясни пред Би Би Си, че един от главните проблеми пред това часовникът да отбележи Брекзит на 31 януари в 23 ч. по Гринуич, е, че операцията ще струва 500 000 паунда. Затова правителството се надява, че ще се намерят хора, които да дарят нужните средства.", "date": "2020.01.15", "title": "Борис Джонсън търси средства, за да може Биг Бен да отбележи Брекзит"}
{"url": "http://epicenter.bg/article/Fon-der-Layen--ES-shte-investira-1-trilion-evro-v--zelena-sdelka-/203990/7/0", "text": "Един трилион евро ще бъдат инвестирани в европейската „зелена сделка“, обяви председателят на Европейската комисия Урсула фон дер Лайен в Страсбург. По време на първото заседание на европарламента за годината Комисията представи официално плана за устойчиво инвестиране в „зелената сделка“. Целта на Брюксел е до 2050 година Европейският съюз е да бъде първото обединение на държави, което има неутрален ефект върху промените в климата. Въпреки че всички евродепутати бяха категорични, че трябва да се инвестира в борбата с климатичните промени, голяма част от тях разкритикуваха ЕК, че ще отнеме ключови за определени държави индустрии.   В отговор на критиките Урсула фон дер Лайен, цитирана от кореспондента на БНР в Страсбург, каза: \"Европейската зелена сделка е за климата, но тя също е и за хората. Предстои ни огромен преход и ние трябва да сме сигурни, че никой няма да изостане.\"  Чуха се и критики, че предложеният план не е достатъчен, а действията на Европа в борбата с климатичните промени също са недостатъчни.  Зам.-председателят на Европейската комисия Франс Тимерманс изрази принципното си съгласие:  „Прави сте, необходими са повече усилия, за да се постигне крайната цел. Това обаче е първа стъпка в правилната посока. Всяко пътуване започва с първа стъпка“.  Инвестиционният план е за 10 години напред. За да се изпълнят заложените в него мерки и да се осигури необходимият за тях ресурс, са необходими редица законодателни промени.    ", "date": "2020.01.15", "title": "Фон дер Лайен: ЕС ще инвестира 1 трилион евро в „зелена сделка”"}
{"url": "http://epicenter.bg/article/Rusiya-e-vtorata-nay-moshtna-darzhava-v-sveta-spored-US-News-World-Report-/203992/7/0", "text": "Според резултатите от 2019 г. Русия запазва второто си място в класацията на най-мощните военно държави в света kd американското списание US News & World Report, публикувана на сайта на изданието в сряда. Катко и миналата година, САЩ са лидер, а Китай заема третото място.    Списъкът с най-мощните държави в света е част от по-обширната класация на най-добрите за живот държави в света, съставяна ежегодно от News & World Report годишно. Този път 73 държави попадат сред най-добрите. Швейцария заема първото място, Канада се издига на второ място, Япония затваря челната тройка, с една позиция по-ниско в сравнение с предишния рейтинг.    В челната петица влизат също Германия и Австралия. В края на списъка са Оман, Сърбия и Ливан. Русия се издига в тази класация с една позиция и заема 23-о място, САЩ са на седмо място. Списъкът включва също Естония (55-о място), Литва (59-о място), Латвия (62-ро място), Казахстан (66-о място), Украйна (68-о място), Беларус (70-о място) ).    При съставянето на рейтинга авторите му се ръководят от 65 показателя, които според тях са необходими за оценка на успеха на една държава в различни области. Тези показатели са комбинирани в девет основни категории, една от които е властта и влиянието на световната сцена. Сред тези девет категории са развитието на туристическата индустрия, иновациите, социалните услуги, културата, икономическият растеж, отвореността към бизнеса, общият жизнен стандарт на населението и историческото наследство.    Рейтингът е съставен от американското списание US News & World Report в сътрудничество с консултантската компания BAV Consulting и Университета в Пенсилвания. Той се основава на резултатите от социологическо проучване, в което са участвали около 21 хил. души от 36 държави. Сред респондентите попадат както представители на бизнеса, така и обикновени граждани. Сайтът на изданието представя интерактивна карта с резултатите от класацията, на която Крим е изобразен като част от Русия.    ", "date": "2020.01.15", "title": "Русия е втората най-мощна държава в света според US News&World Report "}
{"url": "http://epicenter.bg/article/Aresti-v-Albaniya-zaradi-ruhnalite-sgradi-pri-zemetresenieto-ot-26-noemvri/204007/7/0", "text": "Албанската прокуратура е издала заповеди за арест на 40 души във връзка с нестабилно строителство, допринесло за щетите в Тирана и околните общини при земетресението през ноември, предават ДПА и БНР.    Клан ТВ съобщи, позовавайки се на източници, че 25 от лицата са вече задържани при мащабна операция, а полицията издирва останалите.    Сред тях има общински служители, местни лидери и инженери, заподозрени за фалшифициране на документи и издаване на разрешителни на нестабилни сгради.    Тирана понесе щети при земетресението от 26 ноември, но за щастие нямаше загинали.    Разрушенията бяха значително по-големи в близост до епицентъра край адриатическото крайбрежие, където, най-вече в градовете Дуръс и Туман, 51 души загинаха в рухнали здания.  ", "date": "2020.01.15", "title": "Арести в Албания заради рухналите сгради при земетресението от 26 ноември"}
{"url": "http://epicenter.bg/article/Gartsiya-sazdade-novo-Ministerstvo-za-migratsiya-i-ubezhishte/204008/7/0", "text": "С решение на премиера на Гърция Кириакос Мицотакис е създадено ново Министерство за миграция и убежище, а за министър е назначен Нотис Митаракис – досегашен заместник-министър на труда, съобщи МИА, цитирана от Dariknews.    По информация на говорителя на гръцкото правителство, за заместник-министър е назначен Йоргос Кумуцакос, който и досега отговаряше за политиката за миграцията, но в рамките на Министерството за гражданска защита.    Още от самото начало правителството води различна политика по отношение на въпроса с бежанците и мигрантите.    Създаден е комплексен план, базиран на четири основни принципа: защита на границите, ускоряване на процедурите по предоставяне на убежище, увеличен брой на върнати мигранти, затворени центрове.    Всичко това се извършва успоредно с протичащото опразване на островите, в които има най-голям наплив на бежанци и мигранти. Излагането на проблема по време на всички международни форуми е част от политиката на правителството по отношение на мигрантския въпрос.  Очаква се днес министърът и заместник-министърът да положат клетва пред президента.", "date": "2020.01.15", "title": "Гърция създаде ново Министерство за миграция и убежище"}
{"url": "http://epicenter.bg/article/Putin-obyavi-kurs-kam-uvelichavane-na-dohodite-i-podkrepa-za-semeystvoto--VIDEO-/204015/7/97", "text": "Президентът на Русия Владимир Путин направи ежегодното си обръщение пред Федералното събрание в Москва. То продължи един час и 12 минути. За първи път посланието се прави в началото на годината, за да, както подчерта президентът, „се пристъпи по-бързо към решаването на важните национални задачи“. За разлика от миналата година, когато руският лидер представи на Русия и света най-новите хиперзвукови и ядрени оръжия на страната, този път Путин сложи акцента на изявлението си върху вътрешната политика, предаде Агенция \"Фокус\".        По думите на руския лидер, регионалните конфликти в Близкия Изток могат да прераснат в глобална война. Според него, има нужда от „сериозен разговор“ за международната сигурност и стабилност, а конкретно петте ядрени държави имат „отговорност за развитието на човечеството“.    „Регионалните конфликти могат бързо да се трансформират в заплахи за международната сигурност Има сериозна нужда от разговор за стабилността и сигурността на световния ред. Петте държави трябва да елиминират причините, които могат да предизвикат война“, заяви държавният глава.    За първи път в историята Русия е задминала другите страни в създаването на ново ядрено оръжие, заяви още руският държавен глава.    „Нашите стъпки за укрепване на националната сигурност бяха предприети навреме и в достатъчен обем. За първи път, искам да подчертая това, за първи път в историята на съществуването на ядрените ракетни оръжия, включително съветският период и съвремието, ние не догонваме никого, а обратното – на другите водещи държави в света все още им предстои да създадат оръжия, които Русия вече притежава“, заяви руският президент.    Отбранителните способности на Русия са обезпечени за десетилетия напред, но и в тази сфера „не може да се почива на стари лаври“, каза още той.    „Отбранителните способности на страната са обезпечени за десетилетия напред. Макар че и тук не бива да почиваме на стари лаври и да се отпускаме. Трябва да вървим напред, наблюдавайки внимателно и анализирайки онова, което се случва в тази сфера по света; разработвайки полеви комплекси и системи от бъдещо поколение“, заяви руският лидер. „Именно това правим“, отбеляза още държавният глава.    В светлината на историческата престрелка с Полша от последните седмици, Путин подчерта, че Русия е длъжна да гарантира запазването на истината за Великата отечествена война и да се противопоставя на опитите за фалшифициране на нейната история. Ето защо ще бъде създаден архив за Втората световна война с цел борба с преиначаването на историята.    „За Русия 9 май е най-големият и най-светият празник. Нашата памет е не само почит към историческото минало, тя служи за нашето бъдеще, тя укрепва нашето единство. Трябва да защитаваме истината за победата, в противен случай какво да кажем на децата си, ако лъжата се разпространи като чума по целия свят? Ще трябва да съпоставим фактите с наглите лъжи и опити за пренаписване на историята“, цитира агенцията думите на Путин.    В тази връзка руският лидер обяви необходимостта от създаването комплекс, в който да се съхранявт архивни документи за Втората световна война. Той ще бъде на разположение както на руснаци, така и на чужденци.      Путин заяви, че Русия е влязла в напрегнат демографски период. Според него през 2024 г. раждаемостта трябва да достигне 1,7 вместо сегашните 1,5 деца на жена.    Като мерки за подпомагане на семействата, държавният глава предлага да се осигурят безплатно детски ясли, да се осигурят топли ястия в основното училище и да се дават месечни помощи за деца на възраст от три до седем години от 1 януари 2020 г. Според президента тези плащания ще се получават от семейства, чиито доходи не надвишават един жизнен минимум на човек.    Освен това Путин определи като най-важната задача на правителството и централната банка увеличаването на доходите на гражданите.        Руският президент обяви в рамките на изказването си, че майчинските помощи ще бъдат давани на семействата веднага след раждането на детето.    „Трябва да подкрепим младите хора, които започват семеен живот и мечтаят за деца. В тази връзка бих искал да предложа нови допълнителни решения за капитала на майчинството, които също трябва да влязат в сила на 1 януари 2020 г. Още при раждането на първородното дете семейство ще получи правото на майчински капитал в сегашния му обем“, заяви руският лидер.    От тази година размерът на майчинския капитал е 466 617 рубли (13 369 лева) президентът предложи да се увеличи при раждането на второто дете с още 150 хиляди (4297 лв).    „Така общият размер на майчиния капитал за семейство с две деца ще бъде 616 617 рубли (17667 лева) и в бъдеще той ще се индексира ежегодно“, заяви държавният глава.    Той добави, че вече е предвидено програмата да работи до 31 декември 2021 г. и обеща, че ще бъде удължена поне до края на 2026.        В хода на посланието си пред Федералното събрание излезе с инициатива за провеждане на референдум в страната по цял пакет конституционни промени. В същото време държавният глава не вижда необходимост от приемане на нов Основен закон на страната.    Сред инициативите на Путин е закрепването на първенството на Конституцията в руското правово пространство.    „Дойде време да направим някои промени в основния закон на страната, които пряко гарантират приоритета на руската конституция в нашето правно пространство. Какво означава това? Това означава, че изискванията на международното право и договори, както и решения на международни органи, могат да действат в Русия само в тази част, в която те не водят до ограничения на правата и свободите на човека и гражданите, не противоречат на нашата конституция“, заяви руският лидер.    Според него това ще гарантира суверенитета на страната. „Суверенитетът на нашия народ трябва да бъде безусловен. Направихме много за това: възстановихме единството на страната, сложихме край на ситуацията, когато някои държавни и властови функции бяха узурпирани от олигархични кланове. Всъщност Русия се върна в международната политика като страна, с чието мнение започнаха да се съобразяват“, добави държавният глава.    Той подчерта, че в Русия са създадени мощни резерви, които защитават националната икономика от всякакви опити за външен натиск.      Руският лидер смята, че решаването на проблема с пропастта между държавното и общинското ниво на управление изисква фиксиране в Конституцията на Руската федерация на принципите на единна система на публична власт.        Руският президент счита за необходимо да се засили ролята на губернаторите и Държавния съвет на страната и това да се въведе в съответните членове на Конституцията на страната.    „Считам за необходимо радикално да се увеличи ролята на губернаторите при разработването и приемането на решения на федерално ниво. Знаете, през 2000 г. по моя инициатива беше възроден Държавният съвет, в който участват ръководителите на всички региони. За изминалото време Държавният съвет показа своята висока ефективност, неговите работни групи осигуряват професионално, всестранно и качествено разглеждане на най-значимите за гражданите и страната въпроси и считам за целесъобразно да се въведе в Конституцията на Русия съответстващият статут и роля на Държавния съвет“, заяви Путин.    Редица предложени промени се отнасят до кандидатите за ръководни позиции в страната. Така, по предложение на Путин, гражданин на Русия, който пребивава на нейна територия поне 25 години и никога не е имал чуждо гражданство или разрешение за пребиваване, може да претендира за ролята на президент.    „Смисълът, мисията на държавната служба е именно в служенето. И човекът, който избира този път, трябва на първо място сам да реши, че свързва живота си с Русия, с нашия народ и с нищо друго, без никакви полутонове и предположения“.    Путин каза също, че не смята въпроса за ограничаването на броя на президентските мандати за принципен, но е съгласен да има ограничение.  ", "date": "2020.01.15", "title": "Путин обяви курс към увеличаване на доходите и подкрепа за семейството (СНИМКИ, ВИДЕО)"}
{"url": "http://epicenter.bg/article/Otstranyavane-na-Tramp-ot-posta--kak-se-ochakva-da-proteche-protsesat-v-Senata/204016/7/0", "text": "  Само двама президенти преди него са били подложени на това изпитание - Андрю Джонсън през 1868 г. и Бил Клинтън, съден през 1999 г. затова, че излъга за връзката си със стажантката в Белия дом Моника Люински, пише Франс прес, цитирана от БТА. Камарата на представителите, където мнозинство имат демократите, одобри на 18 декември две обвинения срещу Доналд Тръмп: злоупотреба с власт и възпрепятстване на работата на Конгреса в контекста на украинския скандал.   Днес долната камара ще гласува да изпрати обвинителния акт в Сената и ще посочи депутатите, които ще изпълняват ролята на прокурори в процеса.     Още същия ден или на следващия представителите на камарата, надлежно ескортирани, ще прекосят Капитолия, носейки този исторически документ. След пристигането им в Сената - ако всичко се развие, както през 1999 г., висш служител, отговарящ за сигурността и протокола, наречен \"носител на жезъла\", ще призове за спокойствие. \"Нека всеки да пази тишина под страх от затвор, докато Камарата на представителите обърне вниманието на Сената на САЩ върху обвиненията срещу Доналд Джон Тръмп\", вероятно ще заяви той, преди да им даде думата.   Не по-малко тържествен ще бъде следващият етап, предвиден за края на седмицата. Наметнал черната си мантия, председателят на Върховния съд на САЩ Джон Робъртс, който по конституция контролира процеса, ще се закълне с ръка на Библията \"да съди безпристрастно\". А пред него ще положат клетва 100 сенатори, които се очаква да играят ролите на съдии и същевременно - на съдебни заседатели.   Понеделник ще бъде почивен ден в САЩ и лидерът на републиканското мнозинство в Сената Мич Макконъл се надява, че процесът де факто ще може да започне във вторник, когато правилата на играта ще бъдат гласувани с обикновено мнозинство.   Според него проекторезолюцията, която са готови да подкрепят 53-мата републиканци, заседаващи в горната камара, предвижда процедура, \"която много прилича\" на тази, по която преди повече от 20 години бе съден Бил Клинтън.   Тогава сенаторите се разбраха да провеждат публични заседания всеки следобед; да отредят първите три дни за доводите на обвинението, а трите следващи - за тези на защитата; да задават въпросите си в писмен вид и после да ги прочита председателят на Върховния съд... Те се договориха също другите парливи проблеми да бъдат гледани впоследствие при закрити врати. През 1999 г., три седмици след началото на процеса, сенаторите продължиха зад закрити врати, за да решат въпроса за свидетелите и по-специално как да изслушат Моника Люински, без да се излиза от рамките на благоприличието.   Договорено бе показанията на бившата стажантка да бъдат представени на видеозапис.   Въпросът за свидетелите остава висящ за процеса срещу Доналд Тръмп. Демократите настояват да бъдат призовани четирима негови близки съветници, недопуснати да свидетелстват пред Камарата на представителите. Без тези хора процесът ще е телевизионен \"фарс\", предупредиха те.   За да спечелят, им е необходимо обикновено мнозинство, тоест да привлекат гласовете на четирима републиканци. В сегашната изострена политическа атмосфера никак не е сигурно, че те ще успеят, дори след като един от свидетелите, за които настоява опозицията - бившият съветник по националната сигурност на Белия дом Джон Болтън, заяви, че е готов да се отзове. По време на процеса срещу Бил Клинтън сенаторите отхвърлиха при закрити врати предложение за прекратяване на процеса \"поради липса на престъпление\". Целта бе да сложи край на процедурата, щом бъдат представени аргументите на двете страни.   Доналд Тръмп приветства в понеделник в Туитър такъв вариант, а председателката на долната камара Нанси Пелоси от Демократическата партия обвини Мич Макконъл, че споделя тази идея. Той отвърна, че Сенатът не би подкрепил подобно предложение. Затова процесът по-вероятно ще приключи по начина, предвиден в конституцията - сенаторите ще решат с гласуване дали президентът е виновен.   Почти със сигурност той ще бъде оправдан, тъй като по конституция е необходимо мнозинство от две трети за отстраняване на държавния глава от поста.", "date": "2020.01.15", "title": "Отстраняване на Тръмп от поста: как се очаква да протече процесът в Сената"}
{"url": "http://epicenter.bg/article/Medvedev-predstavi-pred-Putin-ostavkata-na-pravitelstvoto-/204018/7/97", "text": " Заявлението премиерът е направил на работна среща на правителството с президента Владимир Путин, след като преди това двамата са обсъдили обявените от държавния глава инициативи в обръщението му пред Федералното събрание, предава ТАСС.    \"Смятам, че е правилно, в съответствие с член 117 от Конституцията на РФ правителството да подаде оставка в сегашния си състав\", заяви премиерът. Въпросният член от основния закон разглежда хипотезите за оставка на кабинета.        \"Тези фундаментални промени ще доведат до съществени изменения в баланса на властта - изпълнителната, законодателната, съдебната. Ние като правителство сме длъжни да предоставим на президента на нашата страна възможност да вземе всички необходими за това решения\", добави министър-председателят.   Двамата са обсъдили инициативите, представени от президента в посланието му към федералното събрание и въпроси, свързани с реализирането им.      Руският лидер също така подчерта, че в най-скоро време ще се срещне с всеки от министрите, а засега ги моли да продължат да изпълняват задълженията си в пълен обем.    Освен това държавният глава обяви, че смята да създаде длъжността заместник-председател на Съвета за сигурност и да я предложи на Медведев. На този пост, според Путин, досегашният премиер ще може да се заеме с въпросите на отбраната и сигурността.   \"Що се отнася до нашата съвместна работа с Дмитрий Анатолиевич, ние сега си поговорихме. Дмитрий Анатолиевич Медведев беше държавен глава, президент на РФ, вече 8 години той практически оглавява правителството, навярно е най-дълго пребивавалият на този пост в най-новата история на Русия. Ние се договорихме - знаете, че у нас има ярко изразен президентски блок, а има и правителствен блок, въпреки че президентът, разбира се у нас отговаря за всичко. Но президентскиянт блок се занимава преди всичко с въпросите на сигурността, отбраната и т.н.\", продължи руският лидер.    \"Дмитрий Анатолиевич винаги се е занимавал с тези въпроси. И от гледна точка на повишаването на нашите отбранителни способности и сигурността, аз го помолих и за в бъдеще да се занимава с тези въпроси. Смчятам за възможно и ще го направя в най-скоро време - ще създам длъжност заместник-председател на Съвета за сигурност. Председател, както е известно, е президентът\", заяви още Путин пред министрите. В посланието си към Федералното събрание Путин заяви, че ще възложи на Държавната Дума не само да съгласува, но и да утвърждава министър-председателя, което сериозно ще промени политическата система. В същото време това ще направи по-ефективно взаимодействието между представителите на законодателната и на изпълнителната власт.   Друго от предложенията е Съветът на федерацията да утвърждава ръководителите на силовите министерства и прокурорите. Държавният глава предложи още в основния закон да бъде закрепен статутът и ролята на Държавния съвет, в работата на който участват ръководителите на всички региони. Необходимо е най-широко обсъждане на тези поправки, подчерта президентът.    ", "date": "2020.01.15", "title": "Медведев подаде пред Путин оставката на правителството (ВИДЕО)"}
{"url": "http://epicenter.bg/article/Papa-Frantsisk-naznachi-zhena-za-zamestnik-sekretar-po-darzhavnite-otnosheniya/204019/7/0", "text": "Папа Франциск назначи Франческа ди Джовани за заместник-секретар по държавните отношения. Постът съответства на Министерството на външните работи. Както бе отбелязано от Анса, цитирана от ТАСС и Канал 3, за първи път жена заема толкова висок пост в Държавния секретариат (правителството) на Ватикана.   66-годишната Ди Джовани е родена в Палермо през 1953г. Специалист е по административно-юридически въпроси и работи във Ватикана от почти 30 години. От 1993 г. тя е служител на секретариата, занимава се с проблемите на бежанците, международното хуманитарно право, интелектуалната собственост и туризма, както и правата на жените.  Папа Франциск многократно се е изказвал за по-активна и важна роля на жените в Римокатолическата църква. По време на неговия понтификат друга жена - Барбара Ята - за първи път оглави музеите на Ватикана. Жени заемат важни позиции и в консултативните органи във Ватикана.", "date": "2020.01.15", "title": "Папа Франциск назначи жена за заместник-секретар по държавните отношения"}
{"url": "http://epicenter.bg/article/Kral-Abdula-II--Voyna-SASht-Iran-shte-donese-neizrazim-haos/204021/7/0", "text": "Война между САЩ и Иран би предизвикала неизразим хаос в света, заяви йорданският крал Абдула II пред Европейския парламент.   Въпреки че Вашингтон и Техеран понастоящем се намират в неразрешена ситуация след военни действия през последните две седмици, кралят каза на Европейския парламент, че опасността не е отминала.   \"Ами ако следващият път нито една страна не отстъпи от ръба, като ни повлече към непреодолим хаос? Война с всички средства застрашава стабилността на целия регион\", каза той.   „Нещо повече - рискува да предизвика масивни сривове на цялата глобална икономика, включително пазарите, заплашва с възобновяване на тероризма в целия свят.“   .   Призовавайки за по-голяма водеща роля и „търпение“ за справяне с напрежението, Абдула изрази загриженост относно развитието в Сирия и Ирак.   \"Какво ще стане, ако Сирия остане заложник на глобалните съперничества и затъне обратно в граждански конфликт? Какво става, ако видим, че отново се появява Ислямска държава и Сирия се превърне в база за атаки срещу останалия свят?\" попита той.   Размириците в Ирак, каза той, рискуват да насочат тази страна към цикъл „възстановяване и рецидив - или, още по-лошо, конфликт“. Той също така взе отношение по Либия, един от най-големите външнополитически въпроси, пред които е изправен ЕС, заедно с Иран. \"Ами ако Либия се разпадне във всеобхватна война и в крайна сметка стане пропаднала държава, която няма власт над своето население и не може да защити националните си граници? Какво става, ако Либия е новата Сирия, просто много по-близо до континента, който всички наричате у дома?\", попита той, като заяви, че подобни сценарии трябва да бъдат разгледани сега, за да не се превърнат в реалност.   Йорданският монарх също така се спря на израелско-палестинския конфликт и заяви, че Израел се опитва да наложи на палестинците „немислимо решение“. Еврейската страна се надявала вариантът със създаване на две държави да избледнее в съзнанието на международната общност.   Източник: Канал 3", "date": "2020.01.15", "title": "Крал Абдула II: Война САЩ-Иран ще донесе неизразим хаос"}
{"url": "http://epicenter.bg/article/Premierat-na-Frantsiya--Transportnata-stachka-nyama-da-dovede-donikade/204025/7/0", "text": "Премиерът на Франция Едуар Филип каза днес, че стачката на профсъюзите в обществения транспорт няма да успее да спре планираната пенсионна реформа на правителството, предаде Ройтерс, цитирана от БТА.   \"Транспортната стачка срещу пенсионната реформа няма да доведе доникъде, правителството е непреклонно\", заяви в реч Филип.   Стачките във Франция започнаха в началото на декември и въпреки отстъпките от страна на властите, не е ясно дали и кога ще спрат.   През уикенда той поиска организирането на съвет с участието на синдикатите и работодателите, за да се намерят начини за финансиране на пенсионната реформа. Съветът трябва да представи мерки до края на април. Ако участниците в него успеят да открият как да съкратят дефицита на средствата за пенсии, без да се наложи повишаване на възрастта, предложенията ще бъдат внесени в парламента за гласуване.   “Предлагаме нов пакт между поколенията. Неговата цел е справедлива и стабилна пенсионна система, при която отделните лица не получават преимущества за сметка на всички останали”, каза премиерът Филип.    В момента във Франция пенсионната система е една от най-сложните в света - съществуват 42 режима на пенсиониране. Френските власти обещават минимална пенсия от 1000 евро за всички, които имат пълен стаж при минимално заплащане. Реформата ще засегне родените след 1975 г.", "date": "2020.01.15", "title": "Премиерът на Франция: Транспортната стачка няма да доведе доникъде"}
{"url": "http://epicenter.bg/article/Polsha-globi-Folksvagen-s-nad-30-mln--dolara-zaradi--quot-Dizelgeyt-quot-/204027/7/0", "text": "Полският потребителски наблюдател UOKiK съобщи, че глобява Фолксваген с над 120 милиона злоти (31,6 милиона долара) за заблуждаване на клиентите относно емисиите на своите превозни средства, информира Економик Таймс, цитира Канал 3.    Глобата, най-голямата, която регулаторът някога е налагал за нарушаване на правата на потребителите, е последната глава от глобалния скандал за измама с емисии, който струва на Фолксваген около 30 милиарда евро глоби, ремонтиране на превозни средства и съдебни разходи, а също предизвикал глобална реакция срещу дизеловите превозни средства.    \"Невярната информация в рекламните материали е довела до дезинформация за про-екологичното отношение на Фолксваген, когато всъщност автомобилите не са били екологично чисти\", заяви в изявление президентът на UOKiK Марек Ниечиал.    През 2015 г. Фолксваген призна, че е подправил американските тестове за емисии при дизелови двигатели.    Компанията не отговори веднага на искане за коментар по случая с наложената глоба.", "date": "2020.01.15", "title": "Полша глоби Фолксваген с над 30 млн. долара заради \"Дизелгейт\""}
{"url": "http://epicenter.bg/article/-Mihail-Mishustin--e-noviyat-premier-na-Rusiya-/204035/7/0", "text": "Само няколко часа след оставката на кабинета руският президент Владимир Путин вече беше готов с номинацията на новия премиер.    , съобщи пресслужбата на Кремъл.    \"Президентът Владимир Путин проведе работна среща с Михаил Мишустин и му предложи да заеме длъжността на премиер-министър.   уточни пресслужбата на президента.    Той ще навърши 54 години след месец и половина, той е с около шест месеца по-млад от бившия премиер Дмитрий Медведев.   , където той поиска конституционни промени.     В своето изявление пред Федералното събрание, предшествало оставката на Медведев и министрите,   Според руския президент това ще направи по-ефективно взаимодействието между представителната и изпълнителната власт.   Държавният глава благодари на Медведев за работата и заяви, че ще го назначи за заместник председател на Съвета за сигурност - пост, който тепърва ще бъде създаден.  Медведев обясни, че оставката е следствие на заявеното от президента намерение да се внесат промени в конституцията.  \", заяви премиерът.    „Мисля, че е възможно, и ще го направя в близко време, като създам длъжност заместник-председател на Съвета за сигурност. Както е известно, председател на Съвета за сигурност е президентът“, каза Путин на среща с Министерския съвет. „      „Може би това е най-дългият срок на заемане на тази длъжност в най-новата история“, коментира той.    „В най-близко време ще помоля депутатите също да дадат подкрепа, но е необходимо юристите да направят съответните оценки“, заключи Путин.     пожелал анонимност пред руска медия. Според други източници никой - нито министрите, нито служителите във ведомствата, са знаели за предстоящата оставка. \"Сутринта се готвехме за обичайната си работа през деня\".        Михаил Владимирович Мишустин е роден на 3 март 1966 г. в Москва. Доктор на икономическите науки. През последните 10 години бе ръководител на Федералната данъчна служба на Руската федерация.  Мишустин завършва през 1989 г. Московския институт за металообработващи машини, след това през 1992 г. в същия институт завършва аспирантура.    След като завършва аспирантура, той започва работа като директор на тестова лаборатория, а по-късно оглавява борда на Международния компютърен клуб (ICC), публична нестопанска организация. През 1998 г. Мишустин постъпва на държавната служба като асистент по информационни системи за счетоводство и контрол върху получаването на данъчните плащания. След това последователно е заместник-министър на Руската федерация за данъци и налози, ръководител на Федералната агенция за кадастър на недвижими имоти (Роснедвижимост) и ръководител на Федералната агенция за управление на специални икономически зони (RusSEZ).    През 2008 г. той напуска доброволно държавната служба и се заема с частен бизнес - в областта на инвестициите, но през февруари 2009 г. постъпва в кадровия резерв на президента на Русия, а през април 2010 г. е назначен за ръководител на Федералната данъчна служба. На 15 януари 2020 г. Владимир Путин го номинира за поста министър-председател на Руската федерация след оставката на правителството на Руската федерация.  обществото и държавата от вътрешни и външни заплахи, провеждането на единна държавна политика в гарантирането на националната сигурност. Председател на Съвета за сигурност по длъжност е президентът на РФ Владимир Путин.   В състава на тази структура влизат секретарят на СС (от 2008 г. е Николай Патрушев), постоянните членове на СБ и членовете, включвани в състава му от президента на РФ. Путин редовно прави оперативни съвещания с постоянните членове на СБ. ", "date": "2020.01.15", "title": "Путин назначи шефа на данъчните Михаил Мишустин за новия премиер на Русия "}
{"url": "http://epicenter.bg/article/Germanski-politolog--Nyama-politicheska-kriza-v-Rusiya--tova-e-kontrolirana-perestroyka-na-na-sistemata/204037/7/0", "text": "Политическа криза във връзка с оставката на правителството в Русия няма, става въпрос за реформиране на системата, а външнополитическият курс на страната ще бъде съхранен. Това заяви Александр Рар, политолог, научен директор на Германо-руския форум и експерт на Международния дискусионен клуб \"Валдай\", пред РИА Новости.    \"Външнополитическият курс е съхранен. Няма никакви данни за това, че ще има драматични промени. Очевидно е, че в руското правителство ще се появят нови лица, но правителството ще се заеме преди всичко със социалните въпроси\", заяви Рар, като добави, че външната политика на Русия \"се намира под контрола на президента, който запазва властта си\".    \"Сега не става въпрос за политическа криза, а за контролирана перестройка на политическата система\", обясни политологът.    Коментарът му дойде след като Дмитрий Медведев обяви оставката на правителството пред президента Владимир Путин, за да чу даде възможност да проведе конституционните реформи, обявени в посланието му пред Федералното събрание.    Държавният глава помоли правителството да изпълнява задачите си до формирането на нов кабинет и предложи на Медведев поста на зам.-председател на Съвета за сигурност, в рамките на който той ще са заеме с въпросите на отбраната и сигурността.     ", "date": "2020.01.15", "title": "Германски политолог: Няма политическа криза в Русия, това е контролирана перестройка на на системата"}
{"url": "http://epicenter.bg/article/-Katimerini--Samo-Tramp-mozhe-da-povliyae-na-Erdogan/203961/11/33", "text": "Крайната стратегическа цел на Реджеп Тайип Ердоган е преразглеждане на международните договори, които според него несправедливо държат Турция в окови. Силният президент на Турция се позовава на „Синята родина“ и „границите на сърцето“, които очевидно вече не съвпадат с границите на съвременните държави.   Ердоган няма да слуша никого. Понякога ще обижда държавните лидери, включително и водещите, както наскоро направи с френския президент Еманюел Макрон. Единственият чуждестранен лидер, който ще слуша, е Доналд Тръмп. Това не е защото двете страни имат толкова много общи неща или заради специалния интерес на американския президент към Турция. По-скоро това е така, защото той действа от позицията на силата. И този въпрос не се отнася само до военното измерение.   Ердоган е убеден, че американският президент всъщност може да унищожи турската икономика, както е заплашвал в миналото. Стана му ясно преди година със случая на американския пастор Андрю Брансън; и той действа в съответствие с тази заплаха. Брансън беше освободен.   По време на срещата си с Тръмп в Овалния кабинет, гръцкият премиер Кириакос Мицотакис каза каквото трябваше да каже; той дори прекъсна Тръмп, за да подчертае гръцките възражения и притеснения.   Неизбежният въпрос е, наистина ли Тръмп е обърнал внимание на казаното от Мицотакис? И ако го е направил, какво смята да направи? Гърция е стратегически съюзник на САЩ (двустранното сътрудничество в областта на отбраната се засилва с всеки изминал ден). В същото време тя е изградила подходящите съюзи, работейки с двете държави, които са стълбовете на американската политика в Източното Средиземноморие, а именно (и преди всичко) Израел и Египет, което има особена символика и влияние в арабския свят.   САЩ следят развитието в по-широк регионален контекст и изразяват своята загриженост и готовност да съдействат за намаляване на напрежението. Това е единствената сила, която може да повлияе на гръцко-турското уравнение и да постигне резултати, при условие, че намесата им е в правилната посока. Но за да бъде ефективна, всяка ангажираност трябва да идва от президента.   Далеч не е сигурно, че дори държавният секретар на САЩ Майк Помпео или вицепрезидентът Майк Пенс могат да окажат значимо влияние върху Ердоган. Само Тръмп, главнокомандващият на най-мощната военна машина и лидерът на най-голямата икономика в света, който никой не може да си позволи да игнорира, може да го направи. Тоест, ако реши да бъде себе си.  —— Том Елис, „Катимерини“.   Превод: БГНЕС", "date": "2020.01.15", "title": "„Катимерини“: Само Тръмп може да повлияе на Ердоган"}
{"url": "http://epicenter.bg/article/The-National-Interest--Shte-zagubi-li-amerikanskiyat-flot-voyna-sreshtu-Rusiya-ili-Kitay-/203977/11/0", "text": "    „Американският флот изостава с реакцията на променящите се заплахи“, пишат в публикувано през декември 2019 година изследване Брайън Кларк и Тимъти Уолтън. „В резултат на това надводните сили не съответстват на декларираните в Националната отбранителна стратегия на САЩ задачи за сдържане на агресия чрез разбиване, забавяне или разгром на вражеските нападения нито по размера си, нито по боевата устойчивост, нито по настъпателния си потенциал“.    „Надводните сили разчитат на големи бойни кораби, които струват много и се нуждаят от прекалено голям екипаж, за да може да бъдат построени достатъчно от тях за разпределените операции“, продължават Кларк и Уолтън. „Те разчитат и на системи за откриване, които в случай на конфликт със супердържава, като Китай, или ще бъдат недостъпни, или ще създадат неприемливо ниво на уязвимост“.    „Вероятно най-притеснителен е фактът, че флотът в сегашния си вид изглежда като финансово непоносимо бреме поради нарастващите разходи за обслужване и експлоатация на високо интегрираните надводни кораби“, заключават експертите.    В стремежа си да увеличат броя на корабите от 290 до 350, ВМС на САЩ продължават активно да строят миноносци от модела „Арли Бърк“, снабдени с управляемо ракетно оръжие. Към средата на 2020 година тези кораби, с водоизместимост близо 10 хиляди тона, може би, ще бъдат повече от 80. Всеки от тях струва около два милиарда долара.    В бъдеще основата на американския флот трябва да бъдат „Арли Бърк“, 22 остаряващи крайцера модел „Тикондерога“ и 20 малки фрегати-ракетоносци от нов тип. Всеки от тях ще бъде оборудван с установки за вертикални изстрелване на зенитни, предназначени за поразяване на наземни цели и противокорабни ракети, както и мощни радари.    Включването на тези радари обаче ще бъде същото като да светнеш с фенерче в тъмна стая. „Това е много вероятно да ви издаде на враг с относително високо ниво на техническо оборудване“, пише Дейвид Лартер в Defense News. Китайските сили ще могат да открият такъв кораб и да го потопят или неутрализират. Тъй като американските военноморски сили разчитат на сравнително малък брой кораби, загубата дори на няколко от тях ще бъде стъпка към отстъпването на морето на врага.    Ръководството на американския флот е наясно с този проблем и планира да поправи ситуацията. ВМС започнаха да разработват малки роботизирани кораби. Те ще бъдат оборудвани с радари и пускови установки и ще изпълняват патрулни функции и може да действат като арсенали. Техните задачи ще включват както разузнаване, така и допълване на ударната мощ на големите кораби с техните ракети.    Те ще могат да използват радари, докато разрушителите ще са с изключени станции. Това решение премахва проблема с фенерчето в тъмното, но създава други проблеми.    Безпилотните кораби могат да се окажат уязвими за нередовни въоръжени сили във военно време – като например, китайското опълчение. Китайското правителство може да мобилизира стотици моряци, които са готови да преследват врагове или да заемат спорни води на риболовни кораби. Както отбелязват Кларк и Уолтън, тази морска милиция ще бъде напълно способна да проследява, улавя и неутрализира американските роботизирани кораби.    Експертите предлагат следното решение: намалете строителството на разрушители и започнете да правите стражеви кораби, които могат да действат както с екипаж на борда, така и автономно.    „Такива кораби с малки екипажи в мирно време ще могат да допринесат за подготовката на кадри, взаимодействието, обезпечаването на сигурността и сдържането“, казват Кларк и Уолтън. „В същото време рискът те да бъдат пленени или изгонени извън зоната на покритие от такъв противник, като китайската морска милиция, е значително по-малък.    „По време на конфликта, екипажите може да бъдат свалени от корабите и те да бъдат оставени да действат автономно. Впрочем, би било за предпочитане все пак да оставяте хората на борда в напрегнати моменти и по време на конфликти, за да защитите секретното оборудване и въоръжение“.    Според някои данни, флотът, най-малкото, разглежда нови проекти, аналогични на предложения от Кларк и Уолтън. В края на 2019 година ВМС дадоха на Белия Дом да се разбере, че искат да съкратят програмната за строителство на разрушители и да започнат да смятат „безпилотните“ кораби за фронтови.  ", "date": "2020.01.15", "title": "The National Interest: Ще загуби ли американският флот война срещу Русия или Китай?"}
{"url": "http://epicenter.bg/article/Lyubomir-Kyuchukov--Borisov-se-opitva-da-legitimira--quot-Balkanski-potok-quot--s-vazmozhnost-za-amerikansko-vklyuch/203984/11/0", "text": "\"Арестът на министъра не решава въпроса, демонстрира активност и решимост, че няма да има съобразяване с нарушителите на закона, независимо от техния пост, но е важно какво ще стане оттук нататък. Прокуратурата да си свърши работата, за да се намерят виновните и да се преодолеят проблемите\".   С тези думи започна участието си в предаването \"Денят на живо с Наделина Анева\" по Канал 3 Любомир Кючуков, директор на Института за икономика и международни отношения.    \"Водната криза е заплаха за населението. Не само Перник страда. Когато има политическа нестабилност, това влияе върху ситуацията в страната, може да дестабилизира правителството\", коментира той.    \"Американската позиция за втората тръба на \"Турски поток\" е отдавна ясна. Тя разглежда руските проекти съвместно с Европа, като заплаха за руско влияние в конкретните страни. Това е възпиране на влияние, чрез санкции, които противоречат на нормалните международни отношения.  Впечатлението, че всички проблеми са решени по време на срещата Тръмп-Борисов е грешно. Борисов има достатъчно разумен подход, той се опитва да легитимира втората тръба на \"Балкански поток\" (\"Турски поток\") с възможност за американско включване там. Неслучайно премиерът настоява да говорим за Балкански поток, защото това е нещо повече от втора тръба на Турски поток\", сподели Кючуков.    \"България ясно е формулирала своя интерес и намерения. Вложили сме енергия и ресурси, за да бъдем част от тази система. Можем да отчетем американската позиция, за да намерим баланс с цел подкрепа на американската страна. Няма как да се откажем от този интерес под външен натиск\", допълни той.    \"Проблем е отсъствието на единна българска позиция. Това е една от вътрешните слабости на външната политика и се дължи на различните интереси. Обяснението е, че проблемите на външната политика се идеологизират и минават през вътрешнополитическите интереси. Това пречи на страната. България трябва да аргументира своето решение, отказът от \"Турски поток\" би означавало, че то не е било в интерес на България или, че го изоставяме под чужд начин. В диалог трябва да се намери решение, което да позволи на България да реализира потока и да включи американски интереси и да отговори на американските притеснения, че това не означава зависимост от Русия\", заяви Кючуков.    \"Когато външната политика се персонифицира, това я прави по-конюктурна. МВнР не прави външна политика, а само посещения, а това лишава страната от експертиза\", каза още той.    \"Наблюдаваме ерозия на международните институции, ако нещата продължат по този начин ще живеем в свят без ред. В момента светът е в състояние на динамична нестабилност. В геополитически план след илюзията за двуполюсност вече сме в многополюсен свят с много интереси. Сега не само САЩ и Русия си позволяват международни интервенции – прави го Турция, Иран, Саудитска Арабия. Принципът за суверенитет се погазва. Глобализацията засили неравенствата. Бедността на Африка вече е проблем на Европа. Бедността води до миграцията\", обясни той.    \"Новите технологии навлизат в нерегулирани пространства. Говорим дори за конкретен вид оръжие като дроновете. Те имат същите способности като ракетите. Държавите не спазват собствените си ангажименти. Балкански поток може да се спре не от САЩ, а от страните-участнички под натиска на САЩ. Това е елемент от процеса на проблеми от международното право. Политическият натиск се превърна в елемент от политиката на държавите. Кризата в СТО също важен елемент. Предлага се преразглеждане на съществуването ѝ. Когато правото не се спазва, се заменя от едностранни действия на някоя страна. Става преразпределение на сферите на влияние\", сподели още Кючуков.    \"Многополюсният модел означава отсъствие на доминация. САЩ ще стане най-влиятелната страна, но една от многото. Убийството на Сюлеймани е част от стратегията на натиск от страна на САЩ към Иран. Действа политика на интервенционизъм, налагане на ценности насила. Понятието ценности беше силно лимитирано в международните отношения. Ценностите са стока, която има определена стока. те излязоха от диалога, който се води в международните отношения. Външният враг винаги консолидира нацията. Не очаквам отношенията да ескалират, по-скоро обратното. Ирак губи сътрудничеството с Европа и Запада\", коментира Любомир Кючуков.", "date": "2020.01.15", "title": "Л. Кючуков: Борисов се опитва да легитимира \"Балкански поток\" с възможност за американско включване"}
{"url": "http://epicenter.bg/article/Ekspert---quot-Zelenata-sdelka-quot--na-Evropa-shte-unishtozhi-balgarskata-energetika-i-ikonomikata-/203988/11/33", "text": "  Енергетиката е в основата на икономиката на една държава. Колкото по-евтина електрическа енергия се произвежда и предлага, толкова по-конкурентна е промишлената продукция, икономиката е стабилна, а стандартът на живот на всички граждани в държавата е по-висок.    Преди да бъде наложен квотният данък върху емисиите на въглеродния диоксид /СО2/, цената на електрическата енергия, произвеждана на база местни лигнитни въглища, бе над два пъти по-ниска. Така например, цената на 1 МWh от ТЕЦ „Марица-изток 2” бе под 70 лв.    Основание за налагане на квотния данък е широко пропагандираната лъжа за вредата от СО2. С него „зелените” пропагандисти обясняват промените в климата, влошеното здраве на жителите на големите градове, сушата и наводненията, резките застудявания и големите горещини.    Обясненията на непредубедените световноизвестни учени се потискат и не се популяризират в обществото, защото не обслужват комерсиалните интереси на големите корпорации и банки.    Щедро се финансират „зелените” партии и неправителствени организации, които с шумна пропаганда внушават страх от СО2 сред неосведомените граждани. Но той не е определящ фактор за климатичните промени.    Върху земната температура основно влияние имат, на първо място, водните пари и твърдите прахови частици. Те изпълняват ролята на филтър, който пропуска слънчевата и космическата радиация до земната повърхност. В същото време те регулират обратното топлинно излъчване от Земята към Космоса. Тези природни процеси са научно обяснени и доказани, както и климатичните цикли на повишаване и понижаване на средната земна температура.    Съвременните ТЕЦ-ове, изгарящи въглища, имат електрофилтри, които пречистват димните газове и задържат над 99 на сто от твърдите прахови частици.    Въглеродният диоксид не е отровен газ, не е агресивен газ. Той е инертен газ, необходим за всички земни растения, както кислородът е необходим за всички живи организми. Той стимулира растежа на горските и селскостопанските насаждения, повишава тяхното плодородие, увеличава устойчивостта им на суша.    Количественото му натрупване в атмосферата зависи както от битовите и промишлените емисии, така и от естествените – гниещите процеси в околната среда и в многократно по-голяма степен от вулканичната дейност на Земята. Историята е отбелязала как изригването на няколко големи индонезийски вулкани в различни исторически периоди са предизвикали промени на климата в продължение на години. Ние самите бяхме свидетели на последиците над цяла Европа от изригването на един вулкан в Исландия, а там те са десетки. Количеството на СО2 в атмосферата зависи в не по-малка степен и от количеството и качеството на горите на планетата.    Тези научно обосновани факти се пренебрегват от „зелените” политици, оглавили Европейския парламент /ЕП/ и Европейската комисия /ЕК/. Председателят на ЕП г-жа Урсула Фон дер Лайен прие присърце утопичната кауза на зелените партии за нулеви емисии на СО2 до 2050 г.    Тя провъзгласи своите непосредствени политически, екологични приоритети в така наречената „европейска зелена сделка”, чрез която цели в съкратени срокове да узакони в Европейския съюз ликвидирането на всички енергийни, промишлени и битови източници на въглеродни емисии, независимо какво ще струва това на отделните държави и техните граждани.    Но това не е сделка. Силово ни се налага чрез увеличаване на цената на квотите за СО2 оскъпяване на ел. енергия от ТЕЦ на лигнитни въглища до финансовият им фалит. Чрез нови европейски закони и директиви ще бъдем принудени да ликвидираме работещи инвестиции за милиарди левове, които носят дивиденти на държавата и могат да работят ефективно поне още 20 години.    В замяна на това не ни се дава нищо. Предлага ни се да ползваме кредити от целево сформирани банкови фондове за инвестиране първоначално в реконструкция на ТЕЦ за преминаване от лигнитни въглища на природен газ, както и за изграждане на ВЕИ-паркове и съпътстващите ги гигантски акумулатори, каквито на практика все още няма.    Това е прекалено скъпо „удоволствие” за бедна България. Цената на доставяния у нас природен газ е близо два пъти по-висока от тази, внасяна в Германия. Тя няма да се намали, тъй като амортизациите на милиардите инвестиции в нови тръбопроводи и изграждането на базата за приемане на танкери с LNG край Александруполис ще се включат в цената. След изграждането на достатъчно заместващи мощности от ВЕИ ще бъдат ликвидирани и ТЕЦ-овете на природен газ по пътя към „заветната” цел – нулеви емисии на СО2, преди да са изплатили банковите си кредити. С реализирането на тази „зелена сделка” България ще касира загуби за милиарди левове:    - Не можем да оползотворим най-голямото си природно богатство –„черното злато” – лигнитното находище „Марица-изток”, със запаси от над 2 млрд. тона.    - Ще са необходими кредити от стотици милиони лева за саниране на минните изработки, за да не се превърнат в опасни екологични язви.    - Губим на 100 процента енергийната си независимост;    - Губим евтина електрическа енергия за бита и индустрията, ако не е квотният данък.    Минно-енергийният комплекс „Марица-изток” е „ключовият камък” на българската енергетика. С ликвидацията му рухва и тя. Негативните последици за България ще бъдат многократно по-тежки от тези след спирането на четирите ядрени блока в АЕЦ „Козлодуй”. Разходите за връщането и обслужването на ползваните банкови кредити ще се калкулират в цената на ел. енергия от новите ВЕИ и резервиращите ги мощности. Тя ще бъде твърде висока и непосилна както за битовите, така и за промишлените потребители. Освен това, качеството на ел. енергия от ВЕИ не може да се регулира само чрез съществуващите ВЕЦ, тъй като акумулираните в тях ограничени количества вода са за други приоритети - на първо място за питейни нужди, на второ за поливане в земеделието и на последно място за производство на ел. енергия.    Енергетиката е „ключовият камък” на националната ни икономика. С рухването ѝ ще фалират малките, а след това и големите индустриални предприятия. Ще се ликвидират стотици хиляди работни места. Млади и стари безработни ще напуснат България. Рухва държавата.    Нима за такава мрачна перспектива сме мечтали, когато кандидатствахме за членове на Европейския съюз?    Неговите създатели преди 70 години подписаха договор за мирно и равноправно сътрудничество при възстановяването на разорената от Втората световна война Европа на базата на стоманата и въглищата. Днешните западноевропейски лидери прокарват разделителни линии между богатите западни и бедните източни държави, членки на съюза. Политиките за икономическо развитие на „две скорости” задълбочават разликите в стандартите на живот.   Силовото налагане на „зелените” политики ще разруши единството в Европейския съюз и ще го превърне в икономическо, военно и политическо джудже, което ще загуби световния си авторитет и политическата си независимост. Ако България се чувства равноправен член на този съюз, трябва ли безропотно да приема тези  ", "date": "2020.01.15", "title": "Експерт: \"Зелената сделка\" на Европа ще унищожи българската енергетика и икономиката "}
{"url": "http://epicenter.bg/article/Kevork-Kevorkyan--Suveniri-ot-10-noemvri-/203996/11/33", "text": "Това е книга втора от поредицата „В Мътилката на Прехода“.  Първата – „Истории за Личности и буболечки“ – се появи в края на 2018 година.  Предстои издаването на „Магарета летят в облаците“/Политическото тресавище, „Мукавени тигри“/Телевизионната безпътица  и „Бълхария ли?“/Циганското Надигане.    Заглавието на тази книга –„Сувенири от 10 ноември“ ви отпраща направо в сърцевината на въпроса, който ме занимава от дълго време: можехме ли да се разминем с изпитанията и налудностите, с които ни дари Прехода.    Прехода се оказа едно копеле, заченато на пияна глава от неизвестни родители - и дундуркано с пазарлъци и компромиси; проект, лишен от Народната енергия и участие.    На Народа бе отредена ролята, която винаги му отреждат – да сърба отровната попара, която други са я надробили, да консумира резултата от гламавите упражнения на Случайници с Властта, това и нищо повече.  Така постепенно съвсем го изключиха от играта, която играят от 30 години - да си седи настрани и да оскотява, колкото си ще.    В това имаха успех, грандиозен при това – накъдето и да погледнеш, виждаш само знаци на Погрома, а Народа се е превърнал в истинска развалина.  Няма статистика, в която да не му е отредена скотска роля – но и с това Властниците свикнаха, ако изобщо са му обръщали внимание.    През последните три десетилетия всички Властници съчиняват себе си в една или друга степен, всички се опаковат в лъскава хартия, всички са от котилото на Барон Мюнхаузен.  Затова и Прехода си остава една енигма.    Потънали сме в измишльотини, в мръсотии, които трябва да минават за „факти“, и пр.  Извън всичко друго, Прехода вече е оставил без всякакво достоверно познание поколенията от „новото време“.    И как се управлява тогава такъв народ?  Само с нови порции лъжи, все по-коварни.    ***    /предговор/    ПО ПЪТЯ ОТ СЯНКАТА КЪМ СЪЩНОСТТА  Текстовете в този сборник може да ги напише само човек, който винаги се е чувствал вътрешно свободен.    Казват, че свободата е осъзната необходимост, благо, по-скъпо от живота, по-сладко от щастието.  Казват, че съществува външна свобода – като обстоятелство, и вътрешна свобода – като качество на личността.  Кеворк винаги е бил вътрешно свободен човек.    И в средата на външна несвобода той отстояваше вътрешната си свобода от всякакви ограничения, цензури, забрани, закани, заплахи... Проповядваше свободата от най-високия и най-осветен медиен амвон и канеше за събеседници личности, които открито изповядваха вътрешната си свобода.    Остана вътрешно свободен и след промените, сякаш за да потвърди, че вътрешната свобода е главната черта на интелигентността.  Не му се налагаше да се преустройства, да се пренастройва, да се преподрежда, да се преоблича, да се маскира, да прави крачка вляво или крачка вдясно, крачка напред или крачка назад...  Сред масовото политическо номадство той съхрани своята устойчивост и своята независимост.    Получи правото и да свидетелства, и да съди.  Да клейми победителите, „мълчали като пукали в ония години“, „късните герои“, „късните храбреци“,„новите хунвейбини“, „щатните лъжци“, „окаяните клисари“, „бедните мишки в грешната църква“, „весела групичка идиоти“, „никакви хорица, сврени в задушливите си душици“...    Да говори с болка за „голямото пропадане“, за „Българския Свободен Разпад“, за „тоталната празнота“, за „упадъка на човещината“, за „съдбата на Малкия човек“...    Погледнати отвън, текстовете на Кеворк са рожба на момента, пръкнати от новината.  Да, тръгва се от новината, но подир няколко изречения нейното притегляне се превъзмогва. Частното и преходното се издига до пример за нещо общо и непреходно. Конкретното се надхвърля и благодарение на една общовалидна неконкретност се постига художествената сила и дълговечността на разгърнатата метафора, на притчата.    Ето. Тръгва се от думите („врели-некипели“) на един министър за задръстванията по магистралите. Минава се през „задръстените репортерки“. Стига се до „безпътицата на Голямото Българско Задръстване“ . И до най-същественото: „Какво се случва с Човека от Голямото Задръстване, в което се намираме, какво ще се случи с него, какво ще представлява – този въпрос никой не си задава.“    Това е тя Голямата Публицистика: злободневно, но не еднодневно.  Кеворк я правеше на телевизионния екран.  Прави я и на белия лист.  Който може, го може.    Веднъж Кеворк сдъвка „тъй наречените „национални“ телевизии“: „Гонят Сянката вместо Същността“ – всъщност гонят Михаля“.  Любезни читателю!  Ако питаш Кеворк, той ще ти каже, че държиш в ръцете си книжка с негови дописки.  Ако питаш мен, ще ти кажа, че държиш в ръцете си пътеводител, който ще те води по пътя от Сянката към Същността.  На добър час!    Преди Коледа, 2019  БОРИСЛАВ ГЕРОНТИЕВ    ***      ***  ", "date": "2020.01.15", "title": "Кеворк Кеворкян: Сувенири от 10 ноември "}
{"url": "http://epicenter.bg/article/Anton-Gitsov--Ubietsat-Aksel-i-balgarskoto-pravosadie/204006/11/0", "text": "  В ранните часове след полунощ в градчето Ротесей в Шотландия през 2016 г. шестгодишното момиче Алеша Маакфейл е отвлечена от леглото си в къщата на своите дядо и баба. Тялото и е намерено на следващият ден, детето е било изнасилено и прободено зверски и многократно до смърт. Убиецът е 16 годишният Арон Кембъл. Осъден е до живот, с минимален срок за отлежаване 27 години.   В специално изложение на The Sentencing Council for England and Wales- Специален орган даващ указания за осъждане на присъди, ако малолетен на възраст от 12 до 17 години извърши предумишлено убийство, съдът може да отсъди и доживотна присъда.    Подобно е и положението в Америка, където 2,000 души излежават доживотни присъди за предумишлени убийства, извършени когато са били малолетни. В някои щати даже малолетната възраст е до 16 г. и няма нужда съдът да преценява според тежестта на престъплението каква присъда да даде на 17 годишен извършител на убийство, такъв направо е осъждан като пълнолетен.   Така е и в много други страни в света.   Но не и в България.   17-годишният Аксел Олеков е убил по особено мъчителен начин 18-годишната Андреа в село Галиче и се е гаврил с тялото, счита се, че я е изнасилил, когато вече е била мъртва. Но както обясни на брифинг окръжният прокурор на Враца, максималната присъда, която може да получи убиецът съгласно българското законодателство е 12 години.   За вярване ли е, присъда от 12 години за убиец, за когото вътрешният министър Младен Маринов заяви, че подбудите му са а „по-скоро присъщи на животните, а не на хората\"!   Нещо грешно има в българското правосъдие. В Прехода, от който още не можем да излезем животът и нравите се менят с бурно темпо, човешкият живот губи цена, малолетни и не само необразовани, дори ученици носят ножове и си служат с тях и понякога убиват, а правосъдието е застинало накъде във времето.   Случаят със зверското убийства на Андреа следва да отвори очите на законотворците и те трябва да адаптират законите с реалностите, така че предумишлените убийци, лишили по мъчителен начин от живот жертвите си, да не се разминават с леки присъди, независимо от това дали са малолетни.   Не че това ще реши напълно проблема с извършването на подобни убийства от типове като Аксел, който е от цигански произход. Аксел е учил само до първи клас, необразован, примитивен, лишен от чувство и разбиране за честност, добрина, състрадание, милост и уважение към хората, с които общува, неспособен да се реализира в живота и без доходи, за него единственият начин да придобие нещо, вещ или за удовлетворяване на половия си нагон е чрез насилие.   А такива като него млади цигани, непълнолетни или навършили пълнолетие са много и през последните няколко години няколко млади цигани извършиха отвратителни тежки престъпления свързани с изнасилване и убийства. И извън личната вина, на тях и и на Аксел, вина имат и всички управляващи през този тъмен и продължителен преход, за това, че циганската общност, която има свои традиционни проблеми, беше изоставена на произвола на съдбата, по отношение на работа и образование.   И докато държавата не реши проблема с циганските гета, с безработицата, с безконтролната раждаемост, като средство за оживяване на цигански семейства чрез държавни детски помощи, които водят само до това да се раждат нови поколения неграмотни и без перспектива в живота български граждани от цигански произход, в бъдеще ще ни очакват още много такива случаи като този с Аксел.", "date": "2020.01.15", "title": "Антон Гицов: Убиецът Аксел и българското правосъдие"}
{"url": "http://epicenter.bg/article/Svetovnite-medii--Putin-se-kani-da-upravlyava-zad-kulisite-i-sled-2024-g-/204033/11/33", "text": "Обръщението на Владимир Путин към Федералното събрание и оставката на правителството на Дмитрий Медведев предизвика активни коментари във водещите световни медии. Основните въпроси, които всички си задават, е \"Какъв ще бъде статутът на Путин след края на президентския му мандат през 2024 г.? Няма ли да продължи да управлява държавата зад кулисите?\"     накратко излага предложенията за промени в Конституцията:    \"Владимир Путин предложи редица промени в конституцията, които изглеждат като нова структура на властта, която ще му позволи да остане в нея дори след като дойде краят на президентския му мандат в края на 2024 г\", резюмира вестникът под заглавие \"Путин предлага резки конституционни изменения за предаване на властта на парламента и се готви за нова ера след собственото си президентство\". Вестникът пише още:    \"Сред измененията са да се дадат на парламента нови пълномощия при избора на премиер и министри. Той предложи да се ограничат до два президенските мандати. По сегашните закони президентът представя премиера за утвърждаване на парламета, след което премиерът формира кабинет. Дългогодишният руски лидер предложи още да се засили ролята на Държавния съвет - правителствен орган, който днес се оглавява от Путин и който, както мислят мнозина, може да му помогне да съхрани неформалната власт и след 2024 г.\"    Г-н Путин, обаче, не е съгласен с мнението, че тези промени означават отказ от президентската република. Президент, по думите на Путин, ще запази правото да овулнява премиера и правителството. В същото време те изглежда радикално отслабват пълномощията на неговия приемник на президентския пост, като предават част от пълномощията му на правителството, парламента и, вероятно, на други учреждения.    Каквито и да са изменения, подчерта Путин, трябва да бъдат утвърдени на общонароден референдум.     че \"предложените от Путин промени в Конституцията ще ограничат властта на приемника му, но не и неговата\". Според вестника, чието заглавие е \"\"Путин призовава за изменения в Конституцията\", \"това може би показва, че Путин възнамерява след 2024 г. да заеме поста премиер, но с разширени пълномощия, а може би някакъв друг правителствен пост\".     разглежда предложенията на Путин под същия ъгъл - като опит на руския президент да запази част от политическото си влияние и след излизането си от властта през 2024 г. Ето какво пише вестникът под заглавие \"Путин предлага да се засилят правомощията на парламента, но неговата власт остава ненакърнена\":    \"Предложенията на Путин да се даде конституционен статут на Държавния съвет - консултативен орган при президента, както и да се даде повече власт на парламента, в това число да утвърждава новия премиер - може да е път към това да съхрани значително влияние в политиката и след като президентският му мандат формално завърши. Влиянието му може да бъде запазено чрез един от тези органи\", пише \"Вашингтон пост\", като добавя, че още едно конституционно изменение може да стане и предложението на Путин да се забрани на правителствените чиновници да имат гражданство на която и да е чужда държава.    Изданието коментира и защо президентът предлага изменения в Конституцията, както и пакет от мерки за подпомагане на бедните учители и семействата с деца:    \"Рейтингът на Путин остава висок - за декември той е 68% — но, макар и бавно, той върви надолу. В Русия икономическият ръст се забави, а решенията на путин от последните години за увеличаване на пенсионната възраст и увеличаване на ДДС се оказаха непопулярни\".     обръща внимание на това, че конституционните предложения на Путин за първи път задължават президента да приема (макар и само по въпроса за назначаването на премиера) мнението на парламента и да го изпълнява, дори ако то противоречи на президентската воля:    \"Главната от мерките, анонсирани от Путин, се състои в засилване ролята на парламента при формирането на правителство, давайки му главната роля при избора на премира. След избора от парламента, президентът ще бъде задължен да назначи избрания от Федералното събрание министър-председател. В момента Думата единствено утвърждава кандидата, избран преди това от държавния глава\", пише \"Фигаро\" в статия \"Путин предлагае референдум по цяла серия конституционни реформи\".    , обръщат внимание на икономическите проблеми на Русия, които според тях са заставили Путин да отдели голяма част от днешното си обръщение на подкрепата за семействата и особено на тези с деца:    \"Съдбата на Русия и нейните исторически перспективи зависят от това, колко ще бъдем в бъдеще\", заяви Путин, призовавайки страната да бъде изведена от демографския капан. Президентът обеща да продължи програмата за помощи за родителите при раждане на дете. Той съобщи още за нови форми за подпомагане на деца от 3 до 7 г. в семейства, които имат финансови затруднения, както и за безплатна храна за учениците от началните класове\", пише \"Фигаро\".     в обзорна статия за 20-те години управление на Путин отелязва: \"Въпросът за това кога Путин ще слезе от власт в Русия, така и остава без ясен отговор\". С испанските си колеги се съгласяват в редакционен коментар и журналистите от френския \"Ле Монд\": \"Заявките на Путин за конституционни промени и занапред ще повдигат въпроси за неговото бъдеще след изтичането на президентския му мандат\".    Но има и други мнения.   например, подчертава: \"Предложението на Путин да се ограничат президентските мандати до два \"показва, че 20 години след като той стана за пръв път президент, няма да се яви на избори за трети последователен мандат\".    \"Путин може би ще се опита да запази властта, както и през 2008 г\", тревожно съобщава   и обяснява: \"Тогава той стана премиер след два президентски мандата. Президентският пост зае слабият Дмитрий Медведев, а Путин продължи да управлява от поста министър-председател. Днешните му замисли съответстват на случилото се тогава. Защото, когато парламентът започне да решава кой да бъде премиер, за Путин ще е по-лесно да бъде избран на този пост, тъй като руският парламент се контролира от неговата партия. Но неговото население е недоволно. Бедността е голяма. Особено тежко е на семействата с деца. Мнозина искат промени, а през 2021 г в Русия ще се поведат парламентарни избори\".    Подобна версия излага и   в статията \"На Путин скоро ще му се наложи да слезе от престола, но той вече има идея как да остане на власт\": \"Икономиката на Русия, отслабва, населението е недоволно. А Путин в своето обръщение към нацията сипе обещания като от рога на изобилието — така той иска да осигури своето бъдеще. Руският президент намекна за това, върху което всички си блъскат главите - кой ще стане президент след изтичането на мандата му през 2024 г. Вероятно е възможна нова смяна на ролите - Путин да се върне като премиер, както вече стана в периода 2008-2012 г. Именно затова той иска значително да засили ролята на парламента\".    На същите позиции е и   в статията \"Обвиняват Путин, че иска да остане пожизнен лидер на Русия чрез конституционни промени\".    Не изостава и   със заглавието \"Предложените от Путин промени могат да удължат и без това толкова дългото му управление\".     ", "date": "2020.01.15", "title": "Световните медии: Путин се кани да управлява зад кулисите и след 2024 година"}
{"url": "http://epicenter.bg/article/V-Moskva--Novo-pravitelstvo--Nyama-drama-/204036/11/0", "text": "  В Русия ще има ново правителство. Драми няма. Това е обновяване на властта. Президентът очерта новите задачи. За изпълнението им му е нужен нов отбор.    На отиващото си правителство беше даден шанс след миналогодишното послание, когато Путин определи постигането на икономически ръст, по-висок от средния в света, като необходимо условие за оцеляването на Русия. При това президентът предупреди, че време за размотаване няма. Ставаше въпрос за минимум трипроцентен ръст.    В крайна сметка в края на годината имаме ръст с няколко десети над 1%, за следващите 2 години правителството прогнозира подобни темпове. При тези темпове разликата в изоставането на Русия както от Америка, така и от Азия, се увеличава. Такъв \"ръст\" няма да може да обслужва вече постигнатото във външната политика, няма да гарантира нито изпълнението на обявените социални ангажименти, нито сигурността на държавата. Путин обясни всичко това подробно в послание-2019. Послание-2020 неизбежно предполага нов отбор.    Заслужава ли благодарност отиващото си правителство? Да, заслужава. То постигна много. Макроикономическа стабилност в условията на най-жестоки санкции. Солидни постижения в сигурността на страната. Превъоръжаване на армията. И опит, който ще послужи на новия екип.    И един важен личен момент. Президентът Путин е искрено благодарен на Дмитрий Медведев, цени всичко това, което двамата направиха заедно и запазва Дмитрий Анатолиевич на нов важен пост.    Какъв ще бъде новият екип? Длъжен е да бъде смел, а новият икономически модел, който трябва да наложи, трябва да бъде разбираем за хората, за да види всеки себе си в него, своята роля и възможности.    Именно така работят успешните реформи - дали на Лудвиг Ерхард в Германия, на Дън Сяопин в Китай, или на Лешек Балцерович в Полша.    А промени са необходими, защото, както е известно още от Салтиков-Шчедрин, няма как от губещо предприятие да направиш печелившо, без да промениш нищо в него.    Още повече, че самият Путин го формулира така: \"Има жажда за промени\".  ", "date": "2020.01.15", "title": "В Москва: Ново правителство. Няма драма "}
{"url": "http://epicenter.bg/article/The-Times--Medvedev-podade-ostavka--za-da-pavira-patya-na-Putin-kam-pozhiznena-vlast-/204038/11/33", "text": "Дмитрий Медведев, руският премиер, подаде оставка днес в драматичен ход, за който каза, че има за цел да изглади пътя за промени в конституцията, които биха могли да позволят на президента Путин да управлява пожизнено, пише британският вестник The Times, цитиран от Агенция \"Фокус\".  Премиерът също така обяви, че целият му кабинет се оттегля. Телевизионното му изявление, което дойде като голяма изненада, беше направено малко след като 67-годишния президент заяви, че възнамерява да свика референдум за изменения в конституцията, който включва увеличаване на правомощията на парламента и на Държавния съвет, консултативен орган на Кремъл.    „Тези изменения, когато бъдат приети, ще направят значителни промени не само в редица членове от конституцията, но и в баланса на силите“, каза Медведев. „В този контекст е очевидно, че ние като правителство трябва да осигурим на президента на страната ни възможността да взема всички необходими решения за това.“    Той не обясни как оставката му ще улесни задачата на Путин. Малко след изявлението на премиера Путин номинира Михаил Мишустин, малко известният ръководител на данъчната служба, за премиер. 53-годишният Мишустин е толкова непознат, че държавните медии се срамуват да представят биографията му след решението на Путин, коментира The Times.    В социалните медии имаше широко разпространено озадачаване. „95 процента от страната ще пита - кой, кой?“, написа един потребител в „Туитър“.    Михаил Мишустин, който е ръководител на данъчната служба от 2010 г., дори до днес нямаше англоезична страница в Уикипедия. Той е данъчен служител от 1998 г.    Повечето анализатори смятат, че на Медведев и неговото правителство е било наредено да подадат оставка от служители на Кремъл. Медведев ще бъде назначен за заместник-председател на Съвета за сигурност, който се ръководи от Путин. Министрите ще продължат да работят, докато не бъдат заменени. Не е ясно кога ще стане това.    Путин, който управлява Русия в продължение на 20 години, се очаква да се оттегли като президент в края на мандата си през 2024 г. Малко руснаци обаче очакват той да се откаже от властта. Сред обсъжданите сценарии са Путин да премине към ролята на министър-председател, който той заемаше от 2008 г. до 2012 г. или управляващ зад кулисите като ръководител на Държавния съвет.    „Путин изглежда, че разчита да стане ръководител на Държавния съвет, който ще получи увеличени правомощия и ще се превърне в ключова платформа за вземане на решения“, каза Татяна Становая, ръководител на R-Politik, компания за политически анализи.    Путин каза също, че Русия трябва да остане „силна президентска република“ и че президентът трябва да запази правото си да назначава служители по сигурността, но само след консултации с горната камара на парламента.    Медведев е министър-председател от 2012 г., когато слезе от президентския пост, за да позволи на Путин да се върне за трети мандат.    Путин от своя страна не даде подробности за това кога ще се проведе референдумът. Ела Памфилова, ръководител на избирателната комисия в Русия, заяви, че служителите са готови да започнат организирането на референдума \"по всяко време, след като предложенията бъдат финализирани\".    Путин, бивш служител на КГБ, също така предложи реформи, които да ограничат правомощията на всички наследници на президента. Той каза, че подкрепя призивите за закриване на конституционната вратичка, която той е използвал, което позволява на президентите да имат повече от два мандата, стига да се оттеглят поне за един мандат, преди да се върнат в Кремъл.    Кирил Рогов, политически анализатор, заяви, че промените в конституцията ще позволят на Путин „да остане начело за неопределено време, като същевременно насърчава съперничество между потенциални приемници“.    Напускането на Медведев от поста създаде сътресения за Русия на фона на спекулациите, че това може да е било предизвикано от вътрешни борби.    The Bell, уважаван независим медиен източник, цитира неназован министър, който каза, че кабинетът не е бил уведомен предварително за предстоящата си „оставка“. \"Никой не знаеше\", казва източникът. \"Беше като гръм от ясно небе.\"    Абас Галямов, бивш говорител на Кремъл, който сега е политически анализатор, заяви, че решението за оставката на Медведев може да е било взето спонтанно от Путин.    „Не изключвам това да е спонтанна реакция на някакво неочаквано събитие“, каза той. „Фактът, че Кремъл не е предложил на обществото ясна интерпретация на случващото се, предполага, че той не е знаел предварително за уволнението на правителството.“    Галямов заяви, че е възможно и Медведев да се конфронтира с Путин заради предложените промени в Конституцията.    Оценката на одобрението на Медведев като министър-председател беше 38 на сто миналия месец, според независимата социологическа компания Levada Center. Парламентарните избори предстоят през септември догодина. „Единна Русия“, управляващата партия на Путин, наблюдава драматичен спад в рейтингите си заради петгодишно увеличение на възрастта на пенсиониране и широко разпространената бедност, която засяга около 12 на сто от руснаците - около 17,5 милиона души.    По време на речта си Путин призна, че руското общество е жадно за промени и очерта мерки за подпомагане на най-бедните граждани на страната, включително безплатни училищни хранения за ученици на възраст от седем до единадесет години и изплащане на обезщетения за деца до 11 000 рубли (137 британски лири). Той също така посочи спад в раждаемостта като заплаха за бъдещето на Русия като нация: „Навлизаме в много труден демографски период.“    Алексей Навални, опозиционен лидер, отхвърли плановете на Путин за справяне с бедността и други социални проблеми. Той каза, че единствената цел на президента е „да остане единствен лидер за цял живот, да направи цялата страна своя лична собственост и изземе богатството й за себе си и приятелите си“.  ", "date": "2020.01.15", "title": "The Times: Медведев подаде оставка, за да павира пътя на Путин към пожизнена власт "}
{"url": "http://epicenter.bg/article/Obyaviha--grafikat--za-plashtaniyata--v-zemedelieto--za-tazi-godina/203954/4/0", "text": "Земеделският министър Десислава Танева публикува на Фейсбук страницата си индикативен график за плащанията в земеделието, които предстоят през първите шест месеца на тази година: На 31 януари Държавен фонд ,,Земеделие” ще изплати втория транш по Преходната национална помощ за говеда, необвързана с производството. Това е доплащането, което ще извършат от схемата, започнала през изминалата година. През месец февруари ДФЗ ще започне с първите плащания по мярка 10 „Агроекология и климат“.   На 21 февруари бенефициентите може да очакват плащане по две направления – за пасторализъм и редки местни породи. Доплащанията и по о станалите направления по мярка 10 ще стартират на 1 април и ще продължат до 20 април. Плащанията отново са свързани с окончателния слой. На 28 февруари се очаква да бъде изплатена Преходната национална помощ за тютюн. Обвързана подкрепа за плодове и зеленчуци- схемите за плащане са 8, те ще бъдат разположени поетапно във времето между 13 март и 20 март 2020 г.   На 23 март ще започне плащането на Схемата за преразпределително плащане (СПП). Индикативният бюджет е от 109 млн. лева. За 17 април е планирана Схемата за зелени директни плащания. 467 млн. лева е нейният бюджет. Плащанията по Мярка 12 \"Плащания по „Натура-2000” и Рамковата директива за водите\" ще започнат от 4 май. Схемата за протеинови култури е заложена за плащане на 8 май. Следва плащането по схемата за памук на 10 май. Плащанията по мярка 11 ще стартират на 20 май. Като е необходимо регистърът, който се изготви през 2019 г., да бъде абсолютно оперативен и пълен с данни за всички наши земеделски производители. Той трябва да бъде наличен на 100% към края на месец март. В средата на месец май ще бъдат извършени и окончателните плащания по НР1 и НР2. В началото на юни ще бъдат направени всички окончателни изравнителни плащания по СЕПП, по Схемата за дребни земеделски стопани и по Схемата за млади земеделски стопани. На 10 юни за млади земеделски стопани, на 20 юни за дребни земеделски стопани и в периода 1–10 юни - окончателното плащане заедно с изравнителнатата ставка по СЕПП.    ", "date": "2020.01.15", "title": "Обявиха графика за плащанията в земеделието за тази година"}
{"url": "http://epicenter.bg/article/Otkriha-afrikanska-chuma-po-svinete-v-7-sela-v-oblast-Targovishte-/203955/4/0", "text": "В седем села в Търговищка област са регистрирани случаи на африканска чума по свинете в диви прасета, съобщи Областната епизоотична комисия, цитирана от БНР.    Служители на областната администрация в Търговище, съвместно с представители на общините са определили терените за загробване на животни.    В община Търговище има осем имота, а в общините – Попово, Омуртаг, Антоново и Опака са по един.    Ветеринарните власти са взели проби от всички работещи кланици и ферми на територията на областта и са ги изпратили за изследване.    Осъществява се и постоянен контрол от свиневъдните обекти. Контролират се добитите количества животински продукти, както и правилното им съхранение и предаване за обезвреждане.    Започва информационна кампания за разясняване на населението на улеснения режим по регистрация на нов животновъден обект.  ", "date": "2020.01.15", "title": "Откриха африканска чума по свинете в 7 села в област Търговище "}
{"url": "http://epicenter.bg/article/DFZ-vkarva-v-cheren-spisak-opozharenite-starnishta/203957/4/0", "text": "Паленето на стърнища в страната продължава, въпреки предупрежденията и санкциите, които ДФ „Земеделие“ налага. В тази връзка, ръководството на фонда предупреждава стопаните, че ще им бъдат налагани глоби за палене на земеделски площи, независимо от факта, че още не е започнала Кампания 2020, съобщават от пресцентъра на министерство на земеделието, храните и горите.   Субсидиите за парцелите, които се опожаряват преди подаването на заявления по схемите на директните плащания, ще бъдат намалявани. Тези площи ще носят предварителна тежест за налагане на глоби още при тяхното очертаване - когато кампанията започне.   Екипи от „Техническия инспекторат“ на ДФЗ продължават да проверяват на място всички сигнали за запалени стърнища, които се подават към институцията. Сигналите постъпват основно от дирекция „Пожарна безопасност и защита на населението“ към МВР, както и от граждани.   В периода от февруари до края на ноември 2019 г  от страна на ДФЗ са извършени извънредни проверки по 115 сигнала за горящи земеделски площи в страната. Най-засегнати са областите Русе, Разград, Плевен, Монтана и Хасково. Проверяващите екипи са констатирали основно изгаряния на стърнища от зърнено-житни култури, площи с царевица, слънчоглед, рапица, пасища и сухи треви. Местоположението на пожарите е локализирано с GPS-устройство и са извършени измервания на засегнатите площи.   Неправомерни практики по опожаряване на стърнища и други растителни остатъци през 2019 г. са установени общо при 244 кандидати по схемите и мерките на директните плащания. Засегнати са 421 земеделски парцела, като опожарената площ възлиза на 2 051 ха (20 510 дка). На основание член 10, ал. 2 от Наредба № 2 от 26.03.2018 г. за критериите за допустимост на земеделските площи за подпомагане, опожарените земеделски площи се считат за неподходящи за субсидиране за съответната година и се водят като наддекларирани.   Паленето на стърнища е забранено и се санкционира както по българското законодателство, така и по европейските правила. Глобите се налагат в рамките на системата за контрол и по кръстосаното съответствие, които са част от Национален стандарт 6. Когато се установи опожаряване на стърнища от зимни и пролетни култури със слята повърхност (пшеница, ръж, тритикале, овес и ечемик) се отразява нарушение на Национален стандарт 6. Той е част от Националните стандарти за добро земеделско и екологично състояние на земята, съгласно Заповед № РД 09-122/2015 на министъра на земеделието и храните.   Санкциите за неспазване на условията за кръстосано съответствие се изчисляват в проценти. Те се прилагат върху всяко плащане към кандидата по схемите и мерките на директните плащания. Процентът на намалението зависи от тежестта, степента, продължителността и повторяемостта на установеното неспазване. В случай на неспазване поради небрежност процентът на намалението на плащанията е до 5 %, а в случаите на повторно неспазване - до 15 %. В случай на умишлено неспазване, процентът на намалението е не по-малък от 20 % и може да доведе до цялостно изключване от една или няколко схеми за подпомагане и може да се прилага в продължение на една или повече календарни години.", "date": "2020.01.15", "title": "ДФЗ вкарва в черен списък опожарените стърнища"}
{"url": "http://epicenter.bg/article/Germanskata-ikonomika-belezhi-rast-ot-0-6-protsenta-prez-2019-godina/203970/4/0", "text": "Най-силната икономика в Европейския съюз – германската, бележи ръст от 0,6% през 2019 г., предава Reuters, цитирана от Агенция \"Фокус\", като отбелязва, че това са най-ниските стойности на растеж на БВП на страната от 2013 г. насам. Данните са от Федералната статистическа служба. Припомня се, че през 2018 г. бе регистриран ръст в икономиката от 1,5%. В края на миналото лято от Бундесбанк предупредиха, че германската икономика може да влезе в рецесия през третото тримесечие заради „рязък\" спад на индустриалното производство, който се дължи на напрежението в търговските отношения в глобален план. „Икономиката може да се свие леко\" това лято, алармира Федералната германска банка в месечния си доклад, публикуван на фона на данните за спад от 0,1% на Брутния вътрешен продукт през второто тримесечие. „Според наличните данни в момента се очаква промишленото производство да се свие значително и през текущото тримесечие\", ставаше ясно още от документа.", "date": "2020.01.15", "title": "Германската икономика бележи ръст от 0,6 процента през 2019 година"}
{"url": "http://epicenter.bg/article/Svinskoto-meso--sireneto-i-krastavitsite-s-nay-visoki-tseni-prez-dekemvri-2019-/203983/4/0", "text": "Индексът на потребителските цени за декември 2019 г. спрямо ноември 2019 г. е 100.7%, т. е.  . Това съобщиха от пресцентъра на Националния статистически институт (НСИ).    Средногодишната инфлация за периода януари - декември 2019 г. спрямо периода януари - декември 2018 г. е 3.1%.    :  - хранителни продукти и безалкохолни напитки - увеличение с 0.8%;  - алкохолни напитки и тютюневи изделия - увеличение с 0.1%;  - облекло и обувки - намаление с 1.1%;  - жилища, вода, електроенергия, газ и други горива - намаление с 0.1%;  - жилищно обзавеждане, домакински уреди и принадлежности и обичайно поддържане на дома - увеличение с 0.4%;  - здравеопазване - увеличение с 0.1%;  - транспорт - увеличение с 1.1%;  - съобщения - намаление с 0.2%;  - развлечения и култура - увеличение със 7.5%;  - образование - цените остават на равнището от миналия месец;  - ресторанти и хотели - увеличение с 0.6%;  - разнообразни стоки и услуги - намаление с 0.5%.    : ориз - с 0.9%, месо от едър рогат добитък - с 0.2%, свинско месо - със 7.9%, месо от домашни птици - с 0.2%, малотрайни колбаси - с 1.6%, мляно месо (кайма) - с 1.3%, сирене - с 1.3%, кашкавал - с 0.9%, извара - с 2.6%, яйца - с 2.9%, млечни масла - с 0.6%, маргарин - с 3.0%, домати - с 9.9%, краставици - със 7.3%, зеле - с 1.2%, пипер - с 2.6%, зрял лук - с 5.6%, зрял боб - с 3.3%, картофи - с 0.9%, оцет - с 0.2%, сол - с 0.2%, ракии - с 0.3%, бира - с 0.7%, и други.     брашно - с 1.0%, бял хляб - с 0.6%, хляб „Добруджа“ - с 1.1%, типов и ръжен хляб - с 1.2%, макаронени изделия - с 0.6%, трайни колбаси - с 0.4%, пълномаслено и нискомаслено прясно мляко - съответно с 1.0 и 0.2%, кисели млека - с 0.1%, ябълки - с 0.6%, цитрусови и южни плодове - с 9.6%, зрял чесън - с 1.6%, леща - с 0.4%, захар - с 0.1%, шоколад и шоколадови изделия - с 1.1%, кафе - с 1.8%, минерална вода - с 0.6%, газирани напитки - с 1.5%, вина - с 1.1%, и други.     газообразни горива за битови нужди - с 0.6%, мебели и предмети за обзавеждане - с 1.3%, хладилници - с 1.0%, перални и съдомиялни машини - с 1.5%, климатични инсталации - с 2.2%, дизелово гориво - с 0.2%, автомобилен бензин А95Н - с 0.1%, автомобилен бензин А100Н - с 0.1%, газ пропан-бутан за ЛТС - с 2.5%, метан за ЛТС - с 0.3%, международни полети - с 28.9%, кина и театри - с 1.6%, книги - с 5.8%, пакетни услуги за почивка и туристически пътувания в страната - с 15.7%, услуги по обществено хранене - с 0.5%, хотели във ваканционни центрове и курорти - с 3.3%, продукти за лична хигиена - с 0.2%, и други.    През разглеждания месец  : облекло - с 0.6%, обувки - с 2.0%, бойлери - с 0.3%, препарати за почистване на съдове - с 0.9%, прахове за пране - с 0.4%, нови автомобили - с 1.4%, автомобилни гуми - с 0.2%, куриерски услуги - с 2.3%, мобилни телефонни апарати - с 3.9%, телевизори - с 0.9%, таблети - с 1.6%, електронни игри - с 4.3%, козметични продукти - с 2.4%, автомобилни застраховки - с 2.1%, и други.    През декември 2019 г. цените на лекарствените продукти и на стоматологичните услуги са се увеличили с по 0.1%, а цените на лекарските услуги остават на равнището от предходния месец.    2019 г. е 100.8%, т.е. месечната инфлация е 0.8%. Годишната инфлация за декември 2019 г. спрямо декември 2018 г. е 3.1%.    Средногодишната инфлация за периода януари - декември 2019 г. спрямо периода януари - декември 2018 г. е 2.5%.    Според ХИПЦ през декември 2019 г. спрямо предходния месец цените на стоките и услугите в потребителските групи са се променили, както следва:   - хранителни продукти и безалкохолни напитки - увеличение с 0.6%;  - алкохолни напитки и тютюневи изделия - увеличение с 0.1%;  - облекло и обувки - намаление с 0.9%;  - жилища, вода, електроенергия, газ и други горива - намаление с 0.1%;  - жилищно обзавеждане, домакински уреди и принадлежности и обичайно поддържане на дома - увеличение с 0.5%;  - здравеопазване - увеличение с 0.1%;  - транспорт - увеличение с 2.1%;  - съобщения - намаление с 0.2%;  - развлечения и култура - увеличение с 4.2%;  - образование - цените остават на равнището от миналия месец;  - ресторанти и хотели - увеличение с 0.9%;  - разнообразни стоки и услуги - намаление с 0.3%.     за декември 2019 г. спрямо ноември 2019 г. е 100.4%, а от началото на годината (декември 2019 г. спрямо декември 2018 г.) е 104.4%.    През декември 2019 г. цените на стоките и услугите от малката кошница за най-нискодоходните 20% от домакинствата са се променили спрямо предходния месец, както следва:  - хранителни продукти - увеличение с 1.1%;  - нехранителни стоки - намаление с 0.4%;  - услуги - цените остават на равнището от миналия месец.", "date": "2020.01.15", "title": "Свинското месо, доматите и краставиците с най-високи цени през декември 2019 "}
{"url": "http://epicenter.bg/article/Bryuksel-planira-obshta-evropeyska-minimalna-zaplata/203986/4/0", "text": "Европейската комисия ще се опита да убеди скептично настроените северни страни в Съюза да подкрепят инициативата за въвеждане на обща европейска минимална работна заплата. Това обяви Николас Шмит, еврокомисарят, отговарящ за работните места и социалните права.   Той каза, че са започнали консултации относно плана на Комисията за борба с експлоатацията на евтина работна ръка в Европейския съюз и факта, че в много страни в съюза работниците получават значително по-ниски заплати за определени професии, отколкото в други страни. Ако достатъчно държави от ЕС подкрепят инициативата, това може да доведе до въвеждане на нов закон.   Шмит обаче заяви, че Брюксел е чул критики от северните страни, опасяващи се, че подобна инициатива може да подкопае техните системи за колективно договаряне, чрез които работниците и работодателите в тези страни определят заплатите.   “Имахме много дискусии с шведските, както и с датските профсъюзи, с работодателите и правителствата в тези страни”, каза Шмит. „Така че е ясно, че в бъдещия правен текст ние ще гарантираме, че има разпоредби, които дават яснота, че системата на колективното договаряне, като например в Швеция, Дания и вероятно в други страни, е защитена“, добави той.   Дания, Швеция и Финландия нямат минимална заплата. Вместо това заплатите се договарят директно между синдикатите и работодателите – така наречената система за колективно договаряне – и обикновено са по-високи, отколкото в повечето други страни от ЕС. ", "date": "2020.01.15", "title": "Брюксел планира обща европейска минимална заплата"}
{"url": "http://epicenter.bg/article/Desetki-aresti-na-mafioti-v-Italiya-za-iztochvane-na-evrosredstva/203995/4/0", "text": "Италианската полиция заяви в сряда, че е разбила мащабна мафиотска операция в Сицилия, чрез която от Европейския съюз са били източвани милиони евро, предназначени за фермери, съобщи АФП, цитирана от Канал 3.   Общо 94 души били арестувани при ранни сутрешни действия на силите на реда, се казва в изявление на прокурора в Месина.   Сред арестуваните са главите на две мафиотски фамилии, нотариус, предприемачи и публични администратори, натоварени да помагат на фермерите да имат достъп до средства.    ", "date": "2020.01.15", "title": "Десетки арести на мафиоти в Италия за източване на евросредства"}
{"url": "http://epicenter.bg/article/Otteglyame-aplikatsionnata-forma-za--Struma--prez-Kresnenskoto-defile--no-ne-se-otkazvame-ot-proekta/204001/4/0", "text": "България оттегля апликационната форма за изграждането на автомагистрала „Струма“ през Кресненското дефиле, но продължава да разглежда проекта като приоритетен и не се отказва от него.    Решението не го стопира, а ще ускори екипната работа на всички институции, ангажирани с разширението на единствения „тесен участък“ по направлението до границата с Гърция. Днес българската страна информира Европейската комисия за решението си да оттегли Формуляра за кандидатстване за финансиране на лот 3.2 от Кохезионния фонд на ЕС, който беше подаден за одобрение на 9 август 2019 г. Институциите продължават работа по подготовката на апликационната форма с оглед на приоритетите в сферата на екологията на новата Европейска комисия, която вече представи своя Европейски зелен пакт. Това съобщиха от пресцентъра на Агенция \"Пътна инфраструктура\".    Решението е взето след задълбочен анализ, множество експертни разговори и специално допитване до обществено мнение, което категорично определя довършването на магистрала „Струма“ през Кресненското дефиле като изключително важно с оглед на пътната безопасност.    Българската страна винаги е била наясно с трудностите, свързани с опазването на природата в този участък, както и с необходимостта да се намери балансирано решение, отговарящо на екологичните и на транспортните цели. Предвид чувствителната от екологична гледна точка защитена зона, в която се намира отсечката между Крупник и Кресна, винаги са търсени най-добрите решения за неговата реализация като в процеса на подготовка през годините са разглеждани редица варианти за изпълнение на участъка от АМ „Струма“ през Кресненския пролом.    На базата на всички извършени проучвания, избраният Източен вариант Г 10,50 в най-голяма степен отговаря на техническите, социално-икономическите и екологични изисквания. Въпреки това, за да е максимално прецизна относно въздействията на проекта върху видовете и местообитанията, които са предмет на опазване в дефилето, държавата ще пристъпи към определянето на специфични консервационни цели и мерки.    За намаляване на въздействието върху обекти от Натура 2000 от съществуващия път E-79, Агенция „Пътна инфраструктура“ се ангажира до края на 2020 г. да изпълни поредица от смекчаващи мерки, а именно: модифициране на съществуващите водостоци, монтиране на двустранно разположена мрежа в банкета на пътя, монтиране на плетени мрежи за птици с височина 4 м върху тротоарите на големите съоръжения. За повишаване на пътната безопасност ще се анализира възможността за изграждане на видео система за наблюдение и система за информиране и пренасочване на трафика по обходни пътища и анализ за безопасното му поемане, както и подобряване организацията на движение в Кресненското дефиле.    По поръчка на Агенция „Пътна инфраструктура“ през декември м. г. Изследователски център „Тренд“ проведе национално представително социологическо проучване. За 78% от анкетираните „участъкът през Кресненското дефиле е опасен, а изграждането на магистралата ще повиши безопасността на пътуващите“.    За 70% от анкетираните построяването на автомагистралата е важно за намаляване времето за пътуване. 18% от българите са на мнение, че АМ „Струма“ трябва да се довърши, независимо че минава през защитена зона, а най-голям процент – 40 на сто считат, че магистралата трябва да се довърши, но при пълна гаранция за опазване на биологичното разнообразие. 13% споделят мнението, че АМ „Струма“ не трябва да се довършва, защото минава през защитени територии. Едва 5% от анкетираните са на мнение, че автомагистралата трябва да се довърши по друг маршрут, дори това да е по-скъпо и за строителството и за поддържането ѝ след това.  ", "date": "2020.01.15", "title": "Оттегляме апликационната форма за „Струма“ през Кресненското дефиле, но не се отказваме от проекта"}
{"url": "http://epicenter.bg/article/Koy-i-kak-shte-usvoyava-predvidenite-ot-EK-1-trilion-evro-za-Evropeyskiya-zelen-pakt-/204028/4/0", "text": " Това фактически е инвестиционният стълб на Зеления пакт.   В края на 2019 година председателят на ЕК Урсула фон дер Лайен заяви: \"   През март 2020 г. Комисията ще даде начало на Пакт за климата, за да се предостави на гражданите право на глас и роля в изготвянето на нови действия, обмена на информация, започването на нови дейности на местно равнище и представянето на решения, които могат да бъдат използвани и от други.   Ето основните аспекти на Зелената програмата и нейното изпълнение        Част от плана, а именно Механизмът за справедлив преход, ще бъде насочен към осъществяването на справедлив и равнопоставен екологичен преход.      Планът за инвестиции към Европейския зелен пакт има три основни цели:  - Първо, благодарение на него ще се увеличи финансирането за прехода и ще се мобилизират най-малко 1 трилион евро в подкрепа на устойчивите инвестиции през следващото десетилетие посредством бюджета на ЕС и свързаните с него инструменти, по-специално InvestEU.  - Второ, чрез Плана ще се създаде благоприятна рамка за частните инвеститори и публичния сектор с цел улесняване на устойчивите инвестиции.  - Трето, чрез него ще предостави подкрепа на публичните администрации и организаторите на проекти при определянето, структурирането и изпълнението на устойчиви проекти.        Превръщането на ЕС до 2050 г. в първия в света неутрален по отношение на климата блок е голямо предизвикателство, но също така и чудесна възможност.  Бюджетът на ЕС, държавите членки и частните участници ще играят важна роля за финансирането на Европейския зелен пакт.  Само бюджетът на ЕС няма да е достатъчен за справяне с изменението на климата или за посрещане на огромните нужди от инвестиции в световен мащаб.     Следващият дългосрочен бюджет на ЕС ще се изпълнява в продължение на седем години от 2021 г. до 2027 г., като значителна част от средствата ще бъде инвестирана в цели, свързани склимата и околната среда.     ( ).    В своята цялост и екстраполиран за период от 7 до 10 години, а също  и ако се приеме, че целта за климата след 2027 г. ще бъде поне запазена,            Фондът ще предостави гаранция от бюджета на ЕС и ще позволи на групата на Европейската инвестиционна банка (ЕИБ) и на другите партньори по изпълнението да инвестират в повече и по-високорискови проекти, като привлече частни инвеститори.    За да се гарантира, че никой не е забравен,     Екстраполирани за период от десет години, средствата, мобилизирани чрез Механизма за справедлив преход, ще бъдат около 143 млрд. евро.  И накрая Фондът за иновации и Модернизационният фонд, които не са част от бюджета на ЕС, но се финансират с част от приходите от ключов политически инструмент — търговете за квоти за емисии на парникови газове в рамките на схемата на ЕС за търговия с емисии със специален акцент върху държавите членки с по-ниски доходи що се отнася до Модернизационния фонд.        Едно от основните предизвикателства пред практическото осъществяване на Плана за инвестиции към Европейския зелен пакт ще бъде разработването на портфейл от инвестиционни проекти, които отговарят на стратегическите цели на ЕС. Наличието на такива инвестиционни проекти все още не отговаря на търсенето.       Като част от тези усилия, чрез Програмата за подкрепа на структурните реформи ще се предостави техническа помощ на държавите от ЕС за планиране и осъществяване на стимулиращи растежа реформи.   Що се отнася до организаторите на проекти, чрез консултантския център  InvestEU и консултантските инициативи, разработени в рамките на програма InvestEU, ще се подпомага идентифицирането, подготовката, разработването, структурирането и изпълнението на инвестиционни проекти.   Това може да включва помощ за съчетаване на различни възможности за финансиране в цялостни  регионални планове.        Тъй като ЕС ще премине към неутралност по отношение на климата, не всички държави членки или региони започват от една и съща позиция. Някои от тях трябва да изминат по-дълъг път от други, за да постигнат целите в областта на климата.    , или въглеродно интензивни промишлени процеси, при които се отделят емисии на парникови газове.    Трансформирането на тези региони ще бъде от съществено значение за постигане на въглеродна неутралност.   Преходът трябва да е успешен за всички или изобщо няма да е успешен.        За да се гарантира, че преходът ще се осъществи по справедлив начин, като се вземат предвид опасенията на най-силно засегнатите държави, региони, предприятия и работници, Комисията предлага да се създаде механизъм за справедлив преход с цел предоставяне на целева подкрепа.        Фондът за справедлив преход ще предоставя подкрепа на всички държави — членки на ЕС.     за да се справят с прехода към неутралност по отношение на климата.      - мащабът на предизвикателството, поставено от прехода пред регионите с най-големи въглеродни емисии, които отделят парникови газове;  - социалните предизвикателства с оглед на потенциалната загуба на работни места в промишлеността, извличането на битуминозни шисти, добива на въглища и на лигнитни въглища, производството на торф, както и необходимостта от последваща преквалификация  на работниците;  - равнището на икономическо развитие на държавите членки и съответния инвестиционен капацитет.     Те ще отпускат също национални ресурси, които да допълнят средствата от Съюза под формата на съфинансиране в съответствие с правилата на политиката на сближаване.    Равнището на съфинансиране от Съюза ще бъде определено в зависимост от категорията региони, в които се намират идентифицираните територии. По този начин общите средства за Фонда за справедлив преход ще достигнат между 30 и 50 млрд. евро.        Механизмът за отпускане на заеми ще бъде насочен конкретно към регионите, които ще бъдат най-силно засегнати от прехода. Точният географски обхват ще бъде същият като този на схемата за справедлив преход по линия на InvestEU (стълб 2 от ФСП), т.е. проекти в регионите с одобрени планове за справедлив преход, както и проекти от пряка полза за тези региони.        Подпомагането по линия на механизма за отпускане на заеми в публичния сектор е от полза за проекти, които не генерират приходи и в противен случай не биха били финансирали. По тази причина това финансиране ще допълва продуктите, предлагани от специалната схема за справедлив преход в рамките на InvestEU.       ", "date": "2020.01.15", "title": "Кой и как ще усвоява предвидените от ЕК 1 трилион евро за Европейския зелен пакт "}
{"url": "http://epicenter.bg/article/EP--Parlamentat-podkrepya-Evropeyskiya-zelen-pakt-i-prizovava-za-po-visoki-ambitsii/204031/4/0", "text": " информира Пресслужбата на Европейския парламент. В сряда Парламентът прие своята позиция относно Европейския зелен пакт, който бе представен от председателя на Комисията Урсула фон дер Лайен по време на пленарния дебат през декември.   Те също призовават за адекватно финансиран механизъм за справедлив преход. Парламентът иска предстоящия закон за климата да включва по-амбициозни цели за намаляването на емисиите на ЕС за 2030 г. (55% през 2030 г. в сравнение с 1990, вместо „поне 50% към 55%“, както бе първоначално предложено от Комисията). ЕС трябва да приеме тези цели достатъчно време преди конференцията на ООН по отношение на климата през ноември, заявят евродепутатите.   Те също искат междинна цел за 2040 г. за да се гарантира, че ЕС върви по пътя към достигането на неутралност по отношението на климата през 2050 г. С цел да се предотврати изместване на въглеродните емисии породени от различията в амбициите по отношение на климата на световен мащаб, Парламентът призовава за механизъм за корекция на въглеродните емисии на границите съвместими с правилата на СТО.   По-високи цели за енергийна ефективност и възобновяема енергия, включително обвързващи национални цели за всяка държава членка за последното, както и преглед на други законодателства на ЕС в областта на климата и енергетиката са необходими преди юни 2021 г., добавиха те. „Парламентът подкрепи с голямо мнозинство предложението на Комисията за Зеления пакт и приветства факта, че ще има съответствие между всички политики на ЕС и целите на Зеления пакт. Земеделието, търговията и икономическото управление, както и други области на политиката сега трябва да се разглеждат и анализират в контекста на Зеления пакт“, каза Паскал Канфен (Обнови Европа, Франция), председател на комисията по околна среда на ЕП.", "date": "2020.01.15", "title": "Европарламентът подкрепя Европейския зелен пакт и призовава за по-високи амбиции"}
{"url": "http://epicenter.bg/article/Predi-vzriva-izdirvaniyat-politsay-razkazal-v-pismo-za-problemite-si-s-zhena-mu-/203933/3/0", "text": "Продължава издирването на бившия полицай Веселин Димитров, за когото се смята, че е взривил блока във Варна. Преди време жена му подала жалба заради домашно насилие. Мъжът е имал издадена ограничителна заповед от 6 януари. Дни преди трагедията Веселин написал писмо до един от варненските сайтове, в което споделя проблемите си.    „Става въпрос за психопатна проява в основата, на която стои ревността. Човекът се е изкарва жертва. Практиката показва, че насилниците винаги се опитват да смекчат вината си пред обществото. Освен това казва, че може би ще се самоубие, ако жена му не се върне при него. С това изказване е целял да привлече внимание. Става въпрос за 20-годишен тормоз. Вероятно мъжът е злоупотребявал с алкохол, което също му е влияело”, заяви в ефира на „Здравей, България” психиатърът Веселин Герев. По думите му полицията е трябвало да контролира случая, след като има издадена ограничителна заповед.    „Веселин е бивш полицай. Така че вероятно е бил предупреден от негов колега, за да се размине без проблеми. Служителите на МВР имат много специфичен психопрофил. Те са малко по-агресивни и настойчиви. Много от тях не могат да разграничат професионалните си ангажименти от личния си живот. Недоумявам защо журналистите в този местен сайт не са уведомили прокуратурата. Трябвало е да им светне лампичката, че този мъж е много опасен”, поясни Герев. По думите му живеещите в блока трудно ще се справят с шока от преживяното.    Психиатър Герев е почти сигурен, че Веселин не е втората жертва. „Трябва да се проверят близки и познати на жената, които може да са били във взривения апартамент. Възможно е тя да не е била сама”, заключи Веселин Герев.    Трети ден след взрива няма яснота какво е причинило погрома. Пострадалите при инцидента се възстановяват, но обгорените апартаменти са негодни за обитаване. Все повече хора се нуждаят от настаняване в общински жилища. Сред тях е и Иван Иванов, който разказа пред Нова телевизия какво се е случило. „Вече съм по-добре. Семейството ми ще бъде изписано днес от болницата. Случилото се е страхотен шок. Да се събудиш в 04:20 и да видиш навсякъде пламъци и дим. Бяхме в капан. Помня, че дадох на жена ми и детето мокри кърпи, за да можем да дишаме. Отворих прозореца и виках за помощ. Кучето ни се скри от ужас. Връщах се да го търся. Реших, че е умряло. За щастие, се оказа, че се е спасило. В момента живеем при родителите ми, но не можем да останем за постоянно там”, разказа Иван.    „До момента в общински жилища са настанени 13 души. Иван може да се обърне за съдействие към кмета, за да му бъде помогнато”, заяви Таня Василева, директор „Социални дейности” в Община Варна.", "date": "2020.01.15", "title": "Преди взрива издирваният полицай разказал в писмо за проблемите си с жена му "}
{"url": "http://epicenter.bg/article/Arestant-izbyaga-po-vreme-na-razpit-ot-sgradata-na-politsiyata-v-Razgrad/203949/3/0", "text": "28-годишният Емил Невенов Великов, който на 14 януари е бил задържан с постановление на Окръжната прокуратура в Разград до 72 часа за кражба в условията на опасен рецидив и теглене на пари от чужда дебитна карта, е избягал вчера, съобщиха от пресцентъра на Апелативна прокуратура-Варна, цитирани от Dariknews.   Той е обявен за общодържавно издирване. Издадена е и забрана за напускане на страната. Инцидентът е станал в сградата на ОД на МВР в Разград, където 28-годишният обвиняем е бил разпитван от разследващ полицай, след което му е било повдигнато обвинението. В момента, в който Емил Великов трябвало да подпише разпита и постановлението, се наложило разследващият полицай да излезе от кабинета си, за да окаже методическа помощ на свой колега. Обвиняемият е бил оставен за наблюдение на друг разследващ полицай. Тогава осъжданият многократно Емил напуснал кабинета на разследващия полицай, преминал пред постовия полицай и напуснал сградата на ОД на МВР. Веднага е започнало издирването му. До тази сутрин мъжът не е намерен. Издирването продължава в цялата страна.   Според Апелативната прокуратура във Варна, 28-годишният Емил Великов е проникнал в чужд дом, от който откраднал дамска чанта с портфейл с 200 лева. В чантата намерил и дебитна карта със записан ПИН-код. След това с 5 трансакции успял да изтегли общо 200 лева. Престъплението е било извършено през 2018 г. След като мъжът не бил установен, делото било спряно. Преди дни Емил бил установен като извършител на деянието и задържан.   В полицията е започнала вътрешна проверка по случая.", "date": "2020.01.15", "title": "Арестант избяга по време на разпит от сградата на полицията в Разград"}
{"url": "http://epicenter.bg/article/Aktsiyata-na-GDBOP-i-politsiyata--Zaloviha-grupa-za-nezakonna-targoviya-s-goriva-pri-aktsiya-v-Burgas-/203959/3/0", "text": "Група за незаконна търговия с горива е задържана при акцията на ГДБОП и полицията в Бургас, научи „Хоризонт“ от свои източници.    По неофициална информация за разпит са отведени около 10 души.    Задържаните са се занимавали с разпространение на газ.    Операцията е съвместна между бургаската полиция и служители на ГДБОП.   На територията на Бургас се провежда специализирана полицейска операция с участието на ОДМВР-Бургас и ГДБОП под прякото ръководство и наблюдения на специализираната прокуратура. Това зяви Цветелина Рандева от ОДМВР-Бургас, предаде Радио \"Фокус\" - Бургас.   На входно-изходните артерии на града се извършва засилен контрол, както на водачите на МПС, така и на придвижващите се с тях лица.", "date": "2020.01.15", "title": "Заловиха група за незаконна търговия с горива при акция в Бургас "}
{"url": "http://epicenter.bg/article/Mashtabna-aktsiya-sreshtu-falshifitsiraneto-na-dokumenti-v-Sofiya-/203964/3/0", "text": "Служители на МВР, ЕСГРАОН, адвокат и частен съдебен изпълнител са участвали в схема с имотни измами. Групата е действала на територията на София от 5 години. Това стана ясно на брифинг, който беше даден по повод мащабната акция на прокуратурата и дирекция „Вътрешна сигурност” тази сутрин, съобщи Нова телевизия.    Сийка Милева, говорител на главния прокурор, обясни, че разследването започнало след сигнал, че криминално проявено лице е сключило фиктивен граждански брак с починала жена, която е имала няколко апетитни имота в София.    „Така нареченият младоженец с помощта на служител от ЕСГРАОН е манипулирал системата, така че починалата жена и за момента да е жива за държавните институции”, обясни Милева.    Тя даде подробности как е действала групата. „Служителите на МВР издирвали данни за самотни възрастни хора, без наследници. Когато имали наследници, служителите от ЕСГРАОН ги заличавали. Когато лицето почине, служител на ЕСГРАОН издавал неистинско удостеверение за сключен граждански брак на член на организираната престъпна група. По този начин той ставал наследник на имотите му. Установени са случаи, в които изтегляли и всички налични сметки на починалите лица”, обясни Милева.    До този момент са установени случаи на прехвърлени имоти от 15 починали лица. Ръководителят на спецпрокуратурата Димитър Петров обясни, че спецакцията е проведена в момента, в който част от лица са се опитали да изтеглят 600 000 лева от сметката на починала жена. Те са били с фалшиви документи, а едното от лицата е било дегизирано като починалата жена.    „Насочили се и към един доста атрактивен имот, който се намира на бул. „Витоша”, обясни Димитров.    Задържани са 8 лица за 24 часа, предстои да им бъдат повдигнати обвинения.", "date": "2020.01.15", "title": "Прокуратурата: Служители на МВР, ЕСГРАОН, адвокат и ЧСИ в схема с имотни измами  (Видео)"}
{"url": "http://epicenter.bg/article/Ravnosmetka-2019-a--Blizo-1-2-mln--narusheniya-na-patya--75-zaginali/203971/3/0", "text": "През 2019 година служителите от КАТ в София са хванали 1173 водачи, шофиращи след употреба на алкохол, съобщава БНР. При други 207 случая е установено наличието на наркотични вещества и техните прекурсури. 110 водачи са отказали проверка за алкохол и наркотици.   За цялата календарна година при полицейски проверки са били установени 1 159 079 нарушения по Закона за движение по пътищата. Отнети са общо 8381 свидетелства за управление. Общо са снети 1632 регистрационни табели. Спрените от движение ППС за техническа неизправност са 856.   Същевременно за неправилно пресичане на пътното платно са наложени санкции на 3773 пешеходци, а 1241 водача са били глобени за отнемане на предимство на пешеходна пътека.   През 2019 година в София са настъпили 748 тежки пътнотранспортни произшествия и 10 990 леки. Има 75 загинали. Пострадали са 873 души, като 342 от тях са пешеходци. Възникнали са 74 инцидента с пешеходци на пешеходна пътека. 639 водачи са засечени с над 50 километра от допустимата скорост.   Най-много са нарушенията на шофьори, използващи мобилен телефон в автомобила и тези за превишена скорост, както и масовото неспазване на предимство. За нередовни документи са издадени 2304 акта и 9179 фиша.   От СДВР допълват, че институцията продължава да следи отблизо данните за тенденциите на пътя и редовно да анализира дали има необходимост от допълнителни промени в подхода, по отношение на проверките и нарушителите на пътя.", "date": "2020.01.15", "title": "Равносметка 2019-а: Близо 1,2 млн. нарушения на пътя, 75 загинали"}
{"url": "http://epicenter.bg/article/Podozirat-Valiumniya-iznasilvach-za-oshte-edno-napadenie-u-nas/203975/3/0", "text": "Втора жена в София е подала сигнал, че е била изнасилена от известния в Холандия като Валиумния изнасилвач. Това разбра   от свои източници. Гражданинът на Нидерландия, който живее у нас, беше обвинен в брутално изнасилване на 32-годишна майка на 3 деца по Коледа.    Новият сигнал е за посегателство, станало в края на октомври. Подала го е унгарска гражданка. Описаното от нея е сходно с другия случай – запознала се с Йохан С., по своя воля дошла в жилището му, където била упоена от него и след това той се гаврил с нея. Деянието се разследва.    Междувременно мъжът e под домашен арест, а съседите му в „Зона Б-5“ живеят в страх.      Историята на Йохан С. започва през 2006 г., когато 3 жени в родната му Холандия подават сигнали за това, че са били упоени и изнасилени от него. Заради използваното от него средство за посегателствата става известен като Валиумния изнасилвач и става един от най-търсените престъпници в страната. Прокуратурата даже взема решение да разпространи името му и снимка с цел да предпази други потенциални жертви.    Откриват го в Бразилия, откъдето е екстрадиран. Холандският съд първоначално му дава 10 г. лишаване от свобода, но след обжалване присъдата е намалена. Причината – не било достатъчно добре доказано, че Йохан С. е използвал упойващи вещества за осъществяването на престъпленията.    След като излиза от затвора през 2010 г., мъжът прави всичко възможно, за да заличи онлайн следите от действията си. Мести се в Полша, където работи в изследователски център. Разкрит е и отива в Малта. Там голяма публичност придобива сигналът на местната му приятелка, че е била изнасилена от него. Той отрича, като твърди, че в основата е скандал за пари.      Той не отговаря на позвъняванията ни, отказа и да ни отвори вратата на апартамента, в който е под домашен арест.    Адвокатът му Драгомир Александров също отказва да даде изявление на този етап. Обясни , че клиентът му де факто е осъждан за изнасилване в Нидерладния през 2007 г., но де юре е с чисто съдебно досие, защото вече е реабилитиран.    Въпреки множеството сигнали, разследвания по подозрения за изнасилвания на жени в Нидерландия, Испания, Малта и няколко години в затвора в Нидерландия, Йохан С. се води неосъждан, защото е оправдан по всички случаи, освен този, за който е реабилитиран.      Съседите му от „Зона Б-5“ са изненадани, но след посегателството по Коледа си припомнят и други странни случки от месеците преди това. Миналата година холандецът бил пребит – неизвестен нападател му докарал комоцио. Става дума за инцидент, който значително предхожда двата сигнала за изнасилвания. Опасенията на хората са, че близки на други жертви могат да започнат да си отмъщават.    Не е само това – никой не иска да живее до осъждан изнасилвач.    „Очевидно е , че този човек е, така да се каже, психопат – човек, който не можеш да предположиш, че е склонен да проявява такива дейности. Това ме навежда на мисълта, че всъщност той може във всеки един момент да превърти така да се каже и не е ясно какво може да стори. Не мислим, че такъв човек е редно да е в жилищна кооперация. С толкова много деца, с толкова много семейства“, коментира съсед на Йохан С.    Съседи, които отказаха да застанат пред камерата ни, споделиха, че след Нова година са променили напълно навиците си – не излизат сами, избягват да се прибират късно и живеят под постоянен стрес.    ", "date": "2020.01.15", "title": "Подозират Валиумния изнасилвач за още едно нападение у нас (Видео)"}
{"url": "http://epicenter.bg/article/Mladen-Marinov--Spetsaktsiyata-v-Burgas-e-po-liniya-na-gorivata/203979/3/0", "text": "Спецакцията в Бургас е по линия на горивата. Това каза министърът на вътрешните работи Младен Маринов пред журналисти, предаде \"Фокус\". \"Това е акция съвместна със Специализираната прокуратура, ГДБОП и ОДМВР - Бургас\", каза още Маринов. Той посочи, че повече информация ще има на брифинг на прокуратурата и МВР.   Работи се по версията за умишлен палеж по случая в Ихтиман, каза още министърът на вътрешните работи.   \"В Ихтиман сигналът е подаден към 0, 30 ч. тази сутрин. Сигналът е за горяща покривна конструкция на къща. Реагирали са колегите, успели са да загасят бързо пожара. Към момента се работи по установяване на причините. Работи се и по двете версии, тъй като в къщата не е имало никого, се работи по версията за умишлен палеж. Къщата не е обитавана\", допълни Маринов. По думитем му още се прави оглед. На въпрос докъде е стигнала експертизата за взрива във Варна, министърът на вътрешните работи посочи, че към този момент няма данни, които да подкрепят тезата, че взрива вследствие на взривни вещества.", "date": "2020.01.15", "title": "Младен Маринов: Спецакцията в Бургас е по линия на горивата"}
{"url": "http://epicenter.bg/article/Kamion-s-olio-se-preobarna-na--Hemus-/203980/3/0", "text": "Тежкотоварен автомобил, натоварен с олио, катастрофира на магистрала „Хемус“ край Шумен. Инцидентът е станал към 8,00 часа сутринта, съобщава NOVA.   Камионът, шофиран от 53-годишен варненец, се е движел в посока към морската столица, когато ненадейно се обърнал напречно върху трите ленти на пътното платно и блокирал трафика към Варна. На пътното платно е разпилян част от товара, както и гориво на камиона.   Трафикът в посока Варна се пренасочва през Нови пазар. На място има полиция и Спешна помощ.   Най-вероятно ще се наложи опесъчаване на магистралата, заради разлива на олио. Водачът на камиона е откаран за преглед в шуменската болница, където е установено, че е с тежка черепно-мозъчна травма. Предполага се, че шофьорът е заспал и така е загубил контрол над камиона. От полицията съобщиха, че кръвната му проба за алкохол е отрицателна.   На мястото е извършен оглед, работи се по изясняване на причините за произшествието.", "date": "2020.01.15", "title": "Камион с олио се преобърна на „Хемус“"}
{"url": "http://epicenter.bg/article/Antikoruptsionnata-komisiya-s-novi-iskove-za-milioni-pred-SGS-i-Okrazhen-sad-Varna-/203982/3/0", "text": "Комисията за противодействие на корупцията и за отнемане на незаконно придобитото имущество (КПКОНПИ) взе решение за внасяне в Софийския градски съд (СГС) на иск за отнемане на 139 177 лв. от обвинен като помагач в групата, виновна за отвличането на Адриан Златков,      С друго решение КПКОНПИ иска от СГС отнемане на имущество на обща стойност 645 170.21 лв. от двама участници в организирана престъпна група за трафик на бежанци. Двойката, която живее на семейни начала, е придобила два апартамента, три къщи, три поземлени имота и автомобили, за които няма законен доход.    На заседанието на Комисията са взети общо шест решения за внасяне на искове в СГС и Варненския окръжен съд на стойност 3 359 641.43 лв. след образувани производства за установяване на незаконно придобито имущество. То включва 9 имота за 487 000 лв. и 5 автомобила на стойност 23 700 лв.    Проверките срещу седемте лица са започнати след получени уведомления за привличането им в качеството на обвиняеми за извършени престъпления - държане на високорискови наркотични вещества с цел разпространение, участие в организирана престъпна група за трафик на хора, участие в организирана престъпна група за отвличания, измама в особено големи размери и пране на пари.  ", "date": "2020.01.15", "title": "Антикорупционната комисия с нови искове за милиони пред СГС и Окръжен съд-Варна "}
{"url": "http://epicenter.bg/article/GDBOP-preduprezhdava-za-aktivna-SPAM-ataka/203991/3/0", "text": "ГДБОП предупреждава за активна спам атака спрямо гражданите, а целта е заразяване на компютърни конфигурации и смарт устройства. Това съобщиха от пресцентъра на МВР, цитирани от Агенция \"Фокус\".   Както и при предишни подобни атаки, се използва името на държавна институция - в случая Министерството на вътрешните работи.   Съобщенията се изпращат от електронен пощенски адрес: opp@mvr.bg, наименован „Пътна полиция МВР“, и съдържат прикачен файл, за който се претендира, че е електронен фиш от КАТ или призовка за извършено друго нарушение по Закона за движение по пътищата. МВР напомня, че такава практика не съществува и всяко едно електронно съобщение следва да бъде разглеждано от получателите му като измамно.   От специализиран отдел „Киберпрестъпност“ на ГДБОП посочват, че в днешни дни спам кампаниите излизат от обичайната си цел: разпращане на непоискани търговски съобщения с рекламна цел и придобиват вид на кибератаки, които целят заразяване на устройства на крайните интернет потребители.   Сигнализират още и за други спам атаки, при които получателите вече биват изнудвани да заплащат определени суми пари в крипто валута. Откупът се изисква, за да не бъдат разпространени нецензурирани снимки на получилите на съобщението. Ежемесечно се извършват съвместни действия с големите интернет доставчици в страната за филтрация на подобни атаки, но при смяна на източника на атаката има период, в който тя е активна и достига до интернет потребителите, до които е била адресирана.  ", "date": "2020.01.15", "title": "ГДБОП предупреждава за активна спам атака от името на КАТ"}
{"url": "http://epicenter.bg/article/Okrazhniyat-sad-vav-Vratsa-ostavi-v-aresta-17-godishniya-mladezh--obvinen-za-ubiystvoto-v-Galiche/204002/3/0", "text": "Врачанският окръжен съд днес определи най-тежката мярка за неотклонение постоянно задържане под стража за 17-годишния младеж, обвинен в убийството на 18-годишната А. Р. от село Галиче. Това съобщиха от пресцентъра Окръжен съд - Враца, цитиран от Агенция \"Фокус\".   Съдът прецени, че случаят е изключителен и са налице и трите основания за прилагане на тази мярка. От събраните до момента доказателства и направените от обвиняемия самопризнания може да се направи обосновано предположение, че именно той е извършителят на тежкото умишлено престъпление. Наказанието за извършеното от непълнолетния престъпление е от 5 до 12 години „лишаване от свобода“.   Заедно с това съдът отчита, че има реалната опасност обвиняемият да се укрие, тъй като има близки, които живеят в чужбина. Той може да извърши и друго престъпление, защото макар и да е непълнолетен, вече е бил осъждан за две престъпления, включително с наказанието „лишаване от свобода“. В съдебната зала 17-годишният обвиняем днес заяви: „Разкайвам се за извършеното и много съжалявам“. Служебният му защитник не поиска за него по-лека мярка за неотклонение. Основният мотив на адвоката бе, че с тази мярка ще се предотврати ескалацията на общественото напрежение и ще бъдат защитени правата на обвиняемия. Такова беше и становището на обвиняемия. Днешното определение на Врачанския окръжен съд може да бъде обжалвано и протестирано в тридневен срок пред Софийския апелативен съд.   Убийството на 18-годишната Андреа стана в нощта срещу 11 януари. Тялото на момичето беше намерено в бащината й къща. Случаят предизвика обществено недоволство и сериозно напрежение във врачанското село. Хората настояват за ревизия на закона по отношение на предумишлените престъпления, извършени от малолетни при условията на рецедив и особена жестокост, какъвто е конкретният случай.", "date": "2020.01.15", "title": "Окръжният съд във Враца остави в ареста 17-годишния младеж, обвинен за убийството в Галиче"}
{"url": "http://epicenter.bg/article/Nova-versiya--Blokat-vav-Varna-vzriven-ot-gaz--a-ne-ot-boepripasi/204004/3/0", "text": "„Към този момент нямаме данни, които да подкрепят тезата, че взривът във Варна е вследствие на боеприпаси или взривни вещества. По-скоро колегите работят по установяване на наличието на газ“. Това заяви пред журналисти в парламента министърът на вътрешните работи Младен Маринов.    Той коментира случая с взрив в апартамент в квартал „Владислав Варненчик“ в морската ни столица, който стана през нощта на 13 януари, който уби двама души и вкара други 18 в болница.  Според МВР няма данни, които да потвърждават, че загиналият мъж, обитавал апартамента, е съхранявал там взривни вещества. „Хората, с които е работено до момента, казват, че той не се е занимавал с такива неща“, обясни Маринов.    Във връзка с идентифицирането на втория труп, той посочи: „Имаме яснота, но предпочитам да говоря, когато станат готови експертизите и сме сигурни за самоличността“.   Междувременно, стана ясно, че състоянието на една от двете пострадали жени рязко се е влошило. Въпреки че вчера беше контактна, днес се е наложило жената да бъде поставена на апаратно дишане, предаде БНТ. \"Към момента е в тежко общо състояние. Снощи е преведена в реанимация с данни за белодробен оток в резултат на инхалацията на пушечни газове\", коментира д-р Валентин Милев от Военноморската болница във Варна, където е настанена 80-годишната пострадала. Министърът на вътрешните работи коментира и случая с пожара в къщата на известна адвокатка от Ихтиман, за който полицията проверява версията за умишлен палеж, тъй като е била необитаема. „Сигналът е подаден в 03.30 часа. Съобщено е за горящ покрив на къща, която е необитаема. Колегите са реагирали бързо и са успели да загасят пожара. Засегнато е половината от покривното пространство на къщата. Работи се по установяване на причините“, обясни Младен Маринов. Работи се по версията за умишлен палеж, уточни той.", "date": "2020.01.15", "title": "Нова версия: Блокът във Варна взривен от газ, а не от боеприпаси"}
{"url": "http://epicenter.bg/article/Yavor-Kolev--Ako-ste-otvorili-spam-meyl--nezabavno-pusnete-antivirusna-programa-i-smenete-parolite/204010/3/0", "text": "Трябва да предупредя потребителите, че ако са отворили такъв спам мейл, който съдържа прикачен файл, трябва незабавно да сканират компютъра си с антивирусна програма или да преинсталират компютъра, да инсталират лицензирана операционна система, както и лицензиран антивирусен софтуер. Съветвам и да променят абсолютно всички пароли, които използват за различни ресурси в интернет пространството. Това каза Явор Колев, началник на отдел „Киберпрестъпност” към ГДБОП на брифинг, предаде репортер на Агенция „Фокус“.    Стана ясно, че в изпратеното съобщение, в случая уж от името на МВР, се съдържа код, който предизвиква компютърът да изтегли „троянски кон“.  По думите на Колев вече е установена връзка с германската хостинг компания, чийто сървър е бил използван за осъществяване на спам атаката.    „Влезли сме във връзка с тази компания и сме помолили да се прекрати атаката с тяхно съдействие. Такива спам атаки се провеждат от 2016 година. Работим в тясно взаимодействие с всички доставчици на електронни съобщителни услуги, в това число и българските мейл сървъри така, че да предотвратяваме и ликвидираме тези атаки. За съжаление такива атаки са ежедневие. Те са извън територията на страната и има кратък период, в който работят и спам съобщенията за съжаление пристигат до потребителите, което е риск за тяхната киберсигурност“, допълни той.    Компютърната система, която е заразена с „троянски кон“, има за цел да открадне цялото съдържание от компютъра, а именно пароли за достъп до електронни пощи, социални мрежи и интернет банкиране.    По-рано от ГДБОП предупредиха за активна спам атака спрямо гражданите. Както и при предишни подобни атаки, се използва името на държавна институция - в случая Министерството на вътрешните работи. Съобщенията се изпращат от електронен пощенски адрес: opp@mvr.bg, наименуван „Пътна полиция МВР“, и съдържат прикачен файл, за който се претендира, че е електронен фиш от КАТ или призовка за извършено друго нарушение по Закона за движение по пътищата.  ", "date": "2020.01.15", "title": "Явор Колев: Ако сте отворили спам мейл, незабавно пуснете антивирусна програма и сменете паролите"}
{"url": "http://epicenter.bg/article/Obiskirat-doma-na--quot-valiumniya-iznasilvach-quot--v-Sofiya-/204017/3/0", "text": "Полиция влезе в дома на холандец, обвинен в брутално изнасилване в София, съобщи Нова телевизия. Йохан Фредерик Стелингверф, когото медиите в Нидерландия наричат \"валиумният изнасилвач\", вероятно ще бъде задържан отново. Повторният арест идва след жалба на още една жена, която твърди че е била изнасилена от мъжа през октомври 2019 г. Срещу чужденеца се очаква да бъде повдигнато второ обвинение.    В сряда, около 12.00 ч., автомобил на Съдебна охрана и няколко патрулки пристигнаха пред кооперацията в столичния квартал „Зона Б-5”, в която Стелингверф е задържан под домашен арест. Последва обиск на жилището, което той обитава.    Нидерландският гражданин бе арестуван в София на 26 декември 2019 г. след брутално изнасилване на 32-годишна жена. Жертвата бе настанена в болница с тежки травми и разкъсвания. Преди Нова година Софийският районен съд му наложи най-тежката мярка за неотклонение - задържане под стража, която той обжалва. На 3 януари обаче Софийският градски съд промени мярката за неотклонение и го пуска под домашен арест. Районната прокуратура издаде заповед за забрана Стелингверф да напуска България до приключване на делото.    Обитателите на кооперацията, в която холандецът живее, са ужасени от разкритията за съседа им. Те се страхуват както от самия Йохан, така и от вероятността близки на пострадалите жени да потърсят отмъщение. Съседите от блока са събрали подписка, в която настояват той да бъде изселен.   Охранителят на комплекса разказа, че до този момент Йохан не е нарушавал домашния арест, а храна му носи млада жена и собственикът на апартамента. Разказа също, че холандецът до преди няколко месеца имал връзка с младо момиче, прибирали се заедно, винаги поздравявали и изглеждали щастливи. Наскоро бил за два месеца в Германия.", "date": "2020.01.15", "title": "Обискират дома на \"валиумния изнасилвач\" в София "}
{"url": "http://epicenter.bg/article/Prezidentat-As-Sisi-izprati-lichno--quot-skapiya-si-priyatel-quot--Borisov-/204012/2/0", "text": "Президентът на Египет Абдел Фаттах Ас-Сиси изпрати лично премиера Бойко Борисов, съобщи правителствената информационна служба.   „Благодаря Ви много, за мен беше чест и удоволствие Вашето присъствие днес, тук“. С тези думи президентът на Арабската република Египет Абдел Фаттах Ас-Сиси изпрати своя гост – българския премиер Бойко Борисов при заминаването му от новата военноморска база „Бернис“ на брега на Червено море.    „Такъв скъп приятел - за мен винаги е чест и удоволствие, ще се видим в България, както се разбрахме много скоро“, добави египетският президент. Министър-председателят Бойко Борисов от своя страна му благодари за прекрасното учение, което демонстрираха египетските въоръжени сили.  ", "date": "2020.01.15", "title": "Президентът Ас-Сиси изпрати лично \"скъпия си приятел\" Борисов! (ВИДЕО)"}
{"url": "http://epicenter.bg/article/Rumen-Radev-shte-prieme-utre-predstaviteli-na-Visshiya-advokatski-savet/204013/2/0", "text": "На 16 януари от 14.00 часа президентът Румен Радев ще приеме на „Дондуков“ 2 представители на Висшия адвокатски съвет. Това съобщиха от прессекретариата на държавния глава.   Срещата е в рамките на инициираните от държавния глава консултации за необходимостта от промени в Конституцията.", "date": "2020.01.15", "title": "Румен Радев ще приеме утре представители на Висшия адвокатски съвет"}
{"url": "http://epicenter.bg/article/BSP--Daritkova-ne-kazva-istinata-/204014/2/0", "text": "БСП не е подкрепила предложението на ГЕРБ частните болници да не правят обществени поръчки, съобщават от пресцентъра на социалистите.   \"Твърдението на председателя на парламентарната група на ГЕРБ г-жа Дариткова, че всички парламентарно представени партии сме подкрепили единодушно частните болници да не провеждат обществени поръчки за лекарства не отговаря на истината. Член 5 от Закона за обществените поръчки, гласуван през 2016 г., не е подкрепен с нито 1 глас от парламентарната група на БСП\", категорични са от \"Позитано\" 20.", "date": "2020.01.15", "title": "БСП: Дариткова не казва истината! Не сме подкрепяли частните болници да не провеждат обществени поръ"}
{"url": "http://epicenter.bg/article/Krum-Zarkov--Nyamahme-nikakva-prichina-da-podkrepim-g-n-Dimitrov-za-ekoministar-/204020/2/0", "text": "ГЕРБ сякаш се крият от кандидатурата на Емил Димитров за екоминистър, практически никой от тях не взе думата по време на дебатите в парламента по оставката на Нено Димов и избирането на нов министър. Това заяви в предаването \"Плюс - минус\" зам.-председателят на ПГ на БСП Крум Зарков.   Нямахме никаква причина да подкрепим г-н Димитров за екоминистър, подчерта Зарков! Това е деветата смята в третия кабинет на Бойко Борисов и нямаме никаква причина да смятаме, че от тази смяна ще произтече нещо положително, за да кажем по-късно - че е било за добро, добави той.   \"Димитров няма нищо общо с околната среда и водите. Никога не е имал. Става министър на това ведомство в много тежка криза, оставила стотици хиляди без вода. Днес Перник е и обгазен. Нямахме никаква причина да подкрепим тази кандидатура. Още повече, че това е 9-тата смяна в този кабинет и нито една от тях не се е увенчала с качествена промяна в политиката, за да кажем, че е било за добро\", заяви в предаването \"Плюс-Минус\" Зарков.    И продължи: „Да не бъдем наивни. Димитров се озовава на този пост вследствие на криза в коалицията. Тя е породена от провал в политиката, от арест на действащ министър. Димитров се оказва човека, който е изгоден в момента и може да закрепи управляващата коалиция. Този избор нямаше нищо общо с решаване на проблемите. Той решава само един въпрос – как да се запази мнозинство, за да изкарат мандата си. Хубаво, ще изкарате мандата, но защо? Ще направите ли най-сетне някаква реформа? Ще успеете ли да решите кризата, която сте предизвикали със собствените си дейности? На тези въпроси не получихме отговор. Още повече, че от управляващото мнозинство и от най-голямата партия никой, освен един депутат, не взе думата, за да защити кандидатурата на Емил Димитров. Вчера след Коалиционния съвет, излязоха само хора от „Обединени патриоти”. ГЕРБ сякаш се крият от тази кандидатура!\"  \"Оставката на Нено Димов би била акт на поемане на политическа отговорност, ако тя беше изразена по следния начин - Нено Димов подава оставка, защото не се справя със сектора. Това далеч не беше така. Той подаде оставка, защото беше арестуван. Преди да бъде отведен за разпит и задържан, неговите колеги, както и хора от управляващото мнозинство, го защитаваха. За каква политическа отговорност говорим тогава. Има прекия въпрос за виновността за водната криза в Перник. Виновност не в наказателно-правния смисъл, за това има съд, който ще реши дали е виновен Нено Димов или не. В управленския смисъл вече е ясно, че е имало достатъчно индикации, месеци наред, че водата стига до критични нива и въпреки това не са предприети действия да бъдат ограничени определени потребления. Тук има очевидна управленска грешка на МОСВ и за това се носи отговорност\", продължи Крум Зарков.   Емил Димитров е човекът - изгоден в момента, който може да закрепи управляващата коалиция и тя да изкара мандата си, бе изводът на Крум Зарков. И направи извода, че тази кандидатура решава само един въпрос - как мнозинството да изкара мандата си.   Крум Зарков отговори и на въпроси, свързани с вота на недоверие към кабинета, който левицата се кани да внесе. Управленската коалиция  - депутатите от ГЕРБ, ВМРО и НФСБ, в момента няма мнозинство, обърна внимание той. И подчерта, че ако всички депутати, които се обявяват за опозиция, подкрепят искането за недоверие, правителството ще падне.        ", "date": "2020.01.15", "title": "Крум Зарков: Кабинетът пада, ако всички, обявили се за опозиция, подкрепят нашия вот на недоверие!"}
{"url": "http://epicenter.bg/article/Iliyana-Yotova-se-sreshtna-s-noviya-predsedatel-na-rayon-Tarakliya-v-Republika-Moldova-Ivan-Paslar/204023/2/0", "text": "Вицепрезидентът Илияна Йотова се срещна с новия председател на район Тараклия в Република Молдова Иван Паслар. Това съобщиха от прессекретариата на държавния глава.   Двамата обсъдиха статута на Тараклийския регион, развитието на българската общност, бъдещето на Тараклийския държавен университет „Григорий Цамблак“, който е единственото българско висше учебно заведение в чужбина и миналата година отбеляза 15 години от създаването си.   На срещата бе поставен и въпросът за възможностите за повече български инвестиции в района на Тараклия.", "date": "2020.01.15", "title": "Илияна Йотова се срещна с новия председател на район Тараклия в Република Молдова Иван Паслар"}
{"url": "http://epicenter.bg/article/Diana-Kovacheva--Krizata-v-Pernik-e-seriozna--institutsiyata-na-ombudsmana-otdavna-e-angazhirana-s-neya/204026/2/0", "text": "Кризата в Перник е сериозна, институцията на омбудсмана отдавна е ангажирана с нея. Това каза омбудсманът Диана Ковачева, в интервю за предаването „Плюс-минус“ по Нова телевизия.   „Аз не искам да политизирам проблема. Омбудсманът отдавна е ангажиран с въпроса. Още в самото начало изпратих запитване до отговорните министерства. Основният проблем, който те поставиха тогава е свързан с големите загуби на вода. Това се видя и от докладите на КЕВР, не само от тази година докладът, но и от миналогодишния. В много градове в България има големи загуби на вода над 60-75 процента, което поставя въпроса за това че е необходимо да се предприемат мерки. Аз изпратих препоръка и към КЕВР да се обмисли възможност не просто да се утвърждава цената на водата, а да се преценява съответствието между качеството на водата и нейната цена. Още преди месеци съм изпратила препоръка към министъра на регионалното развитие и благоустройството за това в наредбата за ВиК да бъде предвиден механизъм хората, които имат лошо качество на водата да сезират съответните органи, РЗИ да дойде, да направи проверка и да определи по-ниска цена на водата. Би следвало да бъде така, но в момента няма такъв механизъм. Това може да стане с промяна в наредбата. Беше започнат този процес миналата година, в момента няма движение по въпроса“, допълни още омбудсманът.  ", "date": "2020.01.15", "title": "Диана Ковачева: Кризата в Перник е сериозна, институцията на омбудсмана отдавна е ангажирана с нея"}
{"url": "http://epicenter.bg/article/D-r-Decho-Dechev--Za-prav-pat-Zdravnata-kasa-zavarshi-bez-prerazhod-/204029/2/0", "text": " Той направи пиперлив коментар във връзка с разкритията, че касата е плаща 7 пъти повече на частните болници за използването на лекарството пеметрексед.    Самият Дечев смята, че терминът \"източване\" в случая не е най-правилен и използва обяснението - нецелесъобразно изразходване на средстава от НЗОК.     \"Касата промени политиката си за начина на заплащане на лекарства. Бюджетът на касата е Х, ако има преразход - той е за сметка на производителите. На всеки от тях ние предоставяме информация колко сме платили за неговия продукт. Давайки тази информация, един от производители обяви, че броят опаковки, продадени на дистрибутор, съвпада с този брой на касата, но като сума има разминавания. Изискани са документи. Въпреки че продава продукта си на една и съща цена, на практика НЗОК заплаща цени с до 7% по високи.  , обясни шефът на НЗОК.    Д-р Дечев е категоричен, че депутатите е трябвало да знаят тази пробойна в закона.  стана ясно от думите на д-р Дечев.    \"  и бездействието на Министерството на здравеопазването за пореден път ощетява всички ни да имаме повече пари за лекарства\", коментира той.    В предаването \"Лице в лице\" шефът на НЗОК дори разкри имената на всички 11 частни болници, използвали препарата, които е за лечение на онкоболни. Посочи и държавното лечебно заведение с най-ниска цена - Университетска болница \"Свети Иван Рилски\", където самият той е работил, преди да влезе в управлението на НЗОК.   Д-р Дечев обясни, м.г. за пръв път Здравната каса е завършила без преразход и че лекарството, за което става дума, е пеметресит. С това активно вещество четири фирми произвеждали различни продукти.    От 29-те болници, които са ползвали тези продукти, първите 11 по цена - от по-висока към по-ниска, всичките са частни. До една!, подчерта д-р Дечев. В челото на таблицата са бившата \"Токуда\", \"Надежда\", \"Софиямед\", \"Унихоспитал\", \"Дева Мария\", а на дъното - \"Св. Иван Рилски\".   \"Започнахме да търсим причината. В болниците, където са се провеждали процедури по ЗОП, цената е много ниска, там, където не са провеждани такива процедури, цената е друга\", обясни д-р Дечев.   , каза още той.   Министърът е бил зам.-председател на Касата и зам.-министър на финансите, когато е приеман този закон. Би трябвало да е наясно, добави д-р Дечев.       \"Частните болници си направиха собствени търговци на едро, т.е входът на болницата преминава винаги през този търговец, който е техен, който е и собственик на фирмата за търговия на едро\", обясни още той.    \"  Интересите са големи и от този сектор може да се печели\", добави шефът на НЗОК.    Д-р Дечо Дечев направи кратък коментар и по друга нашумяла тема - поставянето на стендове.    \"В цената на всеки един стенд има част от нея която остава за този, който го прилага\", посочи той.    Д-р Дечев потвърди, че се оттегля от ръководството на НЗОК. Смята, че е дошло време да се пенсионира, след като е изпълнил ангажимента си.    \"Хората от моето поколение трябва да разберат, че има начало и край\", коментира финално Дечев.   ", "date": "2020.01.15", "title": "Д-р Дечев: С поправка в закона депутатите позволяват едно лекарство да струва 7 пъти по-скъпо"}
{"url": "http://epicenter.bg/article/-quot-Asotsiatsiya-obshtestvo-i-tsennosti-quot--sas-stanovishte-i-predlozheniya-vav-vrazka-sas-ZSU/204034/2/0", "text": "От гражданско сдружение \"Асоциация общество и ценности\" изпратиха становище и предложения във връзка със закона за социалните услуги. Асоциацията обединява хора, вдъхновени да окажат позитивна промяна в обществото, културата и управлението на България. Една от целите, които си поставят нейните членове е да подпомага създаването и подобряването на законодателство, което има отношение към живота, достойнството и свободата на личността, брака, семейството, образованието, човешките права, здравеопазването и др.   \"Конституцията определя, че не само децата, но и семействата са под особената закрила на закона. На родителите принадлежи правото и задължението да се грижат за децата, да ги възпитават, да вземат в техен интерес решения, като техни законни представители. С редица свои разпоредби, като чл. 87 и чл. 88 от ЗСУ, не се зачита семейството като основна и първостепенно отговорна институция, в която се създава и се отглежда детето като зряла и пълноценна личност. Подобни разпоредби следва да отпаднат\", се казва в становището на асоциацията.   В документа се казва още: \"ЗСУ не зачита правата на родителите, като създава възможности за разруха на българските семейства, чрез противопоставянето на децата срещу техните родители, посредством държавните институции. Време е законодателят да осъзнае, че най-добрият интерес на детето, може да бъде посрещнат най-вече в неговото биологично семейство, което следва да бъде надлежно и целенасочено подкрепяно. Вместо това деца биват извеждани от биологичните им семейства, поради недостатъчен финансов ресурс и настанявани в приемни семейства срещу заплащане, вместо със същите финансови средства да бъдат подкрепени биологичните семейства за решаване на проблема, с оглед тяхното отглеждане; деца се извеждат от биологичните им семейства, когато в тях са претърпели насилие, вместо да се изработи механизъм, при който насилникът да бъде изведен от биологичната среда на детето, а не жертвата\".   В документа се правят и някои предложения: \"С оглед защита на конституционно гарантирани права и свобода на гражданите маркираме част от належащи, според нас, промени в ЗСУ, без да претендираме за изчерпателност:  - Отпадане задължителният характер на социалната услуга;  - Лицата по чл. 30 т. 2, които желаят да предоставят социални услуги на територията на страната следва да се регистрират като такива в България, чрез клон или свое юридическо лице;  - Да отпадне възможността недееспособните лица /пълно или ограничено/ да заявяват самостоятелно социална услуга без изричното съгласие на своите законни представители – родители или настойници/попечители;  - Да не се допуска събиране на информация, касаещи децата и родителите, освен само необходимата такава на лицата, които обслужват;  - Да се въведе наказателна отговорност за вреди от неправомерни действия на социални служители или други упълномощени от държавата лица.  - Стриктен административно-процесуален и съдебен контрол на всички действия на социалните служби.  - Да се приеме Наредба за публичност на доставчиците и на социални услуги, заедно с регистър на потребителите, за да има прозрачност на ползваните и предоставяни услуги, с цел да се избегнат злоупотреби с финансиране;  - Извеждане на дете от семейството да се извършва само със съдебна заповед, като крайна и изключителна временна мярка при доказана пряка и непосредствена опасностза живота или здравето на детето. Въвеждане на бързо съдебно производство. Родителят да бъде призоваван като страна във всички административни и съдебни фази по социалния случай. Родителят има право на защита, включително адвокат, във всички фази на производството и достъп до всички документи.  - С Преходни и заключителни разпоредби на ЗСУ се правят важни промени в редица закони, в т.ч. Закона за закрила на детето и Семейния кодекс. Считаме, че част от промените, като чл.138а СК, чл. 36а-36д ЗЗД, не само противоречат на Конституцията и международни договори, по които България е страна, но са деструктивни за семейството и децата и следва да бъдат отменени.    Предвид многобройните противоречия на Закона за социалните услуги с нормативни актове от по-висока степен и необходимостта от многобройни и/или съществени изменения в ЗСУ, съгласно изискването на чл. 11 от Закона за нормативните актове, следва да се прецени дали ЗСУ не следва да бъде изцяло отменен или в отделни негови разпоредби, за което считаме за целесъобразно да сезирате Конституционния съд.\"          ", "date": "2020.01.15", "title": "\"Асоциация общество и ценности\": ЗСУ противопоставя деца срещу техните родители"}
{"url": "http://epicenter.bg/article/Dzhevdet-Chakarov--DPS-e-opozitsiya-i-shte-podkrepi-vota-na-BSP-za-nedoverie-kam-pravitelstvoto-/204039/2/48", "text": "ДПС е опозиционна политическа сила и ще подкрепи инициирания от БСП вот на недоверие. Това каза за предаването „Това е България“ на Радио „Фокус“ Джевдет Чакъров, член на парламентарните комисии по околната среда и водите и на здравеопазването и бивш министър на екологията в правителството на Сергей Станишев.  Според него страната ни има проблеми в различни сектори, които са в компетенциите на Министерството на околната среда и водите.    „При създалата се ситуация, действително е необходима пълна мобилизация на всички. По принцип управлението на водите е основно в Министерството на околната среда и водите, но то става в координация и с другите компетентни институции. Тук визирам Министерството на енергетиката, визирам Министерството на земеделието, Министерството на икономиката. Така че в тази кризисна ситуация е необходимо и министърът на икономиката да се включи“, допълни депутатът.    Джевдет Чакъров каза още, е необходим консенсус между всички парламентарни групи за разрешаването на водната криза в Перник и провеждането на реформи в здравеопазването. Той подчерта, че действията, които сега се предприемат, са със закъснение.  ", "date": "2020.01.15", "title": "Джевдет Чакъров: ДПС е опозиция и ще подкрепи вота на БСП за недоверие към правителството "}
{"url": "http://epicenter.bg/article/Kancho-Stoychev--Pravitelstvoto-mozhe-da-padne-samo-zaradi-razriv-v-koalitsiyata-/204040/2/48", "text": "Правителството може да падне само заради разрив в коалицията. Това каза за предаването „Това е България“ на Радио „Фокус“ социологът Кънчо Стойчев.    Той обясни, че европейските и местните избори през 2019-та година са затвърдили позициите на управляващите, а опозицията не се възприема като алтернатива на управлението. Според него вотът на недоверие няма да мине и управляващите ще довършат своя мандат, от който остават година и половина.    „Моята прогноза е, че ще ги изкарат трудно, но ще ги изкарат. Освен ако не се стигне до момент, при който става толкова трудно, че печелиш от това да хвърлиш кърпата, да занулиш брояча и да започнеш отново. Ако стане толкова трудно, ние сме го виждали, Борисов има техниката да слиза и да се качва“, допълни социологът.    Кънчо Стойчев каза още, че вотът на недоверие предизвиква дебати и концентрира вниманието на гражданите върху проблемите.  Той уточни, че огромната част от този тип гласувания не получават мнозинство в парламента, но те остават съставна част от дискусиите и дебатите в обществото.  ", "date": "2020.01.15", "title": "Кънчо Стойчев: Правителството може да падне само заради разрив в коалицията "}
