{"url": "http://epicenter.bg/article/Emil-Karanikolov--Darzhavata-tryabva-da-se-pogrizhi-za-sotsialno-uyazvimite-hora/165226/2/0", "text": "Частният бизнес увеличи работната заплата с 11 процента, от юли месец, ние увеличихме пенсиите с 3,5 процента - от тук натам трябва да увеличим средствата на пенсионерите с 5,7 процента. Трябва да се обсъди с министерството на финансите дали ще може от 1 април 2019 да се случи това- много зависи от бюджета, каза в предаването „Офанзива с Любо Огнянов”, министърът на икономиката Емил Караниколов.   Ако трябва да съм честен от 2012 година не са пипани средствата в публичния сектор. От 400 000 души, само 120 000 са администрация. Трябва механизма да е - възнаграждаването да върви по-бързо от покачването на цените и работим за това.  Държавата трябва да се погрижи за социално уязвимите хора. Нарастват цените в световния пазар, няма как да го спрем и при нас, но не можем и да кажем, че при всичко цените са нагоре , каза още той. Ако обществото иска диференцирана ставка, ние ще се слушаме в тях, но преди това трябва да се види как ще се отрази на бюджета.    Цените се определят от търсенето и предлагането. Аз също преговарям с хранителните вериги, но с тях става въпрос за друго- българските стоки да се изнасят в Европа. Изключително важен е този въпрос, категоричен беше министърът на икономиката. Притеснява ме, че вотът на недоверие ще бъде по тема, която е само предложение, но в крайна сметка те имат право да внесат по всички теми.  Правителството е стабилно, разбирам вот да се иска, ако има прието предложение, но то все още се обсъжда , каза Емил Караниколов.", "date": "2018.10.06", "title": "Емил Караниколов: Държавата трябва да се погрижи за социално уязвимите хора"}
{"url": "http://epicenter.bg/article/Mayka-na-dete-s-uvrezhdaniya--Premierat-da-poeme-otgovornost--che-ne-svarshi-nishto/165177/2/0", "text": "„Протестите ни продължават. В сряда, 10 октомври от 17:30 ч., ще бъдем пред Министерски съвет и искаме премиерът Бойко Борисов да поеме отговорност за това, че не свърши нищо през тези месеци”, каза в студиото на предаването „Тази събота” по бТВ Мая Стоицева – майка на дете с увреждания и един от участниците в протестите „Системата ни убива”. „Премиерът хвърля едни пари в общественото пространство, а след това настройва всички срещу майките. Нека излезе и да застане достойно като мъж срещу нас, и да видим кое му пречи да направи нещата както трябва”, призова Стоицева. В началото на седмицата стана ясно, че предложеният закон за хората с увреждания е „осакатен”, както се изразиха протестиращите майки, като от него са отпаднали ключови реформи и текстове. Майките на деца с увреждания и омбудсманът Мая Манолова напуснаха с викове срещата си с депутати и министри в Народното събрание преди дни, където не се появи финансовият министър Владислав Горанов. „Напуснахме срещата, защото отправихме призив към премиера не да плаче с нас, а да седне и да си свърши работата. Искахме всички министри от самото начало да седнат на една маса. Министърът на финансите не беше там и това е знак, че реформата никога няма да се случи”, каза още Стоицева. Тя коментира, че социалният министър Бисер Петков е абсолютно сам. „Той няма как сам да направи тази реформа. Казахме го и на срещата”, допълни тя. „Самият социален министър и неговият екип не са достатъчно настойчиви и смели. Тук трябва сърце и решимост. Какво пречеше наистина в рамките на това финансиране проектите да бъдат готови, те да не се чувстват излъгани и унизени”, коментира в студиото омбудсманът Мая Манолова. Тя коментира, че вчера са успели да върнат ключовите текстове като подкрепата за трудова и защитена заетост, за личната мобилност, за достъпната среда, както и финансовата месечна подкрепа. „Това, за което не успях да се преборя, е ясен политически ангажимент, че ще бъде приет закона за личната помощ”, коментира Манолова. Социалният министър: Основните неща в законопроекта за хората с увреждания са запазени Законът за личната помощ предоставя възможност за индивидуална оценка на увреждането на всеки отделен човек. „Това е основно наше искане. Индивидуална оценка, не ТЕЛК. ТЕЛК-ът трябва да изчезне, той е вреден”, допълва Стоицева. Омбудсманът Мая Манолова коментира, че ще направи всичко възможно и двата закона да бъдат внесени в пленарна зала и да бъдат гласувани по най-бързия начин, за да могат да започнат да действат от 1 януари. „Ако около тази кауза не могат да се обединят депутати от различните цветове, не знам кое може”, каза Манолова.  ", "date": "2018.10.06", "title": "Майка на дете с увреждания: Премиерът да поеме отговорност, че не свърши нищо"}
{"url": "http://epicenter.bg/article/Peta-/165178/2/0", "text": "„Всяка цивилизация има своя апогей и залез. Когато говорим за европейски тип цивилизация, не трябва да забравяме, че това са и САЩ, Канада, Австралия, Нова Зеландия. Нашето ежедневие е страшно бързо, технологията се развива невероятно бързо. Това е много хубаво, но може и да ускори края на една цивилизация или един съюз\".   Това заяви в студиото на „Панорама“ Петър Стоянов, президент на Република България в периода 1997 - 2002 г. По думите му, американското общество никога не е било така разделено, както е сега, и това се   Той беше категоричен, че единственият правилен избор на България е бил членството ни в ЕС. Европейският съюз е инструментът, чрез който искаме да подредим нашата държава. В последните 3-4 века в света доминира европейското цивилизационно мислене. Всички политически модели са демократични. А и най-големите тирани твърдят, че са демократично избрани, защото не е престижно. Икономиката в цял свят е свободна пазарна.   „Българите сме категорични европейци. Не трябва да има никакво съмнение“, каза Стоянов.   \"Не вярвам в края на европейската цивилизация или на Европейския съюз, но европейските лидери трябва да проявяват и загриженост, да не бъдат твърде големи технократи, които не гледат към цивилизационните предизвикателства към Европа\", каа още  Петър Стоянов.   По думите му, американското общество никога не е било така разделено, както е сега, и това се отразява пряко на Европа. - \"Европа без Америка и Америка без Европа просто не могат. У европейците нито за секунда не трябва да се появяват антиамерикански настроения\", коментира политическата ситуация в отвъд Океана Петър Стоянов. Той подчерта: \"Никой американски президент не може да разруши връзката с Европа Не е по силите на нито един американски президент да разруши лесно връзката с Европа – трябва да се появят много силни катаклизми...Исторически погледнато, никой съвременник не може да види упадъка на цивилизацията си. Въпреки това, Европа не върви към рухване, изтъкна Петър Стоянов.   Кризата в Европа е институционална, а не екзистенциална, не е криза по същество. Затова, според Стоянов, единственият правилен избор за България е бил ЕС, а българите са категорични европейци   Според него Русия е първата славянска и източно-православна държава, която озападнява. Америка никога не е била толкова раздвоена. Тази раздвоеност на Америка влияе съвсем директно върху европейците. Америка е рожба на Европа. Европа без Америка и Америка без Европа просто не могат. У европейците и за секунда не трябва да се появяват антиамерикански настроения. Съдбите на Европа и Америка трябва да бъдат тясно преплетени, заключи Стоянов.   \r\n Не вярвам в края на европейската цивилизация или на Европейския съюз, но европейските лидери трябва да проявяват и загриженост, да не бъдат твърде големи технократи, които не гледат към цивилизационните предизвикателства към Европа, заяви Стоянов. \r\n   \r\n \r\n \r\n \r\n \r\n \r\n В разделението на русофили и русофоби няма цивилизационен избор по време на Възраждането, тъй като Русия е била първата славянска държава, поела по западния път, изтъкна Петър Стоянов. \r\n   \r\n \r\n", "date": "2018.10.06", "title": "Петър Стоянов: Европейските лидери трябва да проявяват загриженост и  да не бъдат големи технократи"}
{"url": "http://epicenter.bg/article/Anton-Kutev--Ninova-vodi-BSP-v-pravilnata-posoka-na-avtentichna-lyava-partiya/165181/2/0", "text": "\"В България не управляват социалистите, защото БСП не представлява автентичното \"ляво\". Корнелия Нинова се опитва да промени всичко това. Тя има \"таланта\" да си намира врагове. Откакто тя е лидер на БСП, формацията ни е доста по-лява, отколкото преди това\".   Това заяви пред БНТ зам.-председателят на ПГ на \"БСП за България Антон Кутев.    Социалистът допълни, че партията му внася вот на недоверие, с който знае, че няма да свали кабинета.   \"Досега нито едно правителство не е падало след подобни процедури. Имаше един премиер (Филип Димитров - б.р.) само, който беше поискал вот на доверие и си замина. Не разчитаме на ДПС, достатъчно сме \"мелили\" през годините заедно. По-скоро се надяваме на подкрепа от страна на \"Воля\" и на някои патриоти. Целта ни е да покажем проблемите в здравеопазването. Всеки има роднини, които са се сблъсквали с тях. Вече пет години ходя по мъките. Първо заради баща ми, Бог да го прости, а сега и с майка ми. Надявам се все пак, че и в ДПС ще има хора, които ще ни подкрепят. Там има достатъчно много лекари. Не може да допускаме да умират хора заради това, че не са здравно осигурени или нямат здравна застраховка\", каза още Кутев. ", "date": "2018.10.06", "title": "Антон Кутев: Нинова води БСП в правилната посока на автентична лява партия"}
{"url": "http://epicenter.bg/article/Saavtor-na-proekta-za-ploshtada-pred--Sveti-Sedmochislenitsi--Tova-e-stroitelna-ploshtadka/165183/2/0", "text": "Това, което гледаме, е строителна площадка, това не е завършен проект. По този начин арх. Радомира Методиева защити предизвикалия сериозна полемика ремонт на площада пред столичния храм „Свети Седмочисленици”, на чийто проект е съавтор. В студиото на предаването „Тази събота” по бТВ тя подчерта, че е спокойна за крайния резултат – въпреки гневните коментари на граждани, политици, архитекти и строителни инженери за качеството на цялата реконструкция на ул. „Граф Игнатиев” и прилежащите площи и въпреки протеста вчера пред общината, по време на който се чуха даже призиви за оставки. „Целите на целия екип, включително строители, проектанти, надзор и възложители, е този проект да се случва по най-публичния и обществено достъпен начин”, подчерта архитектът. Тя припомни цялата процедура, започнала с конкурс през 2013 г., продължила с две журирания и две класирания, както и с две обществени обсъждания на ниво „Идеен проект” и зелена светлина на работния проект, дадена от 65-членен експертен съвет в общината. Не плочки за баня, а едроразмерни бетонни плочи с 8 сантиметра дебелина – това е поставено пред църквата, подчерта Методиева. „Целта беше да подчертаем църквата, да изпъква сградата на фона на настилката наоколо”, обясни тя и призова да изчакаме да видим градината в завършения й вид. Радомира Методиева е отговорна за проекта и посочи, че всеки ден е на място, като много пъти е връщала бригадите заради нареждане, растер и разбиране на детайла.    ", "date": "2018.10.06", "title": "Съавтор на проекта за площада пред „Свети Седмочисленици”: Това е строителна площадка"}
{"url": "http://epicenter.bg/article/Neno-Dimov--2-7-miliarda-leva-sa-zagubite-ot-obzhalvane-na-ekoproekti-za-11-g-/165185/2/0", "text": "2,7 млрд. лв. са щетите от обжалвания на екопроекти за последните 11 години, което е повече от щетите, нанесени от природни бедствия през периода, заяви министърът на околната среда и водите Нено Димов. Попитан за един от най-сериозните проблеми на екологията - противопоставянето на т. нар. \"зелени“ на инвеститорите, той изтъкна пред БНТ: \"Само балансът между двете може да бъде успешен. Според проучване по 1 млн. лв. са се губили всеки ден през тези години заради обжалвания по екопроекти, но ние не можем да се лишим от тези обжалвания. 2,7 млрд. лв. са щетите за тези 11 години. За сравнение - за същия период от природни бедствия са нанесли щети за около 1,8 млрд. лв. – тоест природните бедствия са нанесли почти двойно по-малко щети. Но не можем да се лишим от обжалвания, защото те са право на една демократична държава\", отбеляза Димов. Той сподели, че за да не се превърне Източна Европа в гробница за стари автомобили, е предложил обединение на страните около една идея. \"Тя е на път вече да се реализира, като получих подкрепата от Полша и Словакия, Румъния и Унгария. Те ще подкрепят една нота, която България ще представи на Съвета на министрите, като все още не е ясно за Чехия и Люксембург – с тях още водим преговори. Идеята е, когато цената на един продукт, както са дизеловите автомобили например, падне изкуствено, този, който изкривява пазара, да носи отговорността за това. И искаме това за всички държави“, каза още Димов. \"Това трябва да бъде решено на наднационално ниво, защото не може да има двоен стандарт. И това ще поискаме от Европейската комисия другата седмица - който изкривява, трябва да понесе отговорността за това изкривяване. Искаме да се направи съответния регламент и всяка държава, която води до изкривяване на пазара, да носи отговорността затова. За да не стане Източна Европа депо за стари автомобили. Старите автомобили, първо, замърсяват повече въздуха и, второ, животът им е по-кратък и стават отпадък. Смятам, че когато седем държави го заявим, ЕК ще погледне сериозно“, обясни министърът. Димов коментира и темата за подмяна на ски съоръженията на Витоша. \"Знам, че е имало работна група, която ми е изпратила доклад, но до този момент не е инициирана промяна на плана. При всички положения трябва да могат да се променят тези стари съоръжения. Трябва да може да бъде разрешено, така че хем да запазим природата, хем да може софиянци да използват съвременни съоръжения за спорт и за туризъм“, обясни той.  ", "date": "2018.10.06", "title": "Нено Димов: 2,7 милиарда лева са загубите от обжалване на екопроекти за 11 г."}
{"url": "http://epicenter.bg/article/Uchilishta-se-otkazvat-ot-programata-za-bezplatni-zakuski--VIDEO-/165188/2/0", "text": "Училища се отказват от програмата за безплатен плод и прясно мляко, които държавата осигурява. Според директорите програмите вместо да подпомагат здравословното хранене, по-скоро пречат и усложняват логистичната дейност в учебните заведения, предава Нова тв. Причината за недоволството са въведените от Министерството на земеделието и храните промени в наредбите за избор на доставчици на храна и самият начин на снабдяване. Всяко училище вече ще има право да обяви обществена поръчка или да разчита за това на институциите. Новите критерии обаче притесняват някои от директорите и част от тях заподозряха обслужване на определени интереси чрез програмата за безплатна закуска. Пред камерата на „Събуди се” директорите на столичните 119-о и 144-то училища споделиха, че има много въпросителни пред реализирането на иначе добрите намерения за по-здравословно хранен на децата. Ръководителите на училищата се опасяват, че няма да имат подходящи помещения за съхранение на плодове и мляко. Освен това, проблем е кой ще раздава закуските на учениците. Един от вариантите за разрешаване на казуса е доставчикът да се договори с фирмата, която стопанисва съответния ученически стол. Така безплатните продукти ще могат да се държат в мястото за хранене и да се раздават от неговия персонал.  ", "date": "2018.10.06", "title": "Училища се отказват от програмата за безплатни закуски (ВИДЕО)"}
{"url": "http://epicenter.bg/article/Elitat-na-DPS-na-seminar-za-aktualizirane-na-programata--GERB-vodyat-stranata-kam-nesigurnost/165191/2/0", "text": "Председателят на Движението за права и свободи откри семинар на тема „Перспективи за сигурността и устойчивото развитие – актуализиране на програмата на ДПС с оглед на новите реалности“.   На семинара присъстват членовете на ЦОБ, парламентарната група на ДПС, евродепутати, областни председатели на ДПС, областни и общински кметове от ДПС.     Семинарът има за цел да актуализира програмата на ДПС  в  отговор на европейските и  национални  предизвикателства.   В своето въведение председателят на ДПС Мустафа Карадайъ направи политически анализ на ситуацията в България.  Той подчерта, че липсата на ясно мнозинство  и аритметично създадените  мнозинства, които не са базирани на общи ценности  водят страната ни към несигурност.   Именно поради тази причина България се нуждае от съгласие за ясна програма за ускорено развитие, а призванието на ДПС е да посочи и аргументира приоритетите в такава програма.    В първата част на семинара евродепутатите на ДПС  представиха европейското измерение на политиките.   Основна тема в изказването на Филиз Хюсменова бе политическите позиции на групата на АЛДЕ в ЕП.  Хюсменова насочи  вниманието към част от  европейските теми, който биха били приложими при изготвянето на програмата. Евродепутатът Илхан Кючюк представи на аудиторията проекта за манифест на АЛДЕ за предстоящите избори за членове на Европейския парламент. Искра Михайлова и Неджми Али резюмираха основните акценти  на многогодишната финансова рамка на ЕС.   Семинарът на ДПС  продължава. Ще бъдат изслушани доклади относно състоянието на различните секторни политики, представени от ресорните панели на ЦОБ.", "date": "2018.10.06", "title": "Елитът на ДПС на семинар за актуализиране на програмата: ГЕРБ водят страната към несигурност"}
{"url": "http://epicenter.bg/article/Mladen-Marinov--Administratsiyata-na-MVR-e-svedena-do-neobhodimiya-minimum/165187/3/0", "text": "Администрацията на МВР била сведена до минимума, който е необходим за функциониране на тази система. Такова мнение изрази в предаването „Седмицата” на Дарик радио вътрешният министър Младен Маринов. Изказването му идва на фона на прекратената преди дни обществена поръчка за функционален анализ на ведомството. Поръчката беше на стойност малко над милион лева, а целта ѝ бе да се изготви проект за цялостно преструктуриране на МВР, за да се повиши ефективността му.   Вече бившият министър Валентин Радев заяви в началото на седмицата, че лично премиерът Бойко Борисов настоявал за прекратяване на поръчката още по негово време. Изказването на Маринов идва и на фона на доклад на Световната банка, според който МВР може да съкрати около 1500 души администрация и да намали броя на областните си дирекции от 28 на 7, като това щяло да икономиса около 47 милиона лева годишно. Според Маринов обаче системата работела от дълги години в несигурност, а съкращения не можели да се правят, без да се модернизират първо процесите в администрацията.   „Системата работи дълги години в абсолютна несигурност за бъдещето. Служителите работят всеки ден и не знаят следващите пет години дали ще са на работа, или не. Аз смятам, че в момента администрацията е сведена до минимума, който е необходим за функциониране на тази система. За да намалиш рязко администрацията, ти трябва да обновиш процесите, които текат в това министерство, съответно трябват пари за компютри, за принтери, за софтуери, които да изключат работата на човек и тя да се замени от дадена програма. Затова трябват пари. Ако ние съкратим под минимума администрация, това означава да започне да куца обслужването на гражданите, административните услуги“, заяви министър Маринов. По думите му част от административните услуги не трябва да се извършват от МВР, за да се освободи ресурс да се изпълнява чисто полицейска дейност. „Нека да укрепим системата и да дадем по-дълъг хоризонт за възможност и за развитие и израстване на кариерата на полицаите и да търсим финансиране за техните основни нужди да бъдат те полезни на обществото“, допълни той. Ще има по-добър контрол, ако Законът за движение по пътищата се раздели на три – за движението, за пътните превозни средства и за водачите, каза още министърът. Попитан къде бърка България в организацията на движението по пътищата, Маринов коментира, че МВР се опитва да отговори на този въпрос, привличайки други институции. „Наистина има проблеми с пътната безопасност и ние правим всичко възможно да влияем на този проблем. Той касае общата работа на много институции и може би има проблем в координацията. Единият проблем e чисто финансов, тъй като за изграждане на пътищата са необходими много средства. Другият проблем са превозните средства, по-голямата част от които са стари и неотговарящи на условията. Третият много важен проблем е поведението на водачите - по някакъв начин им се внушава, че всичко друго е виновно, но не и самите те и това трябва да се промени“, каза още Маринов и посочи, че хората трябва да разберат, че съдбата е в техните ръце, защото според статистика в 96% от случаите катастрофите са по вина на водачите. „Основната ни дейност е да засилим контрола. Част от техническите средства вече са закупени и дават своя принос. Следващата стъпка е да изградим единен център за обработка на нарушенията, което ще повиши с 50% ефективността на тези средства“, каза още министърът. На въпрос дали има ефект от увеличаването на глобите по пътя, той отговори, че само по себе си то е добро, но трябва да е в комплекс от действия. „Ако глобата е висока, но няма гаранция, че тя ще бъде платена, няма смисъл от нея. Трябва да има неотменност на наказания – т.е. ако някой е нарушил правилата, той трябва със сигурност да си поеме отговорността“, каза Маринов. Той посочи, че се работи в посока разделяне на закона за движение по пътищата на три – за самото движение по пътищата, за пътните превозни средства и за водачите. „Така ще се разделят по-добре отговорностите за контрола, за да може да има ясни институции, които да стоят зад тези отговорности. Идеята е да освободим ресурса на МВР да върши точно тази работа, за която се изискат полицейски правомощия, а именно контрол на пътя, контрол на водачите и т.н.“, коментира вътрешният министър. Попитан дали е за или против идеята за видео регистратори във всяка кола, Маринов отговори, че я подкрепя. „Така ще се избегнат много конфликти с останали участници в движението и ще помогне на нас като органи, които обслужват местопроизшествия. Мисля, че това ще действа дисциплиниращо на шофьорите, но законодателят ще реши“, коментира той.  ", "date": "2018.10.06", "title": "Младен Маринов: Администрацията на МВР е сведена до необходимия минимум"}
{"url": "http://epicenter.bg/article/Angelkova--Prekratyavame-7-8-plazhni-kontsesii-zaradi-narusheniya-prez-lyatoto/165192/4/0", "text": "Предстои да се прекратят 7-8 плажни концесии заради нарушения през лятото. Това каза министърът на туризма Николина Ангелкова в интервю за предаването „Седмицата“ по Дарик радио. „Когато имаме повтаряеми нарушения две поредни години, може договорът за концесия или наем да бъде прекратен. Най-честите нарушения това лято бяха свързани с липсата на спасители и с ползването на по-голяма площ от одобрената за преместваеми обекти, а някъде липсваха и указателни табели. Но като цяло общият брой на нарушенията намалява в сравнение с миналата година“, каза още Ангелкова. Тя посочи, че повече българи се ходили в Турция през лятото, отколкото обратното. „Над 200 хил. българи са посетили турската държава през летните месеца, а 180 хил. турци са посетили България. Но Турция ни е един от основните пазари за зимен туризъм, така че нещата се изравняват на годишна база. Подобна е ситуацията и с Гърция“, коментира министърът. Тя обясни, че и тази година Слънчев бряг е българска дестинация номер едно за чуждестранните туристи. Ангелкова заяви, че се работи по насърчаването и на детския туризъм. „Всяка година изпращането на деца в детските лагери нараства. В момента сме създали работна група, която разработва конкретни изисквания специално за детските лагери, защото в момента те попадат в общата хипотеза‚ места за настаняване“. Искаме допълнително да увеличим интереса към тях“, обясни тя. Във връзка с ефекта от наемането на чуждестранни работници в туризма, Ангелкова посочи, че той е голям. „Улесняването на правилата за наемането на работници от трети страни увеличи заетостта в сектора. Само за това лято, съгласно данните, които имаме от Агенцията по заетостта, над 7700 сезонни работници са били заети“, каза още тя и обясни, че това са хора, които работят на празни работни места, на които български граждани не искат. „Градският туризъм в София тази година има бум. Усилията, които Столична община прилага и по отношение на привличане на ниско тарифни авиокомпании, и по възстановяването на различни паметници на културата дава своето отражение. Почти 15% е ръстът на този тип градски туризъм“, коментира Ангелкова. Тя заяви, че се работи активно и по подготовката на Пловдив за Европейска столица на културата за 2019 г.  ", "date": "2018.10.06", "title": "Ангелкова: Прекратяваме 7-8 плажни концесии заради нарушения през лятото"}
{"url": "http://epicenter.bg/article/Evropa-e-razdelena-na-dve-za-gey-brakovete/165186/11/33", "text": "Референдумът в Румъния този уикенд за дефиниране на брака изрично между мъж и жена подчертава голямото разделение на Изток и Запад в Европа по отношение на съюзите на лица от един и същи пол, коментира AFP, цитирана от Агенция \"Фокус\". През 2001 г. Холандия стана първата страна в света, която позволи на гей и лесбийски двойки да сключват граждански брак. Петнадесет европейски държави я последваха: Белгия, Великобритания (но не и Северна Ирландия, която приема само съжителството), Дания, Финландия, Франция, Германия, Исландия, Ирландия, Люксембург, Малта, Норвегия, Португалия, Испания и Швеция, а Австрия трябва да се присъедини се през следващата година. В няколко от тези страни гей браковете са били предшествани от граждански партньорства, които са с по-малко права, като Дания е пионер през 1989 г. Някои европейски държави все още позволяват само такива партньорства, а не брак, включително Хърватия, Кипър, Чехия, Гърция, Унгария, Италия и Швейцария. Словенците също позволяват гражданското партньорство, но през 2015 г. отхвърлиха на референдум предложение за легализиране на гей браковете. През юни 2018 г. чешкото правителство подкрепи проектозакон, който ще направи страната първата посткомунистическа страна-членка на Европейския съюз, която да легализира брака между лица от един и същи пол. Но повечето източноевропейски държави не допускат нито хомосексуални партньорства, нито бракове, включително България, Латвия, Литва, Полша, Румъния и Словакия. През 2014 г. Естония стана първата бивша съветска република, която позволи граждански съюзи на лица от един и същи пол. В Русия хомосексуалността се смяташе за престъпление до 1993 г. и психическо заболяване до 1999 г. Сега е законно, но законът от 2013 г. обаче наказва насърчаването на хомосексуалността сред малолетните. Западна Европа също така е пионер в даването права на двойките от един и същи пол да осиновяват деца, независимо дали в рамките на брак или гражданско партньорство. Това е разрешено в Австрия, Белгия, Великобритания, Дания, Франция, Германия, Малта, Холандия, Испания и Швеция. Други държави, като Финландия и Словения, позволяват на гейовете да осиновяват децата на партньора си. За лесбийките в Австрия, Белгия, Великобритания, Холандия, Испания и скандинавските страни се допуска „медицинско пресъздаване“. Франция проучва дали да предприеме такова действие. Повечето европейски държави обаче забраняват сурогатното майчинство, въпреки че използването на заместващи майки е позволено - доколкото те не са платени - в Белгия, Великобритания и Холандия. По изключение, през 2014 г. Гърция разреши платена сурогация. Извън Европа, хомосексуалните двойки могат да се женят и в Канада от 2005 г. насам, а в САЩ от 2015 г. насам, както и в четири латиноамерикански страни: Аржентина, Бразилия, Колумбия и Уругвай. Южна Африка през 2006 г. стана единствената африканска нация, която позволи сключването на гей бракове.  ", "date": "2018.10.06", "title": "Европа е разделена на две за гей браковете"}
{"url": "http://epicenter.bg/article/Pochina-Monserat-Kabaye/165180/6/0", "text": "Оперната легенда Монсераст Кабайе почина на 85-годишна възраст в болница в Барселона, предават световните агенции.   Тя прекарала последния месец в лечебното заведение заради влошено здравословно състояние.  Кабайе, която навърши 85 години през април, имаше тежки здравословни проблеми от 2012 година насам, когато прекара инсулт.   През 2015 година заради това тя дори беше освободена от присъствие в съд в Барселона, където се гледаше дело за неплатени данъци.   Певицата си спечели световна слава през 1965 година с изключително трудната роля на Лукреция Борджия на сцената на операта в Ню Йорк. Оттогава в продължение на 50 години тя обикаляше света и пленяваше сърцата на слушателите с неповторимото си сопрано. Кабайе е родена в Барселона. Там, след като завършва Консерваторията в класа на Еугения Кемени, печели златен медал. През 1957 дебютира на оперната сцена с ролята на Мими от операта „Бохеми“. През 1960-61 тя пее за Бременската опера, където значително разширява репертоара си. През 1962 се завръща в Барселона и дебютира в „Арабела“ от Рихард Щраус.   Пробивът на Кабайе на международната сцена е през 1965, когато ѝ се налага да замества поради временно неразположената Мерилин Хорн. Тогава в Карнеги Хол, Ню Йорк пее в полусценичен вариант на операта „Лукреция Борджия“ от Доницети. Осъзнавайки, че трябва да научи ролята си за по-малко от месец и че това ще бъде първата ѝ възможност да покаже своето бел канто, тя дава всичко от себе си на концерта. Изпълнението ѝ става сензация за света на операта. Ден след това вестник „Ню Йорк таймс“ пише: „Калас + Тебалди = Кабайе“. По-късно същата година Кабайе дебютира на сцената на Глиндебърн в „Кавалерът на розата“, а малко след това и в Метрополитън опера в ролята на Маргарита от „Фауст“. През декември 1965 се завръща в Карнеги Хол за втората си бел канто роля – изпълнява кралица Елизабет в наскоро преоткритата опера „Роберто Деверьо“. През 1966 дебютира във флорентинската опера в „Трубадур“ от Верди, а през следващата година – в „Пиратът“ от Белини. През 1969 прави фурор с ролята си на Елизабета („Дон Карлос“) на Арена ди Верона, заедно с Пласидо Доминго и Пиеро Капучили. На тази сцена тя влудява събралата се 10-хилядна публика с последния тон от вокалната ѝ партия, който тя успява да задържи повече от 20 такта след финалните акорди на оркестъра. В същия период тя прави и един от най-значимите си рецитали – отново във Верона, на сцената на Театро Корало. През 1970 прави отлагания си дълго време дебют в Ла Скала (изпълнява Лукреция Борджия), а през 1972 – в Ковънт гардън (като Виолета от „Травиата“ на Верди). През 1974 Кабайе достига апогея на кариерата си с множество удивителни представления – „Аида“ (през януари), „Сицилианска вечерня“ и „Парижанката“ (през март), „Норма“ (през юли), всички изпълнени в едни от най-големите оперни театри – Ла Скала, Болшой театър и др. В края на същата година ѝ откриват злокачествено образувание – тумор в стомаха. След успешна операция, на следващата година тя отново е на сцена в ролята на Норма.   Прочута е със своето белканто и интерпретациите си на роли от Росини, Белини и Доницети.      Кабайе имаше проблеми със закона през 2015 г., след като бе обвинена в данъчни измами. Заради влошеното й здравословно състояние, съдът позволи на оперната звезда да не присъства лично на делото в Барселона. Вместо това, тя даде показания чрез видео конферентна връзка.   Кабайе сключи споразумение с прокуратурата и бе осъдена да плати глоба от 254 000 евро и получи 6-месечна условна присъда, след като бе призната за виновна в пране на пари чрез офшорна компания в Андора през 2014 г.   Монсерат Кабайе има две деца от испанския тенор Барнабе Марти, за когото се омъжва през 1964 г.   ", "date": "2018.10.06", "title": "Почина Монсерат Кабайе"}
{"url": "http://epicenter.bg/article/Stivan-Segal-prekrati-intervyu-v-Bi-Bi-Si-i-napusna-studioto-/165175/7/0", "text": "Стивън Сеагъл беше гост на програмата \"Нюзнайт\" в Би Би Си, но интервюто приключи няколко минути след началото.   Актьорът напусна студиото, свали микрофона си, след като го попитаха за множеството обвинения в тормоз.     Интервюто започва с въпрос как екшън звездата се запознал с руския президент Владимир Путин, отбелязва Нова телевизия. Поканиха ме в дома му на среща с дипломати. Разговаряхме за бойни изкуства и стана ясно, че имаме много сходни интереси. От тогава се сближихме и станахме добри приятели, заяви Сегал.   Ако би ви се наложило да избирате между гражданство в Русия или САЩ, какъв би бил изборът ви, е вторият въпрос към Сегал. Не ми се налага да избирам, отвърна той.   Но водещата продължава в същата посока: \"Но все пак прекарвате много време в Русия и САЩ, снимате филми. Има нещо, което би трябвало да е повлияло на живота ви в Америка, говоря за обвиненията срещу вас в тормоз и изнасилване, иска ми се да ви попитам как се справяте с всичко това?\". Тук Сегал слага край на интервюто, изважда слушалката от ухото си и напуска студиото, нежелаейки да обсъжда тази тема.", "date": "2018.10.06", "title": "Стивън Сегал прекрати интервю в Би Би Си и напусна студиото "}
{"url": "http://epicenter.bg/article/Grigor-kam-fenovete--Borya-se--za-da-se-vazstanovya-ot-travmata/165184/8/0", "text": "Григор Димитров няма да бъде част от Мастърса в Шанхай през следващата седмица заради травма в глезена. В социалните мрежи Григор поднесе извинение към феновете, споделяйки, че прави всичко възможно да се възстанови скоро, пише Канал 3. За последно Григор беше в Пекин, където във втори кръг отстъпи от Душан Лайович, след което съобщи лоши новини за това, което се случва със здравето му. „Съжалявам, че няма да мога да видя феновете си на Shanghai Rolex Masters. Боря се здраво, за да се възстановя скоро. Благодаря за любовта и подкрепата в Пекин“, написа Димитров. Както е известно, през сезона Димитров изпитваше трудности с глезена, след като го изкълчи на занимание в Синсинати и трябваше да си тръгне от корта.  ", "date": "2018.10.06", "title": "Григор към феновете: Боря се, за да се възстановя от травмата"}
{"url": "http://epicenter.bg/article/Rakiya-ot-metlata-na-baba-Yaga-i-Amsterdam-za-naprednali/165223/10/0", "text": "Сигурно сте чували поговорката за Китай  „Всичко, което лети и не е самолет, и всичко, което има четири крака и не е маса, се яде“.  Тогава да не се учудваме, че в милиардната азиатска страна правят… алкохол от метлата на баба Яга. Ще се опитам да побългаря малко понятията. Байджо е китайската дума за тамошния еквивалент на ракията или както е буквалният превод – бял алкохол. Маутай е високоградусова напитка от сорго, която се произвежда повече от 2000 години. Т.е. нещо като сливова или гроздова по азиатски.   А каква е връзката с баба Яга? Ами в България от сорго правят метли като нейната.  Барманът-номад Александър Симеонов не само разказа историята на китайската ракия, ами присърце взе идеята на Покана за пътуване за българо-китайски коктейл от  маутай и кисело мляко.  Остава да чакаме резултата.   Понеже сме на вълна коктейли, не ви ли се струва, че името на следващия гост в предаането звучи като екзотична напитка Гаел Бонел Санчес. Френско-испанският продуцент е работил за голяма холандска компания, докато не решава да създаде първата инстаграм модна агенция. Тя набира популярност в цяла Европа, но седалището й е в България.  В студиото са Гаел Бонел Санчес и дясната му ръка в GBS моделс Емилия Иванова и един от техните модели Калина Петкова.   Логично първият ми въпрос е „Защо избрахте да живеете в България, Гаел“. Отговорът също е близък до ума – красива страна, с отлични възможности за снимане на филми в Бояна и с висококвалифицирани технически екипи.   Гаел Санчес, продуцентът от френско-испански произход, който от три години живее в България, е дошъл в студиото с мениджъра на агенцията Емилия Иванова и модела Калина Петкова.   В редовната ни родолюбива рубрика става дума за наши сънародници, които от два века поддържат българщината далеч от татковината – банатските българи.   Както приляга на любители на пътешествията, сигурно доста от вас са ходили в Амстердам. Но се надявам да ви изненадам с разказа си. Ако все още не сте посетили холандския град, който се слави с по-фриволни нрави, силно ви препоръчвам фрийдам турс – зад съкращението се крие безплатна обиколка на центъра. Стига да сте готови да ходите два часа и половина пеш.    Подобни обиколки в София тръгват от Съдебната палата. В Амстердам сборната точка е старата църкваили казано на холандски Оуде керк, в сърцето на квартала с червените фенери. Добре е да регистрирате присъствието си онлайн, за да сте сигурни, че ще се включите в желания от вас час. Паролата е „Жълтият чадър“ – студентите, които обикновено развеждат туристи се познават по този аксесоар.   Докато чакам Джой да преброи групата, която по национален състав напомня Обединените нации, обикалям старата църква. Уж широко скроените ми възгледи са пред колапс – в двора на храма има кафене, чиито маси са разположени сред свободно растящи стръкове марихуана. Уличките, опасващи храма изобилстват от витрини, на които се предлага полуоблечена плът. Между тях – детска градина.   Чак след като Джой започна да разказва историята на Амстердам осъзнах защо това тук се смята за… ако не нормално, то поне приемливо. А в главата ми като дяволче от кутия ще изскача фразата „Затварят си очите“, винаги щом стане дума за този град от тук нататък.   Оказва се, че през средните векове на река Амстел е имало две селища – едното, около Старата църква, която по онова време е носела името на Свети Николай. В него живеели праведни католици, скромни девойки, почтени търговци и свещеници, които много внимавали да не преминат моста към другия град. Друг във всякакъв смисъл. Той бил по-близо до морето и там от корабите се изсипвали жадни за забавления моряци след дългите и тягостни месеци далеч от сушата. Още повече, че по онова време около 70 на сто от морските труженици не се завръщали от плаване.   Пиянството и похотта свършвали едновременно с парите, а страхът от Бога оставал. Затова преди да тръгнат отново на път, моряците си купували индулгенции от свещениците оттатък моста  - признавали греховете си и искали опрощение, та ако загинат в морето, да умрат като праведници. Както вече споменах, обаче, те пропилявали заплатите си за алкохол и жени, а божиите служители отказвали да издават пропуски за рая без пари.   Тук за първи път се появява изразът „Затварят си очите“. Свещениците го правели в аванс. Моряците първо си плащали за заветния документ, а после отивали да трупат греховете, за които са се покаяли.     Кокетните, но тесни фасади на старите амстердамски къщи около каналите, които днес вървят по 10 000 евро квадратния метър, не са приумица на архитектите. Просто навремето данък сгради се е плащал според ширината на фасадата. Затова някои постройки са дълги по 20 метра в дълбочина, но отпред са тесни като спагети. А властите си… затваряли очите.   Единственото, пред което старите амстердамци не са си затваряли очите, това е частната собственост. Всеки може да види нейния апотеоз, щом излезе от гарата. Точно срещу нея стърчи луксозен хотел в стил сецесион. Навремето собствениците му изкупили къщите наоколо, за да построят страноприемница на кьоше, но един притежател на сграда им се опънал. И се наложило да издигнат хотела, заобикаляйки от всички страни инатливата постройка, която и до днес стои като кръпка на пищната фасада.   Вече си знаете да надниквате на страницата на предаването във Фейсбук   ", "date": "2018.10.06", "title": "Ракия от метлата на баба Яга и Амстердам за напреднали"}
{"url": "http://epicenter.bg/article/Maradona--V-Arzhentina-me-kritikuvat-tezi--koito-sami-se-drusat-/165212/8/0", "text": "Легендата на аржентинския футбол Диего Марадона не е доволен от отношението към него в родината му. Той обяви, че критиките към него за употреба на наркотици идват от хора, които сами ги използват, предава бТВ.  \"Не мисля, че трябва да ме съдят заради миналото ми. Но знаете ли какво? В Аржентина много хора носят маски. И всички тези, които днес се имат за важни, всъщност са пълни с кокаин. Сигурен съм в това, защото едно време го правихме заедно\", заяви Марадона пред \"Инфобае\".  \"Някои хора оправдават наркоманията на своите деца с това, че аз съм давал лош пример. Говоря за деца на депутати и на директори на големи компании. Но съм сигурен, че с времето всичко ще си дойде на мястото\", добави още той.  Марадона в момента е треньор на мексиканския втородивизионен \"Дорадос\". В същото време той работи и като председател на Съвета на директорите на беларуския \"Динамо\" Брест.  ", "date": "2018.10.06", "title": "Марадона: В Аржентина ме критикуват тези, които сами се друсат "}
{"url": "http://epicenter.bg/article/Rumaniya-reshava-dnes---semeystvoto-e-mezhdu-mazh-i-zhena/165176/7/0", "text": "Почти 19 милиона избиратели в Румъния са призовани да отидат до урните през уикенда, за да гласуват на референдум за промяна на конституционната дефиниция на семейството. Става дума за уточнението, че то се основава на брак между мъж и жена, а не между съпрузи, както е в момента.   Решението за организиране на допитването беше взето, след като гражданското движение \"Коалиция за семейството\" събра подписите на 3 милиона румънци и внесе инициативата в парламента. Конституционният съд даде зелена светлина за планираната промяна в конституцията. За да бъде признат референдумът за валиден, правото си на глас трябва да упражнят най-малко 30% от избирателите. Румъния и в момента не разрешава брак или гражданско партньорство за еднополови двойки, а гласуването е на фона на увеличения натиск от ЕС срещу Букурещ и обсъждане в Европейския парламент за състоянието на правовата държава в Румъния.   Управляващата Социалдемократическа партия е обвинявана в Брюксел заради все по-авторитарното си управление, а нейният лидер Ливиу Драгня бе осъден за злоупотреба със служебно положение на три и половина години затвор. Той ще обжалва следващата седмица. Драгня бе активен в кампанията за референдума. По-голямата част от опозицията подкрепя кампания да се гласува с \"да\", а тези против референдума го определиха като загуба на време, имайки предвид, че поддържането на гей правата не е тактика, носеща гласове, коментира \"Гардиън\".", "date": "2018.10.06", "title": "Румъния решава днес - семейството е между мъж и жена"}
{"url": "http://epicenter.bg/article/Zaev--Izborite-sa-neizbezhni--ako-opozitsiyata-reshi-da-vazprepyatstva-badeshteto-na-Makedoniya/165179/7/51", "text": "Ако опозицията се опита да възпрепятства бъдещето на Македония в ЕС и НАТО поради лични интереси, управляващата коалицията ще трябва да отиде на предсрочни парламентарни избори, заяви македонският премиер Зоран Заев в интервю пред BHTV1, предават скопското електронно издание „Фактор“ и Агенция \"Фокус\". „Ще направим всичко, за да осигурим необходимото мнозинство в парламента за конституционните промени. Все пак, ако опозицията се опита да възпрепятства бъдещето на Македония само поради лични интереси, изборите са неизбежни“, констатира министър-председателят. Заев заяви, че е убеден, че опозицията подкрепя влизането на страната в ЕС, но поради лични сметки прави, „каквото си иска“. „Дори и лидерът на опозицията, който бойкотира референдума, ако го питате, ще каже „да“ за ЕС и НАТО и вярвам, че това е истина. Но той иска неговата партия да се върне на власт и с тези си аспирации заплашва бъдещето на страната ни. Бъдещето на Македония е под въпрос и всички носят голяма отговорност за това, което е над мен, над лидера на опозицията и политическите партии“, обясни премиерът. Попитан дали въпросът е бил причината за слабата явка на референдума, Заев заяви: „Всички сме за ЕС и НАТО и сме наясно, че няма да има нито ЕС, нито НАТО, без договор с Гърция“. Междувременно комисарят по европейска политика за съседство и преговори за разширяване Йоханес Хан предупреди, че предсрочен вот само ще отклони Скопие от европейския път. „Нови избори ще означават отклоняване от пътя към започване на присъединителни преговори с Европейския съюз, които са планирани за следващата година“, заяви Хан пред австрийското издание Kurier в петък, като добави, че тези опасения вече са предадени на македонския премиер Зоран Заев. Изданието отбелязва, че Македония изпадна в нещо като политическа криза след проведения в неделя референдум за договора с Гърция, на който 90% от упражнилите правото си на глас гласуваха със „за“, но избирателната активност беше само 37%, което бе достатъчно за основната опозиционна партия да обяви споразумението за името за „мъртво“. Хан обаче не е съгласен с твърдението, че референдумът е бил неуспешен. „Необичайно е да получиш повече от 90% подкрепа, но е очевидно, че опозицията успешно призова за бойкот“, заяви той. По-късно този месец в македонския парламент трябва да бъдат гласувани конституционни промени, произтичащи от договора с Гърция, а за тях е нужно квалифицирано мнозинство. „Само осем или девет депутата от опозицията са нужни за прилагането на споразумението“, посочи европейският комисар. „Ако те, включително опозицията, действително искат членство в ЕС и НАТО, както казват, трябва да действат в съответствие с това решение“, обясни Хан.  ", "date": "2018.10.06", "title": "Заев: Изборите са неизбежни, ако опозицията реши да възпрепятства бъдещето на Македония"}
{"url": "http://epicenter.bg/article/Silno-zemetresenie-razlyulya-Sitsiliya--ima-postradali/165182/7/0", "text": "Земетресение с магнитуд 4.8 се е случило в Сицилия в нощта срещу събота в провинция Катания, съобщи Националният институт по геофизика и вулканология на Италия, предават РИА Новости и Агенция \"Фокус\". Сеизмолозите са регистрирали първия трус в 02:34 часа (03:34 българско време). Епицентърът на земетресението е бил на дълбочина 9 км в района на градчето Санта Мария ди Ликодия. Жителите на много големи сицилийски градове, включително Катания, Месина и Сиракуза са усетили силно колебанията на земната повърхност. След първото земетресение учените са регистрирали още около 20 вторични труса, включително няколко с магнитуд по-голям от 2.0. Не е изключено това земетресение да е свързано с активността на вулкана Етна. По информация на местната противопожарна служба, в Санта Мария ди Ликодия, както и в съседните села Биянкавила и Адрано са се срутили частично няколко сгради, а няколко души са получили леки наранявания и са били хоспитализирани. Сицилийските медии съобщават, че в тези населени места жителите са излезли от домовете си от страх и са прекарали цялата нощ под открито небе. РИА припомня, че сеизмичната активност на Апенините не прекъсва. Земетресения с магнитуд 4.2 и 4.7 се случиха през април в Централна и Южна Италия. Разрушително земетресение с магнитуд 6.0 разтресе Италия в нощта срещу 24 август 2016 година. Стихийното бедствие засегна три области – Лацио, Марке и Умбри. Тогава загинаха 299 души, няколко стотин бяха ранени, а повече от 4500 останаха без покрив над главата. По официалните оценки щетите бяха на стойност 4 милиарда евро.  ", "date": "2018.10.06", "title": "Силно земетресение разлюля Сицилия, има пострадали"}
{"url": "http://epicenter.bg/article/Kondoliza-Rays--Rusiya-preseche-vsichki-vazmozhni-cherveni-linii/165194/7/96", "text": "За САЩ и Европейския съюз е важно да продължат политиката на санкции и натиск спрямо Русия, убедена е Кондолиза Райс, бивш съветник на Белия Дом по въпросите на националната сигурност и бивш държавен секретар на САЩ в администрацията на президента Джордж Буш-младши. Тя заяви това в интервю пред украинското списание „Новое Время“, коментирайки въпроса за това колко още Москва „ще пробва границите на позволеното“, в светлината на агресията в Украйна и използването на нервно-паралитично вещество „Новичок“ в Солсбъри, предава Агенция \"Фокус\". „Считам, че тези граници вече са пресечени“, подчерта Райс. „За щастие, ние с нашите европейски съюзници успяхме да се договорим за колективни санкции срещу Русия в отговор на анексирането на Крим и действията на Донбас. И, мисля си, е много важно това да продължи“. Сред конкретните мерки, които посочи бившият държавен секретар на САЩ, е намирането на начин „да се откажем от руския газ и Северен поток 2“, строителството на който тя определи като „не много добра идея“. Райс отбеляза също, че в контекста на сдържането на Русия е необходимо Западът, и по-конкретно САЩ, да поддържа украинската армия. „В този план аз подкрепям въоръжаването на украинските военни, подкрепям разполагането на отлично въоръжени батальони на НАТО в Полша и Балтика. Руското правителство вече пресече всички възможни червени линии и заслужава адекватен отговор“, резюмира тя.  ", "date": "2018.10.06", "title": "Кондолиза Райс: Русия пресече всички възможни червени линии"}
{"url": "http://epicenter.bg/article/Erdogan--Turtsiya-se-spravya-s-trudnostite-po-svoy-sobstven-nachin-/165199/7/51", "text": "Президентът на Турция Реджеп Таийп Ердоган заяви в събота, че страната е преминала през големи реформи и радикални промени в кратък период от време, за да се справи с трудностите си, предава Анадолската агенция, цитирана от Агенция \"Фокус\".  „За да преодолеем трудностите, ние приложихме и преминахме през големи реформи и радикални промени много бързо, което при нормални обстоятелства щеше да ни отнеме години“, заяви Ердоган по време на заседание на управляващата „Партия на справедливостта и развитието“ в Анкара.  Турският лидер добави, че увеличаването на лихвения процент не е продиктувано само от икономически причини.  „Разбира се, Турция е отворена за всякакви видове инвестиции и подкрепа, стига цената да не е подриване на суверенитета на страната в бъдеще“, обясни той.  „Ще постигнем целите си с наши собствени решения, наши собствени програми“, увери Ердоган.  ", "date": "2018.10.06", "title": "Ердоган: Турция се справя с трудностите по свой собствен начин "}
{"url": "http://epicenter.bg/article/Zhan-Klod-Yunker-e-ubeden--che-shte-ima-sdelka-za-Brekzit-/165202/7/0", "text": "Европейският съюз ще постигне сделка за Брекзит с Великобритания през ноември, ако това не стане още този месец, каза в интервю за австрийски вестници днес председателят на Европейската комисия Жан-Клод Юнкер, цитиран от Ройтерс и БТА.  Юнкер отбеляза, че потенциалът за сближаване между двете преговарящи страни в последните дни се е увеличил. \"Още не сме стигнали дотам, но желанието ни да постигнем съгласие с британското правителство е неизменно\", каза той в интервю за вестниците \"Стандард\", \"Курир\" и \"Фалтер\".  Трябва да избягаме от сценария за раздяла без сделка. Той не би бил полезен нито за Великобритания, нито за останалите страни от Евросъюза, подчерта Юнкер.  Според мен ние ще постигнем споразумение, което изпълнява условията на договора за оттегляне, каза той и допълни, че е невъзможно да се предскаже дали преговорите за Брекзит ще приключат още този месец. \"Ако това не стане, ще го направим през ноември\", добави председателят на ЕК.  Пред австрийските всекидневници Юнкер каза, че сделката за Брекзит трябва да е придружена от политическа декларация за бъдещите отношения между Великобритания и европейските й бивши партньори.  Лондон и Брюксел се опитват да се договорят за сделката за раздялата и за споразумението за отношенията след Брекзит навреме за двете срещи на върха, насрочени за 17-18 октомври и 17-18 ноември, припомня Ройтерс.  В днешното интервю Юнкер заяви също, че ЕС трябва да поддържа диалог с Русия в името на общата сигурност, посочва ТАСС.  Въпреки цялото недоволство по отношение на Русия, което в последните часове силно нараства, трябва да осъзнаем, че заради архитектурата за сигурност трябва да поддържаме диалог с Русия и понякога да действаме заедно. Не съм готов за масово порицание на Русия, макар че публикувах в Брюксел критично комюнике във връзка със събитията в Холандия, добави Юнкер, имайки предвид хакерската атака срещу ОЗХО.  ", "date": "2018.10.06", "title": "Жан-Клод Юнкер е убеден, че ще има сделка за Брекзит "}
{"url": "http://epicenter.bg/article/Moskva--Libiya-stana-bastion-na-terorizma-zaradi-nedalnovidnata-politika-na-Zapada-/165204/7/0", "text": "Либия се превърна в бастион на тероризма в резултат от недалновидната политика на западните страни, заяви в събота специалният представител на руския президент за Близкия Изток и африканските страни и заместник-министър на външните работи Михаил Богданов в рамките на изказване на сесията на световния обществен форум „Диалог между цивилизациите“, предават ТАСС и Агенция \"Фокус\".  По думите на Богданов, устойчиво развитие на африканските държави е възможно само при запазване на тяхната вътрешна стабилност.  „Именно заради крайно недалновидната политика на Запада Либия се превърна в бастион на тероризма и на нейна територия са съсредоточени големи сили на екстремистите“, посочи дипломатът.  През последните години в Либия се увеличава нивото на тероризма и екстремизма. Нещо повече, тази страна е един от центровете на оста на терористичната групировка „Ислямска държава“.  Богданов заяви още, че към днешна дата африканските страни продължават да се сблъскват с редица сериозни проблеми и международната общност трябва да съдейства за тяхното решаване и то не само с помощта на военно сътрудничество.  ", "date": "2018.10.06", "title": "Москва: Либия стана бастион на тероризма заради недалновидната политика на Запада "}
{"url": "http://epicenter.bg/article/Partiya--Edinstvena-Makedoniya--izklyuchi-Stefan-Vlahov-Mitsov--bil-infiltriran-ot-sluzhbite-/165207/7/51", "text": "Изпълнителният комитет на „Единствена Македония“ в сряда е изключил от партията Стефан Влахов-Мицов във връзка с доказателства и факти, че той е действал по начин, който не отговаря на неговата позиция в организацията, пише македонският „Фокус“.  Правителството на Бранко Цървенковски e назначило Влахов-Мицов на работа в Македонския културен център в София, където е имал задача от македонските тайни служби по линия на работата – да обработва с македонски върховизъм хората в Пиринска Македония  По-късно, Влахов-Мицов е прехвърлен в Скопие, където с подпис на тогавашния премиер Цървенковски получава за позлване държавен апартамент и е назначен на работа в бюджетна институция, а в замяна продължава сътрудничеството си с тайните служби, отбелязва македонската медия.  В периода на ребрандирането на „Единствена Македония“, когато властта се е уплашила от ориентацията на партията за съюз с Русия, която се ползва с широки симпатии сред народа, държавна сигурност е инфилтрирала Мицов в партията с цел миниране на ключовите партийни дейности, заради което и е изключен.  Стефан Влахов-Мицов е български писател и общественик, краен македонист и преподавател в частен университет в Република Македония, пише в българската Уикипедия.  Роден е през 1956 година в Габрово, където учи в математическата гимназия. Твърди, че по майчина линия е с македонски произход, а по бащина е с куманско потекло. През 1980 г. завършва история и риторика в Софийския университет \"Св. Климент Охридски\". Има редица публикации и участия в българския печат и електроните медии и е автор на много книги.  Председател е на Съюза на свободните писатели в България. Член e на Съюза на българските журналисти и на Международната организация на журналистите. Дългогодишен главен секретар на Дружеството за българо-македонско приятелство от 1995 г. насам. Пръв ръководител е на Културно-информационния център на Република Македония в София.  През 2006 година името му се свърза със скандала около учредителното събрание на македонистката партия ОМО „Илинден – Пирин“. Един ден след събранието – на 26 юни 2006 година, Влахов официално заявява, че не е присъствал на учредителния конгрес и няма участие в основаването на партията. Често публикува статии в печата в Република Македония по македонския въпрос, в които яростно защитава македонистки тези, насаждайки омраза спрямо България.   ", "date": "2018.10.06", "title": "Партия „Единствена Македония“ изключи Стефан Влахов-Мицов, бил инфилтриран от службите "}
{"url": "http://epicenter.bg/article/I-referendumat-v-Rumaniya-pred-proval--Do-13-ch--sa-glasuvali-edva-2-54--/165208/7/51", "text": "До 10:00 часа сутринта на референдума за промяна на дефиницията на семейство в Румъния са гласували 0,97% от избирателите, съобщи Централната изборна комисия (ЦИК) на страната, цитирана от агенция Agerpres и Агенция \"Фокус\".  До 13:00 часа, отново по данни на избирателните власти, правото си на глас са упражнили 2,54% от гласоподавателите.  Разбира се, румънците имат два дни за гласуване за конституционни промени, които трябва да определят каква ще бъде дефиницията за семейство в конституцията на страната.  Консервативна група инициира референдума, който ще се проведе в събота и неделя и влиятелната Румънска православна църква го подкрепя.  Предложените промени биха преразгледали дефиницията за семейство в конституцията на Румъния, за да го промени на „съюз между мъж и жена“ вместо сегашното „съюз между двама съпрузи“.  Референдумът се нуждае от поне 30 процента избирателна активност на регистрираните гласоподаватели, за да бъде валиден.  ", "date": "2018.10.06", "title": "И референдумът в Румъния пред провал? До 13 ч. са гласували едва 2,54% "}
{"url": "http://epicenter.bg/article/Uzhas-bez-kray--Blizo-1650-dushi-sa-zhertvite-ot-trusa-i-tsunamito-v-Indoneziya-/165209/7/0", "text": "Броят на загиналите от земетресението и последвалото цунами на индонезийския остров Сулавеси доближава 1650 души, други 563 се смятат за безследно изчезнали. Това съобщи новинарският портал \"Детик\", позовавайки се на правителството, предава БГНЕС.  До момента са погребани 1648 души. Земетресението стана на 28 септември, то беше с магнитуд от 7,4 степен.  Впоследствие бяха регистрирани 360 вторични труса. Последвалото цунами достигна височина 5-7 метра  ", "date": "2018.10.06", "title": "Ужас без край! Близо 1650 души са жертвите от труса и цунамито в Индонезия "}
{"url": "http://epicenter.bg/article/Piyani-ptitsi-napadat-hora-v-SASht--VIDEO--/165213/7/0", "text": "Полицията на град Гилбърт в щата Минесота предупреди гражданите да се пазят от нападения на ята пияни птици, пише в. \"Индипендънт\", цитиран от Нова тв.  Подпийналите пернати безразсъдно се спускат над хора и автомобили. Поради подходящите климатични условия, ягодите и плодовете, с които се хранят местните птици, са в процес на ферментация и след консумация предизвикват опиянение.  Животните започнат да се държат неадекватно - или пикират в предното стъкло на движещ се автомобил, или влизат в колите през страничните прозорци. Пияните птици не били излетели на юг и след алкохолната вакханалия изобщо нямали намерение да мигрират.  Поведението на пернатите не е опасно за хората, но те могат да разсеят водачите на МПС и да предизвикат пътни произшествия. Полицията съветва гражданите да внимават на пътя и да затварят плътно стъклата на автомобилите си.  ", "date": "2018.10.06", "title": "Пияни птици нападат хора в САЩ (ВИДЕО) "}
{"url": "http://epicenter.bg/article/Shestima-deputati-ot-VMRO-DPMNE-pregovaryat-za-konstitutsionni-promeni--/165214/7/51", "text": "Шестима депутати от ВМРО-ДПМНЕ преговарят за възможността да гласуват в полза на конституционни промени. Това твърдят източници на скопския телевизионен канал „Телма“, без да разкриват детайли, предава Агенция \"Фокус\".  Информацията практически е била потвърдена от правителството, от където заявиха, че са в постоянна комуникация с колегите от противниковия лагер. Депутатът от СДСМ Мухарем Зечири разкри, че се водят разговори с всички депутати, освен Никола Груевски.  От основната опозиционна партия нито потвърждават, нито отричат да е имало срещи с техните депутати и посочват, че дори и да има такива случаи, срещите са на ниво народни представители, а не на лидерско. Потвърдена е само среща между председателите на ВМРО-ДПМНЕ и ДСИ (Демократическия съюз за интеграция) Християн Мицковски и Али Ахмети, за която обаче не се разкриват подробности.  Опозицията би провела среща с премиера Зоран Заев единствено ако той се съгласи да удовлетвори исканията ѝ за служебно правителство 100 дни преди предсрочните избори, назначаване на Главен прокурор по техен избор и формиране на анкетна комисия за нередностите на референдума.  В петък и депутатът от най-голямата албанска партия Артан Груби потвърди срещата между Ахмети и Мицковски, на която е ставало въпрос и за евентуално гласуване на конституционните промени в парламента.  Ако от депутатите от ВМРО-ДПМНЕ не гласуват промените в Конституцията, ДСИ разглежда три варианта за явяване на предсрочни избори. Освен самостоятелното явяване, се разглежда и варианта албанският политически блок да излезе с общи изборни листи, както и за формиране на предизборна коалиция със СДСМ и партньорите, с които бяха заедно в предизборната кампания за референдума. Зиядин Села от Алианса на албанците отхвърли и двете възможности.  От фракцията на Движението БЕСА на Билял Касами, която е в опозиция, посочиха, че в момента фокусът трябва да бъде към намиране на решение в парламента и заявиха, че бъдещите действия, ако се стигне до предсрочни избори, ще бъдат обсъдени от партийните органи.  ", "date": "2018.10.06", "title": "Шестима депутати от ВМРО-ДПМНЕ преговарят за конституционни промени? "}
{"url": "http://epicenter.bg/article/Proruski-hakeri-blokiraha-nay-populyarnata-latviyska-sotsialna-mrezha-v-denya-na-izborite-/165216/7/0", "text": "Най-популярната латвийска социална мрежа стана обект на хакерска атака на фона на провеждащите се в страната парламентарни избори, съобщава АФП, цитирана от БГНЕС.  Хакерите спряха достъпа до мрежата Draugiem.lv, по-известна в съседните на Рига държави като Frype.com, и отправиха съобщение на руски до потребителите което гласеше: „Другари латвийци, това ви засяга. Границите на Русия нямат край“.  Съобщението напомни за лозунгите от предизборната кампания на прокремълската партия „Съгласие“ - „Границите на Русия свършват, където тя поиска“ и „Русия може да избере с кои страни да граничи по всяко време“.  В момента се извършва разследване на кибератаката, съобщи говорител на Draugiem.lv, която в Латвия си съперничи по популярност само с „Фейсбук“.  Проучвания на общественото мнение показаха, че има голяма вероятност проруската партия „Съгласие“ да спечели вота и вероятно да се коалира с популистки партии, за да състави следващото латвийско правителство.  ", "date": "2018.10.06", "title": "Проруски хакери блокираха най-популярната латвийска социална мрежа в деня на изборите "}
{"url": "http://epicenter.bg/article/Interpol-poiska-ot-Kitay-informatsiya-za-zadarzhaneto-na-shefa-si/165218/7/0", "text": "\r\n \r\n   \r\n В изявление на Интерпол се посочва: \"Интерпол поиска чрез официални канали разяснение от властите в Китай относно статута на президента на Интерпол Мън Хунвей. Генералният секретариат на Интерпол очаква с нетърпение официалния отговор на китайските власти за адресиране на опасенията, свързани с физическото и здравословното състояние на президента\". \r\n   \r\n По-рано медии в Хонконг съобщиха, че Хунвей е обект на разследване в Китай и той е разпитван в следствен арест. \r\n   \r\n Предполага се, че Мън Хунвей, който същевременно е заместник-министър на обществената сигурност на Китай, е отведен за разпит, веднага щом е кацнал в Китай преди седмица. \r\n   \r\n Съпругата на шефа на Интерпол го обяви за изчезнал във Франция, където понастоящем живее семейството. Съпругата и децата на Хунвей са били поставени под специална защита от френската полиция, след като съпругата е получила заплахи по телефона и през социалните мрежи. От шефа на Интерпол няма \"ни вест, ни кост\" от 25 септември, когато е летял от Франция за Китай. \r\n", "date": "2018.10.06", "title": "Интерпол поиска от Китай информация за задържането на шефа си"}
{"url": "http://epicenter.bg/article/Angela-Merkel-prizova-germanskiya-konservativen-blok-da-se-obedini-predi-izborite-v-Bavariya-/165228/7/0", "text": "Германският канцлер Ангела Меркел призова днес своя консервативен блок - Християндемократическия съюз (ХДС) и баварския му партньор, Християнсоциалния съюз (ХСС) - към единство преди изборите в южната германска провинция Бавария на 14 октомври, предаде ДПА.  На митинг на младежкото крило на блока в град Кил Меркел заяви, че сега ХДС и ХСС трябва да се обърнат към избирателите, вместо да враждуват помежду си.  По-рано тази година коалицията на Меркел беше застрашена от вътрешни борби, след като членът на ХСС и вътрешен министър Хорст Зеехофер влезе в конфронтация с канцлерката за миграционната политика.  В речта си пред младежите Меркел отбеляза, че в бъдеще миграцията от Африка ще играе много по-съществена роля от бежанците от Сирия и Ирак. \"Трябва да реагираме с общ план като съюз\", подчерта тя.  На митинга Меркел призова също Европа да развива общи стратегии в области с ключово значение.  Ако Германия иска да остане важен фактор в глобализирания свят, това ще бъде възможно единствено с Европа, заяви канцлерката. \"Другите не спят\", добави тя.  Сред областите, които изискват общи стратегии, са най-вече външната политика и сигурността, посочва ДПА.  Става въпрос за общо представяне като глобална сила, по отношение на Русия или Китай, или Африка например, каза Меркел.  ", "date": "2018.10.06", "title": "Ангела Меркел призова германския консервативен блок да се обедини преди изборите в Бавария "}
{"url": "http://epicenter.bg/article/Valentin-Kardamski---Vale-otkriva-izlozhba-v-London/165215/6/0", "text": "Какво е общото между тези жени? Всички те са картини от експозицията на Валентин Кардамски - Вале  . Художникът, който рисува без четки, а с всякакви подръчни материали – от пластики на дебитни карти до мистрии, открива изложба в Българския културен институт в Лондон на 17 октомври. Разговаряме с него няколко дена преди да замине за столицата на Великобритания.   , казва Кардамски, обяснявайки защо е избрал такава тема за изложбата си. Според него жените, които абсолютно сами, без помощта на мъжете, са успели да променят политика, изкуство, кино, балет, мода, не получават същото признание, каквото биха получили, ако бяха мъже. Това важи с особена острота за Балканите.  , продължава той.   , отговаря Кардамски на въпроса успял ли е да нарисува всички жени, които са променили миналия век. Питам защо рисува главно портрети. Отговорът идва веднага:  “   И сякаш се чувства длъжен още веднъж да обясни защо е захвърлил четките и добавя:    Знам, че вече мисли за следващата си изложба, дори е готов с името - „Сътворението“. И питам защо Сътворението.  , обяснява той. А на забележката ми, че това са въпроси, с които се занимава религията, а той, доколкото знам, не е религиозен човек, коментира:   И се връща към темата за „Сътворението“:    , казва в заключение Кардамски.   Първата портретна изложба на Валентин Кардамски - Вале се казваше „Големите на ХХ век“. Тя бе подредена в Клуба на народния представител в парламента м.г.    ", "date": "2018.10.06", "title": "Валентин Кардамски – Вале открива изложба в Лондон"}
{"url": "http://epicenter.bg/article/Darina-Grigorova--Treskavoto-oglezhdane-za--rakata-na-Kremal--e-politicheska-nevroza/165189/11/0", "text": "- Не бих нарекла заявлението на Путин по този повод “шамар”, защото не казва нищо скандално, нито невярно, а за пореден път констатира, че “царят е гол” и даже не е цар. Примерите за антинационална политика у нас, суицидална дори, са много: кандидатурата на Кристалина Геориева, паралелно с тази на Ирина Бокова, прибързаният договор с Македония, легитимиращ македонизма (специфична идеология, гарнирана с историческо фентъзи, на което лежи македонското съзнание, вече отказало се от Античността и увиснало в ХIХ век, който обаче е български), готвещата се концесия на летище София закъм турски ръце – надвиснал “плестник” отвътре, не отвън.  Що се отнася до “Южен поток”, тук нещата не са така опростени, защото продължавам да съм убедена, че реализирането на проекта в онзи момент би довело до “майданна” активност с любезното съдействие на атлантическите ни партньори, с която не бихме се справили предвид рахитичната държавност. Оттук – голямата вероятност за сериозна политическа криза. “Шамарът” по-скоро е от Австрия, която елегантно зае ролята на посредник между Русия и ЕС, нещо което беше по силите ни като председатели на съюза.  - Австрия е ловък руско-европейски посредник, но не от Курц зависи германското решение за “Северен поток 2”, т.е. заявлението му е окуражаващо, но повече пожелателно, отколкото гаранция. Аз съм историк и се въздържам от прогнози, макар и за събития на ръба на съвременните процеси. Намекът на Путин за България е отпратен към Меркел, не към нас, защото от “Южен поток” Русия не губи толкова икономически, колкото геополитически. Доставките на газ за Южна Европа в сравнение с тези за Западна са нищожни, но транзитът през България е по-изгоден за Русия, отколкото през Турция, защото “Турски поток” дава на Русия дивиденти до турската граница. Решението колко и кога да се препродаде газ на европейците остава турско, не руско, оттук и резонният въпрос на руски анализатори: “А доколко “Турски поток” е руски?”. Защото “Южен поток” щеше да остане руски и на българска територия. От спирането на “Северен поток 2” Русия ще загуби сериозен пазар, в съчетание с трайно влошаване на руско-германските отношения, поради тежка зависимост на Германия от американски доставки на втечнен газ, по-скъпи, по-несигурни, но наложени в името на “Америка преди всичко!” - ЕС официално прие политиката на “Европа на две скорости”, това не е двоен стандарт, това е легитимирано неравенство, европейци на първа скорост и полуевропейци на втора скорост, нещо като трети свят в първия, периферия унтерменш. Нещо повече, нашите политици преглътнаха с усмихната гримаса официализацията на “втората скорост”, а проявяват повишена чувствителност към изказвания на Путин, които само напомнят за тази реалност, но не я причиняват.  - Трескавото оглеждане за “ръката на Кремъл” се е превърнало в политическа невроза, македонският референдум не е изключение. Колкото до позицията на Русия на Балканите, тук гледната точка на руските експерти се обединява около констатацията за “деградация на държавността в Македония”. Европейската активност за т.нар. Западни Балкани, или екс-югославски и все още “ничии” държави, поразбуди руското любопитство за Балканите, довело до осъзнаването, че Русия е заплашена “от изтласкване от региона”. Разбира се, руският поглед все още не стига до “източните Балкани” поради ред причини, част от които ирационални. В руската експертна терминология все още под “новите Балкани” се разбират “постюгославските Балкани”. Причината за това избирателно “зрение” е и в университетската образователна система в Русия, която предлага диверсифицирано на студентите – или изучавате Югославия, или България. Оттук и липсата на цялостен историчеки и културен хуманитарен фундамент за балканската история. Наред с този наследен стереотип обаче се наблюдава и прозрението, че Балканите – целите, са историческа и геополитическа “транзитна зона”, от която незаобиколимо зависи връзката на Русия с Европа.  - Въпросът Ви е към колегите, които изследват македонския въпрос, но дори и в рамките на междудържавна комисия историкът не може да защити националните интереси, когато политиците ги предават, нито да е отговорен за тях. - Представянето на конфликта като борба за “автокефална украинска църква” е подвеждащо и неточно. Украинската православна църква (Московски патриархат), която представлява мнозинството украински православни, и която е призната от всички православни поместни църкви, не воюва с Русия и не иска автокефалия (погледнете изказванията на митрополит Онуфрий). УПЦ (МП) има широка автономия, сама избира епископите си и се разпорежда със средствата си, нейни митрополити са членове на Светия Синод на РПЦ. Украинската православна църква (Киевски патриархат), непризната от никоя православна поместна църква, намираща се в разкол, откъснала част от украинското православно паство, тя е тази, която с политическата подкрепа на майданския елит в Киев, иска да се легитимира, нарушавайки каноните.  Вселенският патриарх, чиято вселена е един квартал в Истанбул и наличието на турски паспорт, не обещава признаване на партиаршеския сан на разколника Филарет (Денисенко), а иска да подчини административно украинските разколници, за което прати двама свои легати фанариоти в Украйна, нарушавайки каноните.  Става дума за политическа поръчка, форсирана заради президентските избори в Украйна, в която се включиха официално американските герои от майдана Джо Байдън и компания, с призиви за “единна украинска църква”. Само още не са затананикали “Imagine” на Джон Ленън (защото всичко е много благовидно).  Вселенската патриаршия не за първи път подкрепя антиправославни формирования – пример от ХХ век е съюзът й с болшевиките и подкрепяната от тях “обновленска” църква срещу руското Православие. Причината е политическа – антиправославно е равнозначно на антируско.  Политическата намеса в делата на Църквата в Украйна таи сериозна заплаха, защото разколниците, както и униатите, имат историческия навик да превземат православни храмове (по време на майдана това стана ежедневие). Целта на външните благодетели на Филарет е религиозна война – следващата стъпка към хаотизация на Украйна. На прицел е люлката на руското и на украинското Православие – Киево-Печорската лавра, светиня за целия православен свят. Вселенският патриарх административно подчинява Атон, сърцето на Православието, оттук и страховете в Русия, а и не само там, от разкол, който ще доведе до дълбоки сътресения в православния свят.  Православието винаги е подложено на натиск от външния свят, няма как да има мира от него, защото е живо. Никой не закача рояка протестанти на Запад, чиито храмове се превръщат в кафета, библиотеки, фитнес зали и прочее центрове за забавление, за женското духовенство и други модерни “обновления” да не говорим… защото не са живи. Православието е живо и неизбежно ще е обект на политически натиск, което не плаши, а мобилизира. - Когато призивът към единение е абстрактен, лиричен, без конкретика, всеки би се съгласил независимо от политическите възгледи, но без особен резултат, както казват руснаците “разговор в полза на бедните”. Единението има конкретни примери, такъв беше българският отпор на Истанбулската конвенция, когато президентът застана зад патриарха, а накрая и Конституционният съд постанови неприемливостта на този документ за българска почва. Това е единственият пример на българско единение от началото на прехода и ролята на президента като политически навигатор беше водеща и предопределяща успешния финал.   Колкото до русофили и русофоби – това разделение се афектира винаги отвън при наличието на “Студена война” (ХХ век) или “Хибридна война” (ХХI век). Битките на великите сили през ХIХ-и, на свръхдържавите през ХХ-и и на глобалните играчи през ХХI век поставят българина пред този избор: русофилия или русофобия. При периоди на мир (разбирай, без информационна война, тежка пропаганда и подозрителност в стил “Скрипал”) българите дори не си спомнят за тези понятия, нито се идентифицират с тях. Русофилията и русофобията винаги са реакция на външна намеса, символично “време разделно”. ", "date": "2018.10.06", "title": "Дарина Григорова: Трескавото оглеждане за “ръката на Кремъл” е политическа невроза"}
{"url": "http://epicenter.bg/article/Rusko-izdanie--Referendumat-v-Makedoniya---globalistite-zagubiha--Zasega/165190/11/33", "text": "В неделя в Македония се провали референдумът, на който бе поставен ребром въпросът: „Подкрепяте ли перспективата за влизането в ЕС и НАТО чрез сключване на договор между Македония и Гърция“.   Причината за провала е проста: народът реши да бойкотира мероприятието. Избирателната активност се оказа крайно ниска – само 36,87%. Мнозинството от тези, които гласуваха, избраха „европейския път“ на Македония. Но си струва да помним и тези, за които референдумът действително е изгоден и това явно не е народът, пише електронното издание на руското списание Гeoполитика.ru в материал, представен от Агенция \"Фокус\". Референдумът в Македония бе иницииран от западните сили, а в реализацията на проекта бяха вложени огромни средства. В навечерието на плебисцита страната бе посетена от някои от най-големите западни политици, включително германският канцлер Ангела Меркел, министърът на отбраната на САЩ Джеймс Матис и генералният секретар на НАТО Йенс Столтенберг. Всъщност, гласуването не беше за смяната на името, а за постепенната интеграция на Македония в западните институции (ЕС и НАТО). В този случай референдумът беше необходим само като етап от плана. За реализацията на плана не се погнусиха да използват и мръсни методи, включително директни заплахи срещу действащи политици (например, президента Георги Иванов). Самият той, независимо от натиска, открито призова за бойкот на провокационното гласуване. Референдумът се провали с гръм и трясък, защото македонският народ прояви солидарност с Иванов. Хората разбират геополитическата игра на Запада и последствията от подобно решение (достатъчно е да се погледне Украйна с нейната „евроинтеграция“, за да изчезне всякакво желание в нормалния човек да следва налагания от Запада път. Глобалистите, разбира се, нямат никакво намерение да се предават. Веднага след проваления референдум евробюрократите поздравиха „македонския народ“. А Столтенберг дори призова политическите лидери да се „възползват от случая“, защото „вратите към НАТО са отворени и всички официални процедури трябва да бъдат завършени“. Сега марионетното правителство на премиера Зоран Заев и неговите западни покровители ще се опитат да вкарат в действие план „Б“. Ако говорим за легалната страна от плана, то това ще бъдат нови избори. Радикалната програма цели ескалация, включваща активизация на албанските терористи. В навечерието на референдума се случи поредната ескалация в Косово, във връзка с което президентът на Сърбия се обърна към Москва с молба за помощ в случай на критична ситуация и приведе сръбската в повишена готовност. За пореден път всичко започна с провокация: албанските силоваци нарушиха съществуващите споразумения и заеха позиции край язовира Газивода. Ескалацията, разбира се, е директно свързана с македонските събития. Главният редактор на аналитическия център „Геополитика.ру“ , генерален директор на Фонда за мониторинг и прогнозиране на разитието на културно-териториалните пространства, ръководител на администрацията на Международното „Евразийско движение“ и автор на редица книги на геополитическа тематика Леонид Савин, свързван с прочутия Александър Дугин, продължи серията си от материали на тема Македония с коментар за ситуацията в страната след подписването на договора за името и прогноза за четири възможни варианта на развитие на събитията. След подписаното на 16 юни от премиерите на Македония и Гърция споразумение за преименуване на Република Македония в „Северна Македония“ в страната започнаха масови протестни акции. На 17 юни, когато голям брой демонстранти се събраха пред сградата на парламента, одобрил договора Ципрас-Заев, против тях бе използвана сила. Полицаите, повечето от които от албански произход, биха възрастни хора, жени и деца. Срещу демонстрантите бяха използвани специални средства, включително сълзотворен газ. След това през страната премина вълна от арести. Независимо от ежедневните шествия на протестиращите в центъра на Скопие, на 20 юни македонският парламент ратифицира споразумението Ципрас Заев, то бе изпратено, съгласно конституцията, за подпис на президента Георги Иванов, но той категорично отказа да подписва този документ. На 20 юни президентът Иванов получи седем дни, за да постави своя подпис. Ако договорът не бъде подписан, това ще предизвика нова политическа криза, която ще доведе до предсрочни парламентарни избори и промяна в баланса на силите. Западът няма нужда от подобни преобръщания на ситуацията.  предполага внасяне на импийчмънт на македонския президент Георги Иванов. За това са нужни две трети от гласовете на депутатите, или 81 мандата. Към момента поддръжниците на преименуването на републиката в „Северна Македония“, което ще открие пътя към влизането в НАТО, имат общо 69 гласа. Има сведения, че няклолко човека от опозиционната ВМРО-ДПМНЕ вече са подкупени. Тази опозиционна партия, която до скоро управляваше за период от 11 години, на практика бездейства, давайки мълчаливото си съгласие за промяната на името на страната. Нещо повече, забелязват се опити от страна на ВМРО-ДПМНЕ да дискредитират участниците в протеста и конкретно партия „Единствена Македония“, чиито представители открито участват в протестните акции. Отчитайки опортюнизма на ВМРО-ДПМНЕ, не е изключено да бъдат подкупени да гласуват в полза на импийчмънт още десетки депутати или чрез пари, или чрез шантаж. Освен това, самият президент може да свали от себе си пълномощията заради оказвания върху него натиск. Отчитайки това, че срещу първия президент на Македония Киро Глигоров беше извършено покушение, а вторият президент Борис Трайковски загина при самолетна катастрофа (той отказваше да утвърди разделянето на страната в полза на албанците), беспокойството в Македония по повод съдбата на Георги Иванов е напълно обосновано. Ако действително се реализира импийчмънт или доброволна оставка, ще се проведат избори за президент, който, най-вероятно, ще подпише злополучното споразумение (билет за влизане в НАТО). По-нататък ще последва промяна на македонската конституция и референдумът вече няма да играе никаква роля. Новопоявилата се „Северна Македония“ ще стане федерация и тогава разколът й на етно-религиозен принцип е практически неминуем. Това е голяма стъпка към появяването на „Велика Албания“ на Балканите.  предполага, че специалният представител на ООН за разрешаване на спора между Македония и Гърция Матю Нимиц (американски юрист, служил като помощник на президента на САЩ Линдън Джонсън) може да представи споразумението за промяна на името на страната за гласуване в ООН, за да може новата резолюция да отмени предишните резолюции 817 и 845. Нимиц ще координира директно действията си с посланика на САЩ в Македония Джес Бейли, а той ще дава указания на министъра на външните работи Никола Димитров. Този сценарий още не е пуснат в действие, но теоретично е възможен.  кризата в Македония може да се удължи. Това също ще доведе до предсрочни парламентарни избори и вероятна промяна на вътрешнополитическия баланс. В този случай ще бъде задействан „план Б“, съгласно който албански въоръжени групировки ще започнат да завземат териториите, за които претендират, с перспектива за повтаряне на косовския сценарий в Македония.   Под предлога за обезпечаване на сигурността в Македония там ще бъдат въведени войските на НАТО. Технически това не представлява трудност, тъй като натовският контингент е разположен в съседноо Косово, а при необходимост сили могат да бъдат прехвърлени от България и Гърция. Отчитайки това, че и двете държави имат исторически претенции към Македония, те с готовност ще откликнат на призива на Вашингтон и Брюксел да „поделят“ Македония.  изхожда от друго възможно развитие на събитията при условие, че споразумението Заев-Ципрас не бъде реализирано в скоро време. Гражданските протести могат да наберат сили при активна подкрепа от македонската диаспора. Държавите, заинтересовани в стабилността на Македония и на първо място Сърбия и Русия, може да направят съответстващите ходове на международната арена. Министърът на външните работи на Сърбия Ивижа Дачич вече официално заяви, че Сърбия не одобрява договора за промяна на името на Македония. По-нататък политически консултации с патриотичните сили в Македония и междунардоно-правова поддръжка могат да блокират възможността за по-нататъшни манипулации на Запада с бъдещето на тази република. При осъществяването на всеки от първите три сценария, срещу македонската патриотическа опозиция ще има репресии. „Северна Македония“ ще влезе в НАТО, Алиансът ще обкръжи Сърбия отвсякъде и ще я превърне в следващата си жертва. Вероятна е и ликвидация на Македония – част от нейна ще отиде в Албания, а още две части – в Гърция и България. Македония ще спре да съществува като субект на международното право. Западът действа много бързо и тази спешност е свързана с намерението да се снемат противоречията с Гърция до началото на срещата на върха на НАТО на 11-12 юли, отстранявайки формалните препятствия за приемането на Македония в Алианса.  ", "date": "2018.10.06", "title": "Руско издание: Референдумът в Македония - глобалистите загубиха. Засега"}
{"url": "http://epicenter.bg/article/Ruski-ekspert--Balkanite-sa-izklyucheni-ot-vanshnopoliticheskata-kontseptsiya-na-Rusiya/165193/11/33", "text": "Референдумът в Македония отново изведе в публичното пространство темата за влиянието на Русия на Балканите. Не само със съобщенията за намеса преди допитването, но и с изявлението на говорителя на руското министерство на външните работи Мария Захарова, която заяви, че Западът се опитва да привлече Македония в НАТО дори и след неуспеха на референдума за промяна на името на страната. Референдумът разкри някои проблеми за всички международни играчи - преди всичко за евроатлантическите партньори на Русия - Брюксел и Вашингтон, коментира в предаването \"Събота 150\" по програма \"Хоризонт\" на БНР доц. Екатерина Ентина от Националния изследователски университет \"Висше училище по икономика\" и старши научен сътрудник в Института за Европа на Руската академия на науките. \"Очевидно показа, че на Балканите нищо не трябва да се приема на доверие. От една страна в Брюксел вярваха, че е била свършена добра работа с трансформацията на политическия елит - идването на власт на евроатлантическа коалиция, че това решава част от проблемите, че в тази коалиция има тандем на македонци и албанци. Ниската избирателна активност на референдума обаче, включително в райони с компактно албанско население, показа, че този тандем, чиято евроатлантическа привързаност изглеждаше безспорна, има своите вътрешни противоречия. Противоречия, за които Брюксел или не се е досещал, или е предпочел да си затвори очите,\" смята доц. Ентина.   \"За Македония резултатите от референдума безусловно задълбочават проблемите. От една страна референдумът е с консултативен характер и следователно няма никакви юридически последици. От друга разбираме, че по такъв нееднозначен и сложен въпрос би било за предпочитане да имаме легитимен резултат. Сега нямаме. Следователно е много по-сложно решаването на въпроса в парламента.\" На въпрос как изглеждат за Русия резултатите от референдума в Македония, доц. Ентина коментира:   \"Въпросът не е еднозначен. Перспективите за разширяване на НАТО не могат да не интересуват Русия. От друга страна е налице разбирането, че така или иначе районът максимално се е приближил към евроатлантическите институции и че членството в НАТО е формално решение на проблема, но не и фактическо. От трета страна референдумът ясно ни показа, че Брюксел не контролира ситуацията в Македония. Имам определени съмнения, че Русия ще се намеси в тази игра. Първо, защото от гледна точка на глобалното отиграване на ситуацията влакът отдавна е изпуснат. Дори и да не е, то в региона има голям конфликтен потенциал, което е напълно ненужно на Русия и към което тя напълно искрено не се стреми. Както никой друг ние разбираме колко е лесно да подпалиш Балканите. Това не отговаря на руските интереси. Тактически имаме много други сюжети от международния дневен ред, които отнемат повече сили и внимание. Що се отнася до Балканите, за мое голямо лично съжаление, те даже не са на втори, а по-близо до третия план на руската външна политика. Всички знаят, че Балканите като регион са изключени от най-новата външнополитическа концепция на Русия.\"   Според доц. Ентина Европейският съюз и НАТО намаляват влиянието си на Балканите:   \"То се размива са сметка на присъствието на други сили. Русия усеща това. С днешна дата нямаме стратегия, но фактически присъстваме в сферата на икономиката, на културата, някъде на политическото взаимодействие с отделни страни, с отделни групи сили. Това не позволява на Русия да изчезне като такава. Имайки предвид, че сътрудничеството ни с Турция и Китай се засилва, то във всеки един момент Балканите могат да станат и най-вероятно ще станат зона на взаимодействие в триъгълника Русия-Китай-Турция. Това значително укрепва позициите ни в сравнение с тези на нашите евроатлантически партньори.\"  ", "date": "2018.10.06", "title": "Руски експерт: Балканите са изключени от външнополитическата концепция на Русия"}
{"url": "http://epicenter.bg/article/Tursko-izdanie--SASht-varvyat-kam-strategicheska-bezizhoditsa-v-Siriya-/165203/11/33", "text": "След като условната и временна подкрепа на САЩ за сирийските кюрдски „Отряди за народна самоотбрана“ (ОНС/YPG), свързани с „Работническата партия на Кюрдистан“ (ПКК) се оказа перманентна политика срещу Иран и Русия, Вашингтон отива към стратегическа безизходица в Сирия, пише електронното издание на турския вестник Yeni Safak в материал, представен от Агенция \"Фокус\".  Тактиката на Вашингтон да работи с ОНС/ПКК срещу „Ислямска държава“ (ИД), която започна по време на предишния американски президент Барак Обама и продължи при администрацията на Доналд Тръмп, тласка Америка към път, от който няма връщане.  От 2014 година, САЩ първо предоставиха въздушна подкрепа, а след това и оръжия на терористичната групировка, под предлога за борба с ИД.  Американските официални лица твърдяха, че подкрепата за групата е ограничена и условна в рамките на борбата с екстремистката групировка и тогава Вашингтон изпрати повече от две хиляди военнослужещи в региона и установи летища, както и военни бази в районите, контролирани от ОНС/ПКК.  Според местни източници, САЩ имат 13 оперативни военни бази в контролираната от сирийските кюрди територия, включително в Хасака, Рака, Манбидж, Айн ал Араб (Кобани) и Тал Абаяд в Сирия.  САЩ са построили база и в близост до най-големия петролен кладенец в Ал Омар и край последната твърдината на ИД в източната провинция Дейр-ез-Зор – Хаджин.  Допълнително, строителството на нови две военни бази в Камишли е започнало преди няколко месеца. Когато те бъдат завършени, САЩ ще имат постоянно военно присъствие на 18 точки в страната.  Освен това се твърди, че Вашингтон е снабдил ОНС/ПКК с повече от 4000 камиона оръжия и военни материали. Същевременно, Силите за специални операции на САЩ обучават членовете на групировката.  Оглавяваната от Съединените щати коалиция също е разположила радар и зенитно-ракетни системи в районите, контролирани от кюрдите.    Приготовленията на САЩ са индикация, че те няма да се изтеглят от Сирия толкова скоро.  Представители на американската администрация, включително министърът на отбраната Джеймс Матис, твърдят, че военнослужещите на страната ще останат в Сирия, докато не бъдат ликвидирани условията за евентуално прегрупиране на ИД и докато не бъде постигнато политическо решение на конфликта на Женевския процес.  Нещо повече, съвсем наскоро съветникът по национална сигурност на Белия Дом Джон Болтън, по линия на анти-иранската риторика на администрацията на Тръмп, заяви, че САЩ няма да се изтеглят от региона, „Докато иранските войски са извън границите на Иран“.  От много време мнозина говорят, че военните приготовления на САЩ в Сирия и помощта им за ОНС/ПКК са пренасочени от борбата срещу ИД към стратегическата конфронтация с Иран и Русия.  През последните седмици Сирия стана бойно поле между Иран и Израел. Израелските военновъздушни сили (ВВС) многократно бомбардираха бази на сирийското правителство, за които твърдят, че са контролирани от Техеран.  Заради ниската ефективност на системите за ПВО С-125 и С-200, използвани от силите на Башар Асад срещу Израел и свалянето на руския разузнавателен самолет в небето над Средиземно море, Русия разположи системи С-300, за да подпомогне Дамаск.  Главнокомандващият въоръжените сили на САЩ генерал Джоузеф Вотел описа решението на Москва като „ненужна ескалация“ на конфликта.  Освен това, Иран нанесе ракетни удари по няколко цели в Сирия миналата седмица, на основание, че там са били хора, свързани с терористичния атентат в Ахваз.  Пентагонът заяви, че ударите са „безразсъдни, опасни и ескалационни“, тъй като не са координирани със САЩ преди това.  На базата на тези развития, военните експерти посочват, че САЩ са се докарали до стратегическа безизходица в Сирия, където уж осъществиха интервенция срещу ИД.    Обвързването на стратегията си за Сирия с групировка като ОНС/ПКК може и да има някои краткосрочни предимства за Вашингтон, но се твърди, че в дългосрочна перспектива това ще изолира американците в рамките на сирийския конфликт.  Бившият посланик Джеймс Джефри, наскоро назначеният за специален представител на САЩ в Сирия, бе сред тези, които подчертаваха ограниченията, произтичащи от сътрудничеството с ОНС/ПКК в дългосрочен план.  Но, Вашингтон упорито игнорира предупрежденията по този въпрос, особено тези на Турция.  Действията на ОНС/ПКК, в резултат от които множество араби са принудени да напуснат районите, окупирани от тях и широката употреба на насилствени методи от сирийските кюрди подкопава стратегията на САЩ.  Притесненията, на които ОНС/ПКК подлагат населението доведоха до протести в населените предимно с араби райони, като Рака, Манбидж и Тал Абаяд.    САЩ, заради подкрепата си за ОНС/ПКК, до голяма степен загубиха подкрепата на Турция в Сирия.  Докато някои от дипломатическите мерки, които Турция предприе заедно с Русия и Иран бяха приложени до известна степен, САЩ все още не са предприели действия по споразумението за Манбидж със своя съюзник в рамките на НАТО, което доведе до коментари от страна на Анкара, която започва да губи търпение.  Тъй като картата, която САЩ имат срещу Русия и Иран е собствената им военна сила, загубата на Турция поради подкрепата за ОНС/ПКК показва, че политиката на САЩ в Сирия ще претърпи провал.  Вчера бившият министър на отбраната на САЩ Чък Хейгъл заяви в интервю: \"Пълна глупост е да мислите, че ще сплашите сирийците, руснаците или иранците, защото те притежават повече карти, отколкото ние.\"  Условното и ограничено партньорство на Вашингтон със сирийските кюрди, което става все по-постоянно, води САЩ към дългосрочна стратегическа безизходица, която трудно може да бъде обърната.  ", "date": "2018.10.06", "title": "Турско издание: САЩ вървят към стратегическа безизходица в Сирия "}
{"url": "http://epicenter.bg/article/Ministerstvo-na-finansite--Rastat-na-BVP-tazi-godina-se-ochakva-da-e-3-6--a-prez-2019-godina---3-7--/165211/4/0", "text": "Реалният растеж на БВП се очаква да достигне 3.6 на сто през 2018 г., подкрепен от вътрешното търсене, пише в есенната макроикономическа прогноза на Министерството на финансите,  През първата половина на 2018 г. БВП нарасна с 3.4 на сто в реално изражение, при очакван годишен ръст от 3.9 на сто заложен в пролетната прогноза. Въпреки благоприятното развитие при потреблението и инвестициите, низходящата динамика при износа доведе до по-нисък растеж на БВП и до ревизиране на очакванията за представянето на българската икономика през 2018 г.  Растежът на БВП ще се повиши до 3.7 на сто през 2019 г. поради по-силните публични инвестиции и публично потребление. Частното потребление ще запази своя сравнително висок темп на растеж. Износът ще се повиши до 2.8 на сто след очертаващото се по-слабо представяне през 2018 г. породено от влошената икономическа активност в Турция, която е сред основните търговски партньори на България, наред с някои временни ограничаващи фактори в търговията с други държави извън ЕС.  За цялата 2018 г. растежът на заетостта се очаква да възлезе на 0.6 на сто, подкрепен от увеличеното търсене на труд в услугите и индустрията. Нивото на безработица ще се понижи до 5.4 на сто и за първи път ще бъде по-ниско от историческия си минимум през 2008 г. Високите нива на търсене на труд се очаква да продължат да бъдат съпроводени с ограничения от страна на предлагането. Това обусловя и очакваното забавяне в динамиката на заетостта в средносрочен хоризонт. Компенсацията на един нает ще се повиши до 8.4 на сто през 2019 г. Заедно със заложените увеличения на заплатите в сектор образование, както и нарастването на минималната работна заплата, положителен принос се очаква и по линия на планираните допълнителни разходи за труд в бюджетната сфера.  През 2018 г. инфлацията по Хармонизираните индекси на потребителските цени ще бъде по-висока от очакванията в пролетната макроикономическа прогноза. Ускорението се дължи на международните цени на енергийните стоки и суровините. През целия прогнозен период международните цени на петрола се очаква да имат по-високи цени в сравнение с очакванията от предходната прогноза.  Основните рискове пред реализиране на прогнозата са свързани с развитието на външната среда, включително динамиката на международните цени.  Предвид текущата динамика и очакванията за международните цени на енергийните стоки и суровините, средногодишната инфлация през 2018 г. се очаква да бъде 2.7 на сто, като ускорението се дължи на по-сериозното повишение на тези цени през втората половина на 2017 г. и първата половина на 2018 г.  Общото равнище на потребителските цени в края на периода се очаква да се повиши с 3.4 на сто, водено от по-високите цени на услугите, течните горива и храните. Поскъпването на услугите се очаква да се ускори до 5.9 процента в края на годината, подкрепено едновременно от засилването на вътрешното търсене, ефекта от поскъпването на горивата върху цените на транспортните услуги и отражението на по-високите цени на храните върху стойността на услугите в ресторанти, хотели и други заведения за хранене.  Прогнозираното нарастване на международните цени на петрола ще доведе до по-високи вътрешни цени на енергийните стоки, като транспортните горива се очаква да поскъпнат със 7.9 на сто в края на 2018 г. Нехранителните стоки (без енергийните) ще продължат да отчитат поевтиняване, но с по-бавен темп. Приносът на базисната инфлация към общото нарастване на цените в края на периода се очаква да нарасне.  Средногодишното повишение на Хармонизираните индекси на потребителските цени през 2019 г. се прогнозира да бъде 3 на сто, а инфлацията в края на годината ще се забави до 2.6 на сто.  ", "date": "2018.10.06", "title": "Министерство на финансите: Ръстът на БВП тази година се очаква да е 3.6%, а през 2019 година - 3.7% "}
{"url": "http://epicenter.bg/article/Ostri-reaktsii-sreshtu-vdiganeto-na-maksimalniya-osiguritelen-dohod-/165225/4/0", "text": "Остри реакции предизвика новината, че максималния осигурителен доход се вдига на 3000 лева. С това автоматично се вдига и таванът на пенсиите, предава бТВ.  Вдигането на максималния осигурителния доход, а от там и на тавана на пенсиите, беше договорено между управляващите и синдикатите. Бизнесът го нямаше, което стана повод за остри критики от работодатели.  В момента максималният осигурителен доход е 2600 лв. На него се осигуряват почти 148 хиляди души.  От 1 януари - става 3000 лева, което означава, че част от тези хора, както и работодателите им, ще внасят повече за осигуровки.  Например, ако заплатата е 3000 лв. - работникът ще внася с 55 лева повече на месец , а шефът му - със 75 лева.  Андрей е IT специалист. Заплатата му е над прага и новината, че чистият му доход трябва да спадне от януари догодина му се струва като нелогично послание на властта към секторите с висока добавена стойност за икономиката.  „Имаме нужда от нови кадри, от повече образовнаие, а не това съществуващи кадри да се натоварят с някакви данъци или каквото там може да се очаква\", смята Андрей Младенов.  Той и колегите му в този сектор може да са от щастливците, чиито шефове изцяло ще компенсират увеличените осигуровки. За работодателя на Андрей допълнителната сума за година е шестцифрена.  Това, от една страна, ще ореже разходите за инвестиции в нови технологии и в обучение, а от друга - ще вдигне цената на предоставяната ай ти услуга.  „И се получава едно неприятно усещане, че взимаме от тези, които генерират висока добавена стойност, да свършим нещо , което не е било свършено в годините\" + 00:35:25 \"несъмнено българските пенсионери заслужават по-достойни старини , но сякаш не е това начина”, обяснява Огнян Траянов, председател на Управителния съвет на БАИТ.  Увеличение на максималния осигурителен доход, автоматично увеличава тавана на пенсиите, който е „вързан” с него.  През 2019-та таванът трябваше да отпадне за новите пенсионери, но правителството реши да го остави. Като обеща да е по-висок.  Ходът на властта с увеличаване на максимума за осигуряване получи критики и сред икономисти - мярката била ненужда на фона три поредни години, в които бюджетът е на излишък.  „Т.е. пари има и на този фон отново за поредна година се прави опит да се повиши облагането на хората, които работят”, казва Петър Ганев от Института за пазарна икономика.  За първата половина на година работещите са внесли с 300 милиона лева повече от подоходен данък, и със 700 милиона – от осигуровки.  Работодатели критикуват властта, че ненужно натоварва работещите с по-големи осигуровки, за да реши проблеми в пенсионата система.  ", "date": "2018.10.06", "title": "Остри реакции срещу вдигането на максималния осигурителен доход (ВИДЕО)"}
{"url": "http://epicenter.bg/article/Blizo-20-shofyori-sa-globeni-zaradi-zabraven-paten-znak-na-bul---quot-Balgariya-quot--v-Sofiya--VIDEO-/165195/3/0", "text": "Пътен казус след ремонтите на бул. „България” в столицата – близо 20 шофьори ще получат солени глоби заради забравени знаци, предава бТВ. Един от тях е за ограничение на скоростта до 30 км/ч. и е трябвало да бъде премахнат с края на ремонта. Оказа се обаче, че е бил забравен и никоя институция не е забелязала до 1 октомври. След като разбраха за забравения след края на ремонта на булеварда знак, от общината решиха проблема със знак на земята. При липсата на знак след кръстовище по правилник важи ограничението от 50 км/ч. Следвайки това правило, пътната полиция разполага мобилна камера и настройва радара да лови нарушенителите. Оказва се обаче, че истинското ограничение в участъка е трябвало да бъде 70 км/ч. Съответният знак обаче се появи три дни след акцията. По закон за знаците отговаря стопанинът на пътя, в случая – Столичната община. Резултатът от действията на институциите е пълно объркване сред шофьорите. Един от 18 санкционирани вероятно ще загуби книжката си за три месеца и ще плати 800 лв. глоба, тъй като е заснет със 110 км/ч. Останалите са превишили с 30 километра и ги очакват глоби до 400 лв. От общината проверяват чия е вината за забравения знак.", "date": "2018.10.06", "title": "Близо 20 шофьори са глобени заради забравен пътен знак на бул. \"България\" в София (ВИДЕО)"}
{"url": "http://epicenter.bg/article/Prokuraturata-poiska-postoyanen-arest-za-shestima-ot-zadarzhanite-za-nelegalna-targoviya-s-onkolekarstva/165196/3/0", "text": "Специализираната прокуратура поиска постоянен арест за шестима от задържаните за нелегална търговия с лекарства за онкоболни. Това съобщиха за Агенция „Фокус“ от Специализираната прокуратура.  За седмия задържан е поискана мярка „домашен арест“ заради влошено здравословно състояние. Делото е внесено в съда и предстои да бъде разгледано.  Седем души бяха задържани вчера по подозрение за участие в организирана престъпна група след акцията в столичната Хематологична болница „Йоан Павел“ и в благоевградската „Свети Мина“ заради съмнения за злоупотреба с медикаменти.  Сред арестуваните има двама лекари и един фармацевт. Констатирано е, че са изписвани лекарства на лица, които се нуждаят от това, но медикаментите на практика не са вливани, а са се изнасяли извън болничното заведение. След това са отивали във фирма с лиценз, която ги е реекспортирала, като по този начин е източвана Здравната каса.  Групата е функционирала от пролетта на 2017 година до 4 октомври т.г., когато са задържани основните извършители на престъпната дейност.  ", "date": "2018.10.06", "title": "Прокуратурата поиска постоянен арест за шестима от задържаните за нелегална търговия с онколекарства"}
{"url": "http://epicenter.bg/article/Zverstvo-v-Tarnovsko--Dyado-bit-s-bradva-po-glavata-i-zaryazan-da-bere-dusha-/165201/3/0", "text": "70-годишен мъж е намерен пребит с удар с брадва в главата в стопанския двор на великотърновското село Хотница. Пострадалият е приет във великотърновската болница и веднага е опериран от неврохирурга д-р Николай Мойнов. Лекарите са установили, че е ударен с брадва по главата. В момента е настанен в реанимация на апаратна вентилация, но състоянието му остава тежко, предава Канал 3.  Сигнал за инцидента е получен вчера, съобщиха от ОД на МВР. По данни на подателя същата сутрин около 06,00 часа във във фургон в стопанския двор в Хотница е намерил в безпомощно състояние и с множество травми в областта на главата 70-годишен мъж от с. Богатово.  Той е бил работник в стопанския двор и е живеел във фургона, където е намерен. Пострадалият незабавно е бил откаран в МОБАЛ „Д-р Стефан Черкезов” във Велико Търново с фрактури на черепа, контузия на мозъка и множество травми по главата, с опасност за живота.  На местопроизшествието е извършен оглед от дежурна оперативна група при РУ – Велико Търново. Образувано е досъдебно производство по чл. 129, ал.2 от НК.  Работата по изясняване на случая продължава под ръководството на Районна прокуратура – Велико Търново.  ", "date": "2018.10.06", "title": "Зверство в Търновско: Дядо бит с брадва по главата и зарязан да бере душа "}
{"url": "http://epicenter.bg/article/Sudanets-udaril-kolata-na-saprugata-na-Volen-Siderov--naletyal-na-boy-/165205/3/0", "text": "Суданец гражданин е ударил с автомобила си колата на съпругата на Волен Сидеров - Деница, след което налетял на бой и я обиждал с думи. Като видял, обаче, че в колата имало още една жена - приятелка на Деница и невръстният ѝ син, наглият нарушител се оттеглил.  За случката разказа във Фейсбук и в предаването си по ТВ \"Евроком\" евродепутатът Николай Бареков. Съводещият му Димитър Байрактаров също присъствал на инцидента. Според тях двама суданци били в джипа, но единият избягал.  От полицията съобщиха официално за инцидент в столичния кв. \"Витоша\", но без да споменават имена:  Около 20.00 часа снощи е настъпило леко пътнотранспортно произшествие между два джипа в района на столичния кв. „Витоша“. По първоначални данни при разминаването били засегнати страничните огледала на превозните средства. След инцидента, за който не е подаван сигнал на единия телефонен номер 112, водачът на единия джип започнал да обижда жената, управлявала другия автомобил. Жената успяла да се оттегли. В района на бул. „Г. М. Димитров“ тя била застигната от мъжа, който я принудил да спре, излязъл от джипа си и проявил словесна агресия към нея.  Наблизо патрулиращ полицейски екип забелязал случващото се и веднага се отзовал на място, за да прекрати агресивното поведение на шофьора - 40-годишен судански гражданин. Мъжът е отведен в Столично районно управление, а по случая е образувана преписка за хулиганство.  ", "date": "2018.10.06", "title": "Суданец ударил колата на съпругата на Волен Сидеров, налетял на бой "}
{"url": "http://epicenter.bg/article/Zadarzhan-e-izvergat--prebil-starets-v-Tarnovsko-/165210/3/0", "text": "52-годишен мъж от Габрово с 40 криминални регистрации и 16 присъди е извършителят на побоя в село Хотница. Това съобщи на брифинг директорът на Областна дирекция на МВР – Велико Търново комисар Димитър Машов, предаде репортер на Радио „Фокус“ – Велико Търново.  Сигналът за инцидента е получен в 06.30 часа днес от 66-годишен мъж от село Хотница, собственик на ферма. Той e съобщил, че на територията на своето стопанство е открил един от работниците си в безпомощно състояние.  Незабавно на мястото са изпратени екипи на Спешна помощ и на Районно управление на МВР - Велико Търново. Мъжът е транспортиран до болница. Установено е, че това е 70-годишеният Ж. А. А. от село Богатово, пастир във фермата. Той е с множество наранявания в областта на главата, в тежко състояние.  Уведомена е Районната прокуратура във Велико Търново, под чието ръководство е започнало събиране на данни и доказателства с цел установяване на извършителя на престъплението. В 17.00 часа в хотел в Габрово е задържан 52-годишният В. М. А. от същия град, който е направил пълни самопризнания за случая.  Задържаният има 16 съдебни регистрации и 16 пъти е лежал в затвора. Последно е бил осъден за кражби, но е освободен през 2016 година. В деня на извършеното престъпление той е започнал работа във фермата в село Хотница. Същата вечер между Ж. А. А. и В. М. А. е възникнал спор.  52-годишният мъж ударил с тесла пострадалия, след което хванал такси, за да се прибере в Габрово. Извършителят на побоя е признал, че е употребил алкохол. По данни на собственика на фермата пострадалият не е пил. На В. М. А. е наложена мярка „задържане под стража“ за срок от 72 часа.  ", "date": "2018.10.06", "title": "Задържан е извергът, пребил старец в Търновско "}
{"url": "http://epicenter.bg/article/Chetirima-ot-obvinenite-za-dalaveri-s-onkolekarstva-ostavat-v-aresta-/165227/3/0", "text": "Специализираният наказателен съд се произнесе по искането на прокуратурата да остави в ареста задържаните преди дни седем души за нерегламентирана търговия с лекарства за онкоболни, предаде БНР.  Соченият за ръководител на групата Милослав Пейков, а също така Борислав Сотиров, Калоян Молалийски и Делян Гонсузов остават под стража, тъй като има опасност за извършат ново престъпление.  Зора Балчийска, Небесна Балчийска и Светлана Тюлекова ще са под домашен арест заради здравословни причини.  Мярката подлежи на обжалване в тридневен срок.  Наблюдаващият прокурор Лидия Манолова допусна да има още обвиняеми по делото.  ", "date": "2018.10.06", "title": "Четирима от обвинените за далавери с онколекарства остават в ареста "}
{"url": "http://epicenter.bg/article/Prof--Aleksandar-Marinov--Dvoyniyat-standart--proyavyavan-ot-Zapada-i-ES--se-prevrashta-v-norma-u-nas/165197/2/48", "text": "Двойният стандарт, проявяван от Запада и ЕС, става заразителен и се превръща в норма за поведение у нас. Това каза за седмичното обзорно предаване „Метроном“ на Радио „Фокус“ политологът проф. Александър Маринов.  Той определи двойния стандарт като алиби и пример за управляващите в България. Проф. Александър Маринов коментира и явлението „двоен стандарт“ спрямо майките на децата с увреждания.  „Всяка конкретна общност – териториална, социална, професионална – има пълното право да изисква от властта аргументи и отчет за изразходването на публичните средства. Въпросът е не да се отделят едни пари, които освен това не стигат. Ако политиката не се промени, в конкретния случай определени социални политики спрямо хората с увреждания или в неравностойно положение, тези пари ще изтекат както вода в пясъка в пустиня и нещо няма да се промени. Майките на децата с увреждания са абсолютно прави, когато казват, че не просто искат една финансова „порция“, а искат промяна на правилата и нормативите на държавата“, обясни проф. Александър Маринов.  Според него силите, които действат за промяна и общественият натиск в страната, нарастват.  В България има нужда от смяна на модела на управление и властта да се упражнява в интерес на обществото, допълни той.  ", "date": "2018.10.06", "title": "Проф. Александър Маринов: Двойният стандарт, проявяван от Запада и ЕС, се превръща в норма у нас"}
{"url": "http://epicenter.bg/article/Rumen-Petkov--Balgariya-da-kazhe--che-Makedoniya-e-dobre-doshla-v-ES-i-NATO-kato-Republika-Makedoniya-/165198/2/48", "text": "България трябва да каже, че Македония е добре дошла в ЕС и НАТО като Република Македония. Това каза председателят на АБВ Румен Петков в предаването „Седмицата“ по Дарик радио.  „АБВ е единствената партия, която зае ясна и категорична позиция за Македония. За съжаление, българските институции и парламентарно представените партии предпочетоха да замълчат или бяха неадекватни. Не може български министър, който и да е той, да подкрепи името „Илинденска Македония“, защото това е пряк грабеж на нашата история. Не може и ние да страним от преговорния процес за днешния и утрешния ден на Македония, както и не може три дни след един провалил се референдум да продължаваме да не проявяваме интерес и да не искаме да заемем ключова роля в бъдещето на Македония“, каза още Петков.  Той посочи, че вече евроатлантическата ориентация на Скопие е лъжа.  „След цялата пропагандна машина – след като шефът на НАТО, канцлерът на Германия, канцлерът на Австрия, военният министър на САЩ, премиерът на Великобритания и т.н. се изсипаха в Македония и спечелиха 30%, от които повечето албанци, и посочиха, че това е успех, значи наистина сме се разделили с категорията „почтеност“ в политиката. На шефа на НАТО трябва да му е ясно, че той отвращава хората с появата си. Защото това беше референдум, за който македонците казаха: „не ни занимавайте сега с НАТО и ЕС“. И ако не виждаме, че всеядността на ЕС и НАТО е вредна, сме много далеч от истината“, коментира Петков.  Той заяви, че Македония трябва да си се нарича Република Македония.  „Ние сме първата държава в света, която призна Република Македония. И ако искаме да лидираме процеса, днес трябва да кажем, че тя е добре дошла в ЕС и НАТО като Република Македония. Другото е мълчание, от което губи България“, обясни Петков.  Той посочи, че България има големи пропуски във външната си политика.  „Не трябва да бъркаме разходките с решаването на проблеми“, обясни Петков.  Лидерът на АБВ посочи, че срещите с посланици на арабски страни, които е провел, са били много успешни.  „Те са голям шанс България да се върне в един свят, в чието изграждане е участвала активно. Обучили сме над 2500 ливански студенти и голяма част от тях сега сa в ръководството на ключови позиции. И ако загърбим тази част на света, ще загубим много“, коментира той.  ", "date": "2018.10.06", "title": "Румен Петков: България да каже, че Македония е добре дошла в ЕС и НАТО като Република Македония!"}
{"url": "http://epicenter.bg/article/Karadaya--Alternativata-na-tazi-haotichna-vlast-e-programa-za-uskoreno-razvitie-i-DPS-shte-ya-predlozhi/165200/2/0", "text": "  Ръководството на ДПС, депутати и евродепутати, областни председатели и кметове на Движението са се събрали, за да актуализират програмата на партията с оглед на новите реалности.   Председателят на ДПС Мустафа Кардайъ е направил оценка за сегашната ситуация в страната и на управляващите, според която \"управляващите концентрират и пропиляват енергията си в потушаването на различни конфликти и опити за прикриване на важните проблеми в обществото\".   Ситуацията е \"скандал след скандал\", а управлението действа на принципа проба и грешка без ясна визия. , е подчертал Карадайъ.   ДПС вече е актуализирала своята управленска програма, каза още Карадайъ.  ", "date": "2018.10.06", "title": "Карадайъ: Алтернативата на тази хаотична власт е програма за ускорено развитие и ДПС ще я предложи"}
{"url": "http://epicenter.bg/article/Rumen-Petkov--Sled-Nova-godina-KEVR-nyama-da-mozhe-da-spre-poskapvaneto-na-toka-/165206/2/48", "text": "Сега КЕВР спря поскъпването на тока, но след Нова година няма да успее и това е най-голямото предизвикателство пред правителството в момента. Това каза председателят на АБВ Румен Петков в предаването „Седмицата“ по Дарик радио.  „Най-важната тема в България в момента са енергийните въпроси. И един от тях, който бяга от вниманието на управляващите, е съсипията в енергетиката. Ценообразуването е нещо, на което не малка част от българските граждани няма да издържат. И с тази тема се спекулира - хвърля се вина и върху КЕВР, и във всички посоки. В момента се прави една стъпка, която е откровено престъпление към енергийната сигурност в страната – обединяването на АЕЦ „Козлодуй“ с „Марица Изток – 2“. Без да се коментира, че в последните 5 години цената на вредните емисии от 5 евро отиде на 20 евро“, каза още Петков и посочи, че тези неща някой трябва да ги плати.  „И като бягат от тази тема и управляващи, и опозиция, всъщност бягат от решението да се гарантира бита и да се предприемат действията, които да отговарят на българската икономика. А това е проблем. Защото сега КЕВР спря поскъпването на тока, но след Нова година няма да успее да го спре. И смятам, че най-голямото предизвикателство, пред което е изправено правителството в момента, е това. Но от тази тема бягат всички в парламента, защото са съучастници в една или друга степен. Няма обяснение и защо БСП не коментира обединяването на тези две генерално различни едно от друго дружества“, коментира Петков.  Той посочи, че АБВ отдавна е предупреждавала, че нещата ще се докарат до там да купуваме руски газ от Турция.  „Тогава всякакви дейци обясняваха, че „Турски поток“ няма да се случи и ние ще купуваме газ от друго място. Т.е., в енергетиката имаме една серия от въпроси, които са страшно важни“, каза още Петков.  Лидерът на АБВ посочи, че другата важна тема сега е здравеопазването.  „Това е първият министър на здравеопазването на 1990 г. у нас, който слага на масата два варианта за реформи и е готов да чуе трети. И е готов да има дискусия. Ние от АБВ подкрепяме тази дискусия и имаме експерти, които са много добре подготвени за нея“, коментира Петков. Той обясни, че и в двата варианта имат един проблем, който е тежък.  „В тях водещо е финансовото състояние, а водещ трябва да е човекът. Затова говорих с министър Ананиев и ние ще предложим нашата визия със стремежа да бъдем полезни в една дискусия, в която всички трябва да сме дейни участници, ако искаме да постигнем нещо добро“, каза още той.  ", "date": "2018.10.06", "title": "Румен Петков: След Нова година КЕВР няма да може да спре поскъпването на тока "}
{"url": "http://epicenter.bg/article/Ivan-Garelov--Imame-interes-Makedoniya-da-vleze-v-ES--zashtoto-shte-granichim-s-narod--blizak-do-nas/165217/2/0", "text": "„Да се говори за национални характери в случая с Македония не е случайно. Не беше необходима цялата тази пропаганда. При нас нямаше такива настроения за влизане в ЕС. Македонците предпочетоха да не гласуват и трябва да се види какво произтича от това , каза в предаването „Офанзива с Любо Огнянов” по Канал 3 журналистът Иван Гарелов.  „Неуспехът на Заев се отрази на още двама премиери на Балканите - единият е Ципрас, който е изправен пред парламента, ако пък се направят избори, не се знае какво ще се случи. Бъдещето му никак не е розово. Косвено се отразява и на Бойко Борисов. Идват евроизбори и може да се каже, че някои от алтернативите пред него няма да играят голяма роля. В момента се дестабилизира обстановката на Балканите. Сега се изостря и неизвестността пред Гърция и Македония, а идва година на избори”, каза още той.  „Бих казал, че размяната на територии между Косово и Сърбия създава прецедент. Ако се започне, може да се преначертаят границите на Балканите. Въпросът е кои от големите сили ще надделеят в битката. От това ще зависи дали някой може да диктува размяната на територии. Македония е обособена държава - архитектурата, начина на живот, дори и контрабандата. Ние от друга страна имаме интерес Македония да влезе в ЕС, защото ще граничим с народ, който е близък до нас”, каза Иван Гарелов.  „Ние не обърнахме достатъчно внимание на значението на срещите в ООН. Американският президент имаше реч, която може да доведе до промяна на света. В САЩ предстоят избори за конгрес и всичко, което ще се случи до тогава, е важно. Ако Доналд Тръмп не спечели изборите, ще бъде бламиран, ако не и отстранен. Ако пък той успее да победи на тези избори, ще реализира политиката си, която е против либерализма и може да изкара втори мандат”, категоричен беше журналистът.  ", "date": "2018.10.06", "title": "Иван Гарелов: Имаме интерес Македония да влезе в ЕС, защото ще граничим с народ, близък до нас"}
{"url": "http://epicenter.bg/article/Hristo-Prodanov--BSP--Politikata-i-biznesat-ne-tryabva-da-varvyat-raka-za-raka/165219/2/0", "text": "  Здравната каса по закон няма право на печалба, докато на застрахователните компании това им е целта. Ние взимаме от бедните българи и пълним гушите  на застрахователите. Ние сме за смяна на модела на управление. Най-малкото търговския закон нее съвместим с хипократовата клетва, те трябва да се занимават с лечение, а не с търговия на клиенти. Докторите за съжаление са точно такива. Не търсихме ДПС, защото ми прави наблюдение, че работят добре с ГЕРБ и пример за това е спирането на гласуването за конституционен съдя. Ще ви дам и друг пример - по време на управлението на ГЕРБ, ТЕЦ Варна се придобива от депутат на ДПС , каза още той. Политиката и бизнесът не трябва да вървят ръка за ръка, защото това пречи и създава всички съмнения в обществото. Конкретно аз никога не съм си комуникирал със смс-и със властта. Нямам доказателства и не мога да кажа дали някой от партията го е правил. Имаше разговор в партията и Корнелия Нинова каза, че не е приемливо. Ако съобщенията са били по работа за общинските им дела например- няма нищо лошо, но ако е за лични услуги не трябва да се случва, категоричен беше Проданов. Националният съвет на БСП е национален съвет на една истинска партия - със спорове и дискусии. Цветан Цветанов е получил някакво провидение като е казал, че искаме да доведем до избори - нали за това са тези вотове на недоверие. С вота искаме сваляне на правителството, но има и друг аспект- дебат по темата здравеопазване и да последва нещо конструктивно и кардинално. Ние не яхваме и протеста на майките, ние сме там да ги изслушваме, каза новият зам. председател на групата на БСП. С ГЕРБ няма как да има коалиция, защото това е да излъжеш 1 милион българи. Принципни различия имаме огромни и това ще е пагубно за БСП. Ние предлагаме съвсем различни неща за здравеопазване и образование. С такава коалиция като сега, не следва нищо добро за страната ни. Важно е по наболели политически въпроси да има разбирателство - всичко друго може да го намерите в управляващите, заяви Христо Проданов.", "date": "2018.10.06", "title": "Христо Проданов, БСП: Политиката и бизнесът не трябва да вървят ръка за ръка"}
{"url": "http://epicenter.bg/article/Nikola-Filchev--Predi-30-godini-balgarskiyat-narod-izbra-kapitalizma--a-toy-e-dalboko-nespravedliv/165220/2/0", "text": "  „След 90-те години демократите ни убеждаваха, че животът ще стане по-хубав. Държавното имущество стана частно. Днес държавата е бедна, тя не притежава имущество. То е в ръцете на олигарси, които забогатяха по престъпен начин. Те влияят и върху политическата власт и манипулират общественото мнение“, подчерта Филчев.   „По своята същност капитализмът е дълбоко несправедлив, неравенството е дълбоко заложено в него. Народът с право нарича приватизацията престъпна“, отбеляза той.   По думите му прокуратурата вече е едно деловодство. „     Що се отнася до мен - за седем години съм работил с двама президенти, министри, президенти, премиери.   Когато излизаха съобщения - проведе се среща с главния прокурор за смачкване на престъпността, всъщност се е говорело това. Но нищо ново. Правосъдието винаги е било използвано за политически цели.\"       Трябва да сме наясно, че преди 30 години българският народ, ръководен от своите държавници, напраси своят избор и той беше да строим капитализъм. Днес нямаме основания да сме недоволни, това е един дълбоко несправедлив социален строй. Кому принадлежат средствата за производство?  След 90-та година демократите ни убеждаваха, че животът ще стане по-хубав, в резултат на това се проведе раздържавяване, днес държавата вече е бедна, имуществото е в 10 души олигарси. Хора, които забогатяха по престъпен начин в резултат на приватизацията и придобиха не само икономическа, но и политическа власт, да назначават министри, да манипулират общественото мнение чрез мощния медиен апарат, който притежават и днес живеем в класово общество от две класи - на капиталистите, малкото и трудещите се, които са много. Това е изборът, няма от какво да се оплакваме, това е капитализмът.    Нашите хора си направиха избора, скачаха тогава по площадите.      Два са въпросите - дали нашата приватизация беше честна, народът с право я нарича разбойническата приватизация на Костов. Имаше тогава официална държавна политика, идваха консултанти от америка, Западна Европа и те раздържавяваха, като го раздадоха на приятелите си.  Капитализмът е един дълбоко несправедлив строй.  Това е съдържанието на прословутия разговор преди години в ресторант \"Крим\".  Без оперативните възможности на МВР и финансовите контролни органи, прокуратурата не можеше да направи нищо, тя става чиновническа.         Хайде да видим нашите министри и президенти какво направиха за седем години. В някакво странно раздвоение са, били някакви дребни чиновници, докопали се до властта и изведнъж ги обзема треска да строят, защото строителството носи много пари и второ - купуват хотели. Като ги питаш нещо, почват да се занимават с държавните въпроси, а с какво се занимават, да говорят за кюфтетата, за чаршафите, за компаньонките.  Кажи, че си хотелиер, а не министър.    Като стана дума за сегашните акции -   В петък вечер казва - аз съм дежурен и какво става - отпред пази полицията, отзад изнасят бутилките и в понеделник като отиват, се оказва, че акцията е провалена. Те са стари познати с Миню Стайков, когато той извършва катастрофа със загинал, а Костов работи по случая.    А какво - всички се надпреварват да му прислужват, подарява пушки на президента Първанов, той му връчва медал. После като се стигне до катастрофата, стане скандала, действа и МВР и питат защо така. Има много олигарси, които са ми предлагали приятелства, но винаги съм казвал - не, няма нужда.     Може да ми тежи на съвестта, ако не съм положил усилия.  . Не смятам, че съм в дълг на обществото, всичко, което е можело да бъде направен, съм го направил. При Кобурга пипаха по-европейски, по-деликатно.  . Като ме питат - ти какво направи?   Главният прокурор не е да прави строежи. Той има една задача - да пази независимостта на прокуратурата.  Що се отнася до мен - за седем години съм   Когато излизаха съобщения - проведе се среща с главния прокурор за смачкване на престъпността, всъщност се е говорело това. Но нищо ново. Правосъдието винаги е било използвано за политически цели.       Аз не знам какви са сегашните отношения на прокурорите с изпълнителната власт, но това, което се вижда е, че   Тя повдигна обвинение на редица олигарси за злоупотреби, второ - обвини редица държавници, министри и депутати за корупция и то от различни политически сили, за това се иска много кураж.  Вземете Костов с неговите маши - министър Емануил Йорданов и гнома Атанас Атанасов, които се занимаваха основно с компрометиране и подслушване на главния прокурор, който тогава бях аз. А сега е различно и това се дължи на тона, зададен от Бойко Борисов, който им казва, че прокурорите трябва да се уважават и обществото има нужда от това. Ефективността на наказателното правосъдие зависи от справедливост, бързина и необратимост.     Изпитвам срам, когато ме питат защо например се бавят дела за катастрофи. Защото съм работил при други условия. Например бях съдия във Варна, така започнах и изпитах бюлетин, когато министърът на правосъдието обръща внимание, че е забавил мотивите по дело с един месец. Те имат ли си хабер какво беше, бяхме отлично действаща съдебна система. Извършихме конституционна реформа, разделихме ВСС на две, създадохме инспекторат, създадена е страшна администрация сега. Преди ВСС ходихме по един час, следователи и прокурори не си напускаха работата, сега те са администратори, като създадоха стотици души комисии, отдели, секции, взимат заплата хиляди, коли, секретарки, кабинети.      \"Всички решения ни ги показа Китай - важното имущество остава в държавата, а не на Ветковците. Правосъдието е огледало на обществото и не може да излезе от огледалото на цялата система. Трябва да има неизбежност и бързина при наказанията. След 90-та година имаше два тъмни периода на разбиване на кадрите. Първият беше по времето на СДС, когато всички държавни ръководители станаха адвокати. Които и един ден не са се грижили за държавния интерес, това беше една чистка по уж политически причини. Вторият тъмен период е, когато Първанов инсталира своите съветници Борис Велчев и Лазар Груев за главен прокурор и председател на върховния съд.  В същото време същият пазител на морала Велчев като излезе уикилийкс - докладва на американския посланик, че прокуратурата на Филчев е терористична организация, ако трябва да говоря в същия дух, ще кажа - ми неговата прокуратура е една гей компания. Помня как си взе изпита като студент, по един скандален начин, но той Велчев си е проблем на Първанката.      Филчев обвини   \"Като излязат от властта, министрите започват да строят и стават хотелиери, защото там има много пари.  Не смятам, че съм в дълг към обществото.  , каза още юристът.", "date": "2018.10.06", "title": "Никола Филчев: Преди 30 години българският народ избра капитализма, а той е дълбоко несправедлив"}
{"url": "http://epicenter.bg/article/Ministri-idvat-na-kraka-zaradi-kamenna-kariera-kray-Plovdiv/165221/2/0", "text": "Над 300 жители на 7 села излязоха на протест, за да кажат „Стоп на кариерите в Белащица”. Шествието тръгна в 12 часа от центъра на пловдивското село Белащица по маршрут, пресичащ селата Белащица и Браниполе, до кръговото кръстовище на околовръстния път на Пловдив и Кукленско шосе.   В мирния поход се включиха жителите на Белащица, Брани Поле, Брестник, Марково, Куклен, Гълъбово и Цар Калоян, за които прахът, шумът и взривовете са ежедневие.   Това е трети поред протест на жителите от региона, само месец след предходната масова проява, която се състоя в деня на Съединението.   „10 хиляди души са заложник на двете каменни кариери, които се експлоатират от 50-60 г. Те са само на 800 м от населените места и едва на 12 км от центъра на Пловдив. Зам. кметът на областния град Розалин Петков призна, че кариерите са основен виновник за замърсяването в района“, коментира Юлия Бочева, представител на протестиращите.   Хората за пореден път бяха категорични, че искат прекратяване на концесията след изтичане на договорите съответно през 2021 и 2023 г. Те са твърдо против продължаване на работата в района, каквито намерения обяви концесионерът „Холсим“. От фирмата искат увеличаване на площта с 50 дка за още 25 г., а процеудрата за разрешения тече в момента. Апетити в района има и от нов инвеститор, който желае да започне проучване за подземни богатства  в площите \"Сантала\" и \"Сантала-2\" в землищата на с. Белащица, общ. Родопи и с. Гълъбово, общ. Куклен.   Размерите на засегнатите планински територии са огромни  - повече от 53 хектара. Унищожени са стотици декара млади гори и е деформиран ландшафтът на планинските склонове на Родопа планина.   Истинска екокатастрофа обаче грози региона, ако се продължи с разширяване на териториите на кариерите или разкриването на нови в непосредствена близост. Четири водоизточника са в близост до кариерата на \"Холсим\". Дейностите свързани при добиване на подземни богатства могат да доведат до рязко спадане на подпочвените води, до нарушаване функционирането на изградени помпени станции и намаляване дебита на помпените машини за питейна вода.   Междувременно на протеста в събота се появи представител на една от фирмите, които иска разрешение за добив в района. „Още в понеделник ще оттегля инвестиционното намерение за нова кариера над Белащица“, обеща Илиян Филипов, собственик на ПИМК. Той обясни, че е започнал процедурата, за да предотврати опитът на „Холсим“ да получи нова концесия.   На 12 октомври на място се очакват министрите на енергетиката Теменужка Петкова и на околната среда Нено Димов, за да обсъдят проблема с местните хора, както и бъдещата рекултивация на терена.   „Ако компетентните органи не се съобразят с исканията ни за спиране на дейност и да не се разреши такава за нови 50 дка, ще организираме хората от седемте села и ще ги докараме в София. Те чакат само сигнал. Тогава ще спретнем такъв протест, който не може да си представят.  Защото не може повече властимащите да не се съобразяват с исканията на хората, които искат само чиста природа и спокоен живот”, категоричен е Емил Георгиев от \"Екогласност\".На протеста той показа карта, според която фирмата извършва дейност извън договорените площи.   За казуса вече са сезирани  министърът на енергетиката Теменужка Петкова, екоминистърът Нено Димов, здравният министър Кирил Ананиев, социалният министър Бисер Петков, земеделският минстър Румен Порожанов и шефът на Агенция „Пътна инфраструктура“ инж. Светослав Глосов.  Те се надяват ресорните институции да вземат бързо и адекватно решение по проблема.   Местните обаче са убедени, че без намесата на премиера Бойко Борисов, казусът няма да бъде решен.", "date": "2018.10.06", "title": "Министри идват на крака заради каменна кариера край Пловдив"}
{"url": "http://epicenter.bg/article/Hasan-Azis-na-sevinara-na-DPS--Vse-oshte-samo-10--ot-mestnite-finansi-sa-na-razpolozhenie-na-obshtinite/165222/2/0", "text": "  На 5 октомври се даде старт на семинар на Движението за права и свободи с тема „Перспективи за сигурността и устойчивото развитие – актуализиране на програмата на ДПС с оглед на новите реалности“.   На семинара присъстват ръководството на ДПС, членовете на ЦОБ, парламентарната група на ДПС, евродепутати, областни председатели на ДПС, общински кметове от ДПС и ЦОС на младежката организация.   Семинарът има за цел да актуализира програмата на ДПС в отговор на националните и европейски предизвикателства. Представих панела за Местно самоуправление, като засегнах наболели въпроси за българските общини през последните години.   .      и местната администрация, актуализиран Закон за местните данъци и такси за да се спре порочната практика за прехвърляне на правомощия без ресурси на към общините и да се даде възможност на местната власт за нови приходоизточници.     , в който ясно и точно да се аргументира дейността на второ ниво на управление, което да не бъде за сметка на по-слабите във финансово отношение и на по-малките общини.   Т  като следствие на статистическите анализи на доходите и механичното движение на населението. София, Пловдив, Варна и Бургас са районите, които привличат хората от всички други области.    от няколко години, а категоричният аналитичен извод е за устойчива централизация на управлението, което поставя в пълна зависимост общините от правителството.     Административната и финансова децентрализация се нуждае от спешен рестарт в съответствие с Европейската Харта за местното самоуправление.    и използване на данните от кадастъра – налага се сериозна работа за приемането на Общите устройствени планове.      на територията прехвърли горещия картоф в ръцете на местната власт, но без да е осигурен надежден източник за финансиране на комплексни и мерки, които да доведат до реалното решаване на болезнен проблем на значителна част от хората в нашата страна.      За близо десетгодишните усилия едва 5% от хората нашата страна използват предлаганите услуги, а европейската практика е за над 55-60%.    с Правителствената програма за увеличение на субсидиите за пътищата.  . Анализите показват, че държавната пътна инфраструктура на 60% е в добро, докато общинската на 70% е в лошо състояние.    и подпомагането на дуалното обучение съгласно очакванията на местния бизнес. На десето място решаването на демографския проблем – реални политики за задържане на младите хора в България и увеличаване на раждаемостта.    Намалява броят на живороденитe деца и коефициентът на обща раждаемост, увеличава се броят на починалите лица и коефициентът на обща смъртност.  ", "date": "2018.10.06", "title": "Хасан Азис на семинара на ДПС: Все още само 10% от местните финанси са на разположение на общините"}
{"url": "http://epicenter.bg/article/Skopie-iska-da-izvadim-Makedoniya-ot-spisaka-s-balgarskite-regioni-ot-uchebnitsite-po-stara-istoriya-/165224/2/0", "text": " Според информация на скопския телевизионен канал Сител, цитиран от Агенция \"Фокус\", това са обсъждали членовете на смесената македонско-българска комисия, защото на българите им пречи, че държавата на Самуил е представена като македонска, а на македонските – българизацията на самуиловото царство. Комисията бе създадена с решение на двамата премиери - Бойко Борисов и Зоран Заев. Предложено е да се добавят източници и аргументи, за да няма различно тълкуване.    Професор Драган Георгиев, член на македонската група, от своя страна, заяви, че има място и нужда от подобряване на съдържанието на учебниците.  „Прецизно използване на възприятието за другия, например как македонският народ е употребен в българските учебници и как българският при нас. Забележки около възвеличавания и националистическо съдържание. Така че има конкретни забележки и от двете страни и има много място за подобряване, за да имаме педагогика за изграждане на мир и избягване на конфликти“, заяви македонският професор.  Праисторията, античността и средновековието са били обсъжданите теми от смесената комисия, а за Илинден ще се говори на някое от следващите заседания. Разгледани са и няколко исторически имена, които трябва да се отбелязват като общи празници.  „   През следващите два месеца членовете на комисията трябва да подготвят писмено всички забележки, които имат, за което от македонската страна казват, че ще се консултират с експерти.   Към края на ноември отново ще заседават в София, където ще сравнят писмените си аргументи. Македония има седем представители в комисията, от които един е антрополог, а останалите са историци.  ", "date": "2018.10.06", "title": "Скопие иска да извадим Македония от списъка с българските региони от учебниците по стара история "}
