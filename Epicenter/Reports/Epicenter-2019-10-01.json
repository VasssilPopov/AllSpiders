{"url": "http://epicenter.bg/article/Rumen-Radev--Neizmenno-shte-si-zadadem-vaprosa--Izgubihme-li-se-v-prehoda-/194271/2/0", "text": "По време на прехода България прие една демократична Конституция, в която приехме принадлежност към фундаментални ценности – свобода и мир, хуманизъм, равенство, толерантност и справедливост. Това каза президентът Румен Радев в изказването си във форума „30 години от промяната“ по повод 25-ата годишнина на фондация „Фридрих Еберт“ в България, предаде репортер на Агенция „Фокус“. \"Благодаря за поканата и възможността да споделя с вас това знаково за българския обществено-политически живот събитие.   Събитие, в което отбелязваме 25 години от съвместната работа на фондация „Фридрих Еберт“ с българските институции, общество и много важно - българските граждани. Отбелязваме една богата история, в която виждаме приносът на тази фондация за разгръщането на демократичните промени в България\", допълни той.   \"Отбелязваме обаче и тридесет години промени. Промени, които ние наричаме с една простичка дума „Преход“. Аз нямам амбицията да се впускам в някакво тълкуване на този основен философски въпрос. По-важното е, че този преход засегна не едно поколение в България. На практика всички нас в тази зала. Когато днес се връщаме към тази история и когато ще видим изложбата ние неизменно ще си зададем въпроса „Изгубихме ли се в прехода?“ и какво успяхме и какво не успяхме за тези години. Аз мога да кажа, че ние успяхме да свършим не малко. България прие една демократична Конституция\", каза държавният глава.   Той отчете, че нея е заложено принадлежност към фундаментални ценности – свобода и мир, хуманизъм, равенство, толерантност и справедливост. \"Конституция, в която се утвърждават демократичните принципи – плурализмът и разделението на властите\", каза още президентът.   Защо България продължава да се топи и защо демографската криза е в момента най-голямата заплаха за настоящето и бъдещето на страната, попита Радев.    \"Икономическите реформи, макар и изключително трудни, макар и много спорни в някои отношения, особено откъм процесите на приватизация, успяха да ни придвижат от централизирана планова икономика към пазарна с неприкосновеност на частната собственост и свободна стопанска инициатива. Постигнахме две стратегически за страната ни цели – членство в НАТО и ЕС. Успяхме да придвижим обществено-политическия живот в посока към демократично управление\", каза още президентът.    \"Но целият този процес бе свързан с едни дълбоки, понякога съпроводени с катаклизъм, обществено-политически промени. Това бързо ни лиши от илюзията, че преходът е еднократен акт. Не. Той се оказа сложен, многовекторен, дълбок процес, зареден с много енергия, надежди и очакване, но и с много превратности и разочарования. Затова ние днес с основание си задаваме тревожни въпроси защо 30 години след началото на тези положителни промени, след като постигнахме тези стратегически цели – членове на НАТО, част от ЕС, защо България продължава да се топи и защо демографската опустошителна криза е в момента най-голямата заплаха за настоящето и бъдещето на страната.    Защо не успяхме да постигнем желаните стандарт и качество на живот и стотици хиляди българи живеят днес в бедност и социално изключване\", каза още в речта си президентът.   Каквито и икономически и социални модели да прилагаме, каквито и секторни политики да развиваме, каквито и бюджетни приоритети да определяме, и каквито и пари да раздаваме особено преди избори, ние няма да постигнем желаната цел, защото тя зависи от политическата среда и от начина на управляване на политическата власт, каза още президентът.    „Защо не успяхме да постигнем висок устойчив икономически темп на развитие, който да ни закара по-бързо към това средно равнище за Европа и да дадем някаква перспектива на нашите млади хора, така че те да остават тук в България, тук да търсят своето бъдеще. Те са умни и виждат, че темповете, с които се движим няма да им дадат във времевата рамка на техния активен живот този стандарт, който те желаят“, каза президентът.    „Ние свикнахме да търсим отговор на тези въпроси в пространството на цифрите, на статистическите измерители, на икономическите и социалните модели, на данъчната политика и на всички механизми, които движат администрацията и бизнеса“, допълни още Радев. „Но в това пространство можем да намерим, според мен, оценка на състоянието, в което се намираме. Но няма да можем да дадем отговор на важните въпроси, които ни вълнуват в момента“, подчерта той.   ", "date": "2019.10.01", "title": "Румен Радев: Изгубихме ли се в прехода? Защо България продължава да се топи?"}
{"url": "http://epicenter.bg/article/Borisov--Balgariya-e-s-izklyuchitelen-turisticheski-potentsial--treti-sme-v-Evropa-po-artefakti/194176/2/0", "text": "„Йордания е изключително важен и желан партньор за България. Ние оценяваме ролята и влиянието на Кралството в регионален и глобален план затова целта пред България е да развиваме взаимноизгодни отношения в области от стратегическа важност за двете страни“.   Това заяви министър-председателят Бойко Борисов по време на срещата си с принцесата на Йордания - Нейно кралско височество Дана Фираз.  Принцеса Фираз е посланик на добра воля на ЮНЕСКО и председател на „Петра Нешанъл Тръст“ - най-старата национална неправителствена организация в областта на опазването и съхраняването на наследството на Йордания. Премиерът Борисов подчерта, че свидетелство за категоричната воля за издигането на равнището на връзките между двете държави е активизирането на двустранното сътрудничество в редица ключови сфери.  Фокус на разговора бе развитието на културно-историческия туризъм, както и на програми за внедряване на обучението за съхранение на културното наследство от най-ранна възраст.  „Страната ни е с изключителен туристически потенциал и е трета по брой артефакти в Европа след Гърция и Италия“, изтъкна премиерът Борисов и добави, че българското правителство подкрепя идеята за неразривната връзка между културата и туризма. Министър-председателят Борисов акцентира, че туризмът като икономически сектор, въпреки голямата международна конкуренция, все повече утвърждава България като разпознаваема и предпочитана дестинация. В тази връзка близо 12% от БВП у нас се формира от туризма, който през миналата година привлече за първи път над 9,2 млн. чуждестранни гости. Секторът обхваща 11 на сто от общата заетост в страната и заедно със съпътстващите го индустрии е част от устойчивото развитие на икономиката на България.    В рамките на посещението на принцеса Дана Фираз у нас бе договорено да стартира пилотна инициатива за обучение на подрастващите в съхранение и опазване на културното наследство като се ползва опитът на “Петра Нешанъл Тръст“ за представяне на историческите паметници по подходящ и автентичен начин. За целите на инициативата бе договорено подписването на Меморандум за сътрудничество между Министерство на туризма на България и „Петра Нешанъл Тръст“.  „Обезпечаваме възможностите за мащабни археологически дейности на учените не само защото сме убедени, че съхранението на културно-историческото наследство е залог за устойчиво развитие, а защото приемаме, че ангажиментът ни към него е равнозначен на отношението ни към бъдещите поколения“, каза още премиерът Борисов пред принцеса Дана Фираз. В хода на разговора министър-председателят изтъкна отдадеността й по отношение на работата й децата от най-ранна възраст да бъдат обучавани за ценността на културното наследство.  „Образованието е друг основен приоритет на българското правителство и всяка инициатива, която възпитава не само манталитет на успешна икономическа реализация, но и уважение към историята, е повече от достойна за уважение“, заключи премиерът Борисов.  ", "date": "2019.10.01", "title": "Борисов: България е с изключителен туристически потенциал, трети сме в Европа по артефакти"}
{"url": "http://epicenter.bg/article/Mariya-Gabriel-otgovori-na-50-vaprosa-pred-EP-/194177/2/0", "text": "Еврокомисарят Мария Габриел бе изслушана снощи от комисиите на Европейския парламент по култура и образование, и по индустрия, изследвания и енергетика в качеството й на кандидат за нов мандат. Тя отговори на 50 въпроса в рамките на близо три часа. Мария Габриел се представи отлично на изслушването, заявиха евродепутатите от ГЕРБ/СДС, цитирани от БТА. По време на почти тричасовото изслушване в понеделник вечерта Мария Габриел показа познания в бъдещия й ресор - иновации и младеж, както и желание и виждане за развитието му.    Тя посочи, че възприема като не като недостатък, а като предизвикателство това, че бъдещите й задачи включват едновременно образованието, културата, младежта, спорта и научните изследвания. Културата винаги ще бъде на най-челно място в дневния ми ред, заяви Габриел.    Тя изрази подкрепа за тройно увеличение на бюджета на ЕС за научни изследвания и образование - средства, които по нейните думи не са разход, а вложение в бъдещето. Габриел настоя за повишаване на заплатите на европейските учени и отбеляза, че на основата на тяхната работа може да се постигне стремежът на ЕС за природосъобразен живот.    Политиката не трябва да бъде за сметка на социалната справедливост, отбеляза Габриел по повод енергийния преход.   Еврокомисарят посочи, че днес 10 на сто от брутния вътрешен продукт на ЕС се дължат на космическите технологии. Ще закъснеем безвъзвратно, ако не използваме сега възможността да инвестираме в образованието и научните изследвания, заяви Габриел. Тя допълни, че ще работи за \"осребряването\" на европейското познание.    Мариел Габриел изрази подкрепа за академичната свобода, включително за начините на финансиране на висшите училища. Ако искаме да убедим младите да останат в своя регион, трябва да им дадем перспективи, добави тя.   По нейните думи е необходимо над държавите от ЕС да бъде оказан натиск, за да осигурят участието на всички граждани в образователната система, включително сред малцинствата. Трябва да се работи с общностите и родителите, предложи Габриел по повод образованието на ромите.    Тя отбеляза, че днес едва 10 на сто от европейското културно наследство е цифровизирано, а една трета от европейците признават, че не участват в културни събития. Спортът допринася за приобщаването на мигрантите, както и на младите, които могат да се радикализират, посочи еврокомисарят.", "date": "2019.10.01", "title": "Мария Габриел отговори на 50 въпроса пред ЕП "}
{"url": "http://epicenter.bg/article/Borisov--GERB-ne-e-obmislyala-i-ne-smyata-da-predlaga-zabrana-na-NPO/194218/2/0", "text": "    Така премиерът Бойко Борисов коментира предложението на ВМРО за забрана на Българския хелзинкски комитет.        Бойко Борисов заяви, че партия ГЕРБ никога не обмисляла подобен вариант. Премиерът бе включен по телефона по време на пространно интервю с председателя на БХК Красимир Кънев. \"Никога не коментирам работата на други партии и техните решения. В нашето коалиционно споразумение има текстове, които спазваме.  , започна Борисов..  ВМРО поиска от главния прокурор Сотир Цацаров да прекрати дейността на Българския хелзинкски комитет.   \"Ако ме питате за моето мнение,   И не виждам никаква логика мен да ме питате дали съм за или не.   и винаги когато са ни подавали сигнали, които са могли да бъдат отработени и са били правилни, ние сме се съобразявали с тях. Така че от ГЕРБ нямаме такива предложения\", бе категоричен Борисов.   Според водещия Георги Коритаров обаче логиката на въпроса му е, че подобна тема се превръща в потенциален аргумент в предизборната кампания. По-рано в предаването той подчерта, че единият от вносителите на предложението за забрана на БХК е кандидат-кмет на София - а именно Анген Джамбазки, евродепутат и зам.-председател на ВМРО.   Борисов обаче бе категоричен. \" , подчерта премиерът Бойко Борисов.   Преди включването на премиера Кънев обяви, че БХК в момента е обект на атака и не можел да се защити сам, но от вчера имало подети петиции в негова подкрепа. Според Кънев, става дума за предизборна акция на ВМРО. Според ВМРО, оглавяваният от Кънев БХК по пряк и по косвен начин оказва натиск върху български магистрати и извършва противоконституционна, противозаконна, неморална и открито антибългарска дейност. Сигналът в прокуратурата бе внесен вчера от евродепутата на ВМРО Ангел Джамбазки и от депутата Александър Сиди  ", "date": "2019.10.01", "title": "Борисов: ГЕРБ не е обмисляла и не смята да предлага забрана на НПО"}
{"url": "http://epicenter.bg/article/Fandakova-predstavi-programata-si-za-podredena-Sofiya--VIDEO--/194219/2/0", "text": "  Йорданка Фандъкова представи във Фейсбук акценти от програмата си за подредена София - електронна община, публичност и връзка с гражданите.         – по-бърза и ефективна администрация, без протакане и заобикаляне на правилата, с повече електронни услуги за гражданите и бизнеса     – за бързина и удобство на гражданите и бизнеса     и поддържане на публични бази данни     и планирането на ремонти и обратна връзка с гражданите за предстоящи ремонти.     ще се провеждат по електронен път чрез единна електронна платформа.    Повече за подредена София прочетете тук:      Всички приоритети в програмата на Йорданка Фандъкова ЗА СОФИЯ, разгледайте тук:      Гледайте основните теми и в YouTube:   ", "date": "2019.10.01", "title": "Фандъкова представи програмата си за подредена София (ВИДЕО) "}
{"url": "http://epicenter.bg/article/Fandakova--S-digitalizatsiyata-shte-namalim-administrativna-tezhest-i-shte-garantirame-poveche-efektivnost/194236/2/0", "text": "  „Стратегическата задача е дигитализацията на цялата работа на общината в следващите няколко години. Целта е по-ефективна администрация и по-прозрачно управление с повече контрол върху всеки процес.“ Това каза Йорданка Фандъкова, кандидат за кмет на София от коалиция ГЕРБ-СДС при представяне на стратегията за дигитализация пред създателите на най-успешното училище за IT специалисти SoftUni Светлин Наков и Христо Тенчев, съобщиха от пресцентъра на партията.    Фандъкова им благодари за подкрепата и за готовността да участват с кадри, обучения и връзки с всички компании, с които работят.    „Предлагам дигитализацията да бъде отделена в специален ресор, който да има свой зам.-кмет. Това е добрият опит на градовете, които са в Топ 5 на най-дигиталните градове и показва ясно волята ни това да се случи“, каза тя.    „София може да бъде лидер в Европа и света като град и като общност, защото IT индустрията е тази, с която ние се гордеем. Вярвам, че големите градове могат да дойдат да търсят опит от нас. Ние в „СофтУни“ го направихме и вярвам, че заедно с града ни може да го направим“, каза Светлин Наков. Той подчерта, че са впечатлени от добрата работа по стратегията, направена по начина, по който работи бизнесът.    „С интерактивен процес, с дългосрочна карта и регистри, които да дадат основа за изграждане на конкретните електронни услуги. Вижда се ясното разбиране, че за да се случи това, са нужни млади хора от IT бранша“, допълни Наков.    „Още преди 2 години кметът Фандъкова ни възложи да работим за дигитална трансформация на София. Започнахме с проект по методология на Европейската комисия. Изготвихме пътната карта как това да се случи. Нашата цел е София и държавата да се възползва от десетките успешни IT компании за успешна дигитализация. Целта ни е по-малко административна тежест и затова електронната община е много важна“, каза Владимир Данаилов, кандидат за общински съветник от коалиция ГЕРБ–СДС и директор на Софийската агенция за инвестиции.    „Имаме идеи как още по-добре да приобщим гражданите и бизнеса в решенията за развитието на градската среда и на бизнес климата. Това ниво, което задължително трябва да се развие през смарт-политики. Планираме и ресурсите, които са необходими“, добави Фандъкова.    Фандъкова обясни, че целта е София да не чака промяна на законодателството, а да работи успоредно с него.    „Имаме шанса, докато наваксваме, да използваме най-новото и да застанем в лидерска позиция. Затова е важно участието на българските компании“, каза Фандъкова. „Талантът го имаме и затова използването на българските IT компании ще увеличи скоростта“, каза Светлин Наков.  ", "date": "2019.10.01", "title": "Фандъкова: С дигитализацията ще намалим административна тежест и ще гарантираме повече ефективност"}
{"url": "http://epicenter.bg/article/Plamen-Georgiev-e-odobren-ot-ispanskite-vlasti-za-konsul-vav-Valensiya/194238/2/0", "text": "Бившият шеф на антикорупционната комисия Пламен Георгиев е одобрен от испанските власти за консул във Валенсия, съобщават от Министерството на външните работи за БТВ.    Така пред бившият председател на КПКОНПИ и вече няма пречка да замине за Испания.    По-рано днес стана ясно, че Георгиев е депозирал оставката си като спецпрокурор. Очаква се освобождаването му да се обсъди утре.    Пламен Георгиев се оттегли от ръководния пост в антикорупционната комисия след скандал с построени обекти върху терасата си, които се оказаха незаконни. След това той се върна на предишния си пост, като прокурор в Специализираната прокуратура. На закрито заседание на 9 август правителството назначи бившия председател на Комисията за противодействие на корупцията и отнемане на незаконно придобитото имущество (КПКОНПИ) за генерален консул във Валенсия.  ", "date": "2019.10.01", "title": "Пламен Георгиев е одобрен от испанските власти за консул във Валенсия"}
{"url": "http://epicenter.bg/article/D-r-Emil-Karaivanov--kandidat-za-kmet-na-Asenovgrad--se-sreshtna-s-mitropolit-Nikolay/194252/2/0", "text": "  „Ние сме се старали да утвърждаваме духовните, християнски, семейни ценности, винаги сме говорили за доброто в човека. Вие сте били неотлъчно до нас и в трудни моменти, и в празнични. За мене е чест да бъдете за мен духовен пастир”. Това заяви кандидатът за кмет на община Асеновград д-р Емил Караиванов на среща с Негово Високопреосвещенство Пловдивски митрополит Николай в митрополията.   Той обясни, че досега е направено много за общината, но предстои да бъде направено повече. „Затова съм представил пред гражданите на нашата община своята кандидатура за нов управленски мандат. В нашата община се реализираха много инвестиции, най-важното е, че показахме много добродетелност и съпричастност между асеновградчани. За мен ще бъде висока чест и огромна отговорност, ако вие ме благословите в моя път, който ми предстои”, допълни д-р Караиванов.    „Уважаеми д-р Караиванов, искрено съм ви благодарен на желанието ви да получите благословията на Светата Българска Православна Църква. Това говори за вашето християнско и родолюбиво съзнание, което вие сте доказали като кмет на Асеновград, на Българския Йерусалим. Познавам ви отдавна, всякога съм срещал от вас духовна разсъдливост”, каза пловдивският митрополит Николай. Той обясни, че има разлика между управник и властник и тя е във вярата. Вие сте вярващ човек и аз със спокойна архиерейска съвест ви благославям да успеете. Показахте себе си като труженик на доброто, мира, любовта”, допълни Негово Високопреосвещенство. „Познавам ви не като властник, аз ви познавам като добър христолюбив управник”,заяви още митрополитът.     Митрополитът продължи словото си с думите, че христолюбивият кмет гледа на човеците, които Бог му е поверил да управлява, като поставен да помогне на неуспелите, а на слабите, защото те имат нужда от помощ. „Наш свещен дълг е да употребим тази власт в услуга на хората, но да се внимава властта да се употребява според даденото предназначение от Бога. Вярвам, че вие добре съзнавате това и , дай Боже, в бъдещото си служение. С Божията помощ на добър час и благословен успех”, с тези думи завърши митрополитското благословение към д-р Караиванов.  ", "date": "2019.10.01", "title": "Д-р Емил Караиванов, кандидат за кмет на Асеновград, се срещна с митрополит Николай"}
{"url": "http://epicenter.bg/article/Tsatsarov-obsadi-terorizma-i-organiziranata-prestapnost-s-kolegi-v-Germaniya/194175/3/0", "text": "Главният прокурор Сотир Цацаров е на официално посещение в Германия по покана на федералния прокурор д-р Петер Франк. В Карслруе, където е седалището на Федералната прокуратура, българският главен прокурор е придружаван от заместниците си във ВКП и ВАП Иван Гешев и Ася Петрова. Това съобщиха от пресцентъра на прокуратурата.    В рамките на визитата бяха проведени срещи с председателя на Федералния Върховен съд на Германия г-жа Бетина Лимперг, със съдията от Конституционния съд г-жа Сибиле Кесал-Вулф, с главните прокурори на Манхайм Александер Шварц и на Карлсруе д-р Уве Шлосер.    Сред основните теми, дискутирани по време на разговорите, са съвременните аспекти на тероризма и международните измерения на организираната престъпност, както и сътрудничеството между правоохранителните органи в противодействието им.    Настоящата трета среща между главните прокурори на България и Германия е продължение на успешното сътрудничество на двете прокуратури. Първата бе в Карлсруе през ноември 2017 г. а през юни 2018 г. д-р Петер Франк бе на посещение в София.    Федералната прокуратура в Германия е със седалище в Карлсруе, където се намират и Федералният Върховен съд и Конституционният съд. Федералната прокуратура има изключителна компетентност по отношение на наказателното преследване на тероризъм и другите престъпленията против републиката.", "date": "2019.10.01", "title": "Цацаров обсъди тероризма и организираната престъпност с колеги в Германия"}
{"url": "http://epicenter.bg/article/6-i-blok-na-AETs--quot-Kozloduy-quot--shte-poluchi-nov-litsenz/194164/4/0", "text": "6-и блок на АЕЦ \"Козлодуй\" ще получи от Агенцията за ядрено регулиране нов лиценз, който ще позволи продължаване на работата му през следващите 10 години, съобщава БНР.    След осъществяването на редица дейности за удължаване на живота на реакторите преди две години 10-годишен лиценз получи и 5-и блок на централата.    Сега разрешение за работа след изтичане на проектния си ресурс ще получи и 6-и блок, посочи неотдавна в интервю за \"Хоризонт\" заместник изпълнителният директор на АЕЦ \"Козлодуй\" Александър Николов:    \"Анализът е готов, предоставен е в Агенцията за ядрено регулиране преди около една година, показва, че състоянието на 6-и блок е аналогично такова каквото е на 5-и блок и показва, че 6-и блок ще може да бъде експлоатиран още 30 години\".    На официалното връчване на документа за удължаване на срока на експлоатация на 6-и блок ще присъства и енергийният министър Теменужка Петкова.  ", "date": "2019.10.01", "title": "6-и блок на АЕЦ \"Козлодуй\" ще получи нов лиценз"}
{"url": "http://epicenter.bg/article/Petar-Volgin--Dvoyniyat-standart-na-grantovite-sadii-/194186/11/33", "text": "  Изненадващото предсрочно освобождаване на убиеца Джок Полфрийман породи съвсем логичен гняв у много българи. Защо наричам гнева логичен? Ами защото, въпросите, които си задават хората, са повече от нормални. Ето някои от тях.    Редно ли е съдия, който два пъти е определян като Човек на годината от Българския хелзинкски комитет, да взема под внимание при произнасяне на присъдата становище, подписано от председателя на същото това НПО?    Редно ли е в съдийския състав, освободил предсрочно убиеца Джок, да присъства съдийка, която също има контакти с тази неправителствена организация?    След като са така уверени в правотата си, защо никой от тримата съдии няма смелостта да даде интервю, т.е. да застане очи в очи с разгневеното общество и да го успокои. Ако има с какво, разбира се.    Вместо да постъпят по този най-нормален начин, и тримата съдии са се потопили дълбоко под повърхността, снишили са се, както казваше един пръв партиен и държавен ръководител, и чакат бурята да отмине. Да, техни съмишленици обикалят медиите като пожарна команда, за да обясняват какво високохуманно и изцяло съобразено със закона решение са взели въпросните съдии, но самите г-н Калпакчиев, г-жа Иванова и г-жа Магдалинчева продължават да пребивават в дълбока нелегалност. И ако пак прибегнем до логиката, ще заключим, че хора, които така самоотвержено се крият, вероятно имат проблем със съвестта си. И по-точно с нейната чистота.    Колкото повече мълчат въпросните магистрати, толкова пък съмишлениците им се скъсват да говорят. Като многобройните им приказки в крайна сметка се свеждат до едно единствено послание, насочено към хората, които просто искат да знаят истината. Нямате право да коментирате решенията на съда, ни казват либералните магистрати. Всеки опит за коментар, а, не дай Боже, за критика на съдийско решение са равносилни на държавен преврат. А пък демонстрации срещу съдийско решение!? Абсурд! Това е нацизъм и комунизъм, събрани заедно и умножени по сто.    Вероятно бихме се отнесли с известно разбиране към притесненията на няколко грантови съдии и техните последователи в медиите, ако същите тези хора не се държаха по коренно различен начин в идентична ситуация. Същите тези хора от месеци говорят, че дълг на всеки честен гражданин е да протестира - устно, писмено, с участие в митинги - срещу избора на Иван Гешев за главен прокурор. Проглушиха ни ушите с призивите си да сме се вдигнели на свещена борба срещу този избор. Кой знае защо в този случай принципът за ненамеса в правораздавателната система е тотално забравен.    Получава се следният парадокс. Според либералите, ако ругаеш Иван Гешев сутрин, обед и вечер, си \"съвест на нацията\", \"правозащитна икона\", \"свещен войн на законността\". И в същото време, според същите либерали, ако дръзнеш и една минималистична критика да отравиш по адрес на Калин Калпакчиев, си \"мракобес\", \"унищожител на разделението на властите\" и, как без това!, \"слуга на Пеевски\".    От известно време моля почитаемите либерали да ми разяснят това шизофренично мислене, но по този въпрос всички те мълчат, както непоколебимо мълчи и председателят на Съюза на съдиите г-н Калпакчиев.    Междувременно въпросната неправителствена организация пусна декларация в защита на шефа си. Близо 300 съдии се солидаризираха с нея. Произнесена тържествено, с апломб, както правят либералните журналисти, тази цифра наистина звучи внушитено.    Само че тук има една много долна манипулацийка.    Ето нейната същност. Съдиите в България са 2200. Но грантовите журналисти ви спестяват тази цифра. Защото на нейния фон цифрата \"почти 300\" губи цялата си внушителност.    Не оставайте с грешни впечатления. Медиите, спонсорирани от \"Америка за България\", не лъжат. Те само не ви казват всичко. За да не ви обременяват с подробности.  ", "date": "2019.10.01", "title": "Петър Волгин: Двойният стандарт на грантовите съдии "}
{"url": "http://epicenter.bg/article/-Az--Ostava--tragva-kam-chitatelite-ot-Stolichna-biblioteka/194195/6/0", "text": "  На 02.10.2019 г.  ( сряда )  от 18:30 ч.  в Литературния клуб  на  Столична Библиотека  ще бъде премиерата на „Аз, Остава“ – първа книга от поредицата Scribens Acoustic на издателство  Scribens , което има амбицията да въплъти в книжни тела историите на най-популярните съвременни български групи. В събитието ще участват и членове на бандата, които ще изпълнят акустично някои от добре познатите песни.   След София „Аз, Остава“ ще бъде представена с мини турне и в клубове в други градове на страната: 03.10 - Казанлък, Гнездото на ван Дайк 04.10 - Стара Загора, 5th avenue 16.10 - Перник, Club Maze JB 18.10 - Велико Търново, Melon 25.10 - Бургас, Bar Target 26.10 - Варна, Menthol   Входът е свободен, а книгата ще се предлага на промоционална цена.   ", "date": "2019.10.01", "title": "„Аз, Остава“ тръгва към читателите от Столична библиотека"}
{"url": "http://epicenter.bg/article/Ispanskiyat-sad-zakri-deloto-sreshtu-Mesi-za-ukrivane-na-danatsi/194178/8/0", "text": "Централният съд на Испания (Audiencia Nacional) закри делото срещу нападателя на Барселона Лионел Меси и неговата фондация по обвинения в укриване на данъци, мошеничество и пране на пари, съобщи Marca, цитира Канал 3.   Съдията Мария Тардон се съгласи да прекрати делото, образувано от бивш сътрудник на фондацията на Меси, срещу самия него, брат му и баща му. Това се случи поради данни и доказателства за нарушения.   Всички обвинения са били основани единствено на публикации в медиите. Тардон не е видяла причини за това делото да бъде продължено или наистина да е извършено престъпно деяние. Тя подчерта, че жалбата включва \"представяне на събития, основани на журналистически новини\".", "date": "2019.10.01", "title": "Испанският съд закри делото срещу Меси за укриване на данъци"}
{"url": "http://epicenter.bg/article/Vtornik-e-sotsialno-aktiven-i-druzhelyuben/194154/10/101", "text": "Дневно предназначение:  Социално активен ден, предназначен за срещи, празненства, спазване на социални, групови и домашни правила. Активират се пътувания в страната, празненства, срещи, старание всичко да изглежда добре и по план. Денят е светъл, слънчев, топъл и дружелюбен.   Основна цифрова характеристика – 1, 2, 3, 4, 5, 9  Ден за социална и морална проекция с основен акцент в дома и офиса.   Часова характеристика:  Мото: Аз се радвам на живота си!   Основна цифрова характеристика – 1, 2, 3, 4, 5, 6, 9.  Позитивен и щастлив ден за радост, любов и добри постижения.     Часова характеристика:       .   6.00 – 12.00 ч. – Сутринта е време за добър личен старт.             Отстоявайте себе си и се радвайте на новите познанства.   Мото: Аз съм късмета, който ме спохожда! Късметът ме спохожда, защото се усмихвам! Дневно предназначение: Ден, в който прецизността и точността ще бъдат шанс за случващото се. Дневната нумерологична карта активира уроци по отношение на личното разбиране и израстване. Активира се работа в дома или офиса, проблеми и главоболия които сами си създавате, както и духовни изпити, мечти и надежди. Ако не повтаряте стари грешки, всичко ще придобие друг израстващ смисъл.   Основна цифрова характеристика – 1, 2, 3, 4 , 6, 7, 9.  Ден за изпит и проверка на духовните ценности.   Часова характеристика Мото: Аз вярвам, че всичко се случва с добра причина!  Дневно предназначение:  Ден, в който може да се погрижите за дома и семейството си. Дневната нумерологична карта благославя трайните имотни капиталовложения, покупки за дома и офиса, разрешаване на финансови въпроси, обсъждане на  наследства, плащания на сметки, вземане и връщане на заеми и парични кредити.  Погрижете се за финансовата сигурност на рода и инвестирайте парите си стабилно и сигурно. Момента е подходящ за пътувания, покупки на коли, техника и обзавеждане. Направете проекция за работа и материални придобивки свързани с чужбина.   Основна цифрова характеристика – 1, 2, 3, 4, 5, 7, 8, 9.  Ден за парична и финансова проекция, който може да ви подсигури добри финансови доходи в бъдеще.   Часова характеристика:  Мото: Днес Аз мога да постигна нещо невероятно!  Дневно предназначение: Критичен ден, в който действия направени от ниски страсти, причиняват лоши последствия, като приключване, разрушаване, загуби, фалити, болести, развод, здравословни проблеми и др. При неразбиране на случващото се, дневната нумерологина карта активира липса на вяра, безверие, депресивни състояния, липса на концентрация и интелигентност, трудност при работа. Бъдете смирени и добри, като лекувате аспекта спазвайки правилата за критичните дни. Денят е подходящ за операция и съобщение за край и раздяла. Основна цифрова характеристика – 1, 2, 3, 4, 5, 6, 8, 9.  Ден, подходящ за почивка, спане и приключване със стари неща и хора.   Часова характеристика:  Мото: Любовта и добрината са моята защита!    Дневно предназначение: Завършваме седмицата с ден, предназначен за новост в работата, поява на нов член в колектив, обсъждане и думи за нов проект, както и крайни чувства и емоции.  Активират се ядове свързани с ремонт на дома или офиса, проблеми при обзавеждане или подредба на дома. Възможно е да породите негативна емоция заради лично отношение или чуждо изказано мнение. Запазете спокойствие, всичко е за добро ново начало. Основна цифрова характеристика – 1, 2, 3, 4, 6, 7, 9. Пасивен ден, в който може да проектирате спокойствие, приемане и сигурност към новостите.   Часова характеристика:  Мото: Аз съм новост! ", "date": "2019.10.01", "title": "Вторник е социално активен и  дружелюбен"}
{"url": "http://epicenter.bg/article/Kevin-Kostnar-sadi-filmovi-razprostraniteli-za--12-mln-/194199/10/100", "text": "Холивудската звезда Кевин Костнър подаде съдебен иск срещу разпространителните компаниите Cobalt Pictures, Kew Media Group и всички свързани с тях фирми заради пропуснати печалби от филма му „Свободна територия“.    Актьорът, който освен, че застана пред камерата, режисира заглавието ще търси 12 милиона долара пропуснати печалби, пише \"Монитор\".    Лентата прави премиерата си през 2003 г., като бюджетът й е едва 28 милиона. Част от тези средства, твърди Костнър, са дадени от самия него. От световния боксофис той е изкарал малко над 68 милиона, общите печалби на филма глобално гравитират около 250 млн долара, пише The Hollywood Reporter.   Според Костнър, той е изгубил около $9,7 млн., тъй като разпространителите не са давали точни отчети къде и срещу какви суми се излъчва „Свободна територия“. Според договорните им отношения, актьорът и режисьор е трябвало да получава 70 на сто от печалбите.", "date": "2019.10.01", "title": "Кевин Костнър съди филмови разпространители за $12 млн."}
{"url": "http://epicenter.bg/article/Sadov-hirurg-preglezhda-bezplatno-v-Burgas-na-5-i-6-oktomvri/194216/10/0", "text": "   Национална кампания за превенция за разширените вени стартира фондация „Докосни щастието“. Прегледите ще се извършат в Медицински Център „Д-р Маджуров“ на 05.10-06.10.19 г.       Превенцията е най-добрият начин да се погрижим за нашето здраве. Фондация „Докосни щастието“ заедно с  д-р Асен Тодоров доказва, че профилактиката е най-добрият начин да се погрижим за здравето. Ето защо, стартират национална кампания за превенция срещу разширените вени.   На 05.10 от 15:30 до 20:00 и на 06.10 от 08:00 до 20:00 в гр. Бургас, Медицински Център „Д-р Маджуров“ ще се извършат безплатни профилактични прегледи за пациенти със заболявания или оплаквания на вените. Д-р Тодоров и неговият екип ще проверят с помощта на ултразвук състоянието на пациентите и ще дадат съответните препоръки напълно безплатно.     Много по-лесно е да се предпазим от варикозното разширение на вените, отколкото да го лекуваме. Промяната в хранителния режим, редовните спортни занимания, кремовете за разширени вени, носенето на специални компреси и други имат само временен характер.   Затова хората с предразположеност към това заболяване или тези, които вече имат проблеми с вените, се нуждаят от съвсем друга профилактика - своевременното посещение при специалист и навреме започнатото лечение. Това, което може да научите от интернет, телевизията и списанията не е достатъчно за адекватното оценяване на състоянието ви.     Варикозата не сe появява изведнъж на 30 или 40-годишна възраст. Ако човек има склонност към заболяването или ако вените са слаби, трябва да се вземат мерки на много по-ранна възраст. Всяка форма на варикозна болест трябва да се лекува, дори ако ефектът е 90% козметичен и само 10% лечебен.    ", "date": "2019.10.01", "title": "Съдов хирург преглежда безплатно в Бургас на  5 и 6 октомври"}
{"url": "http://epicenter.bg/article/Korneliya-Ninova--Mozhem-da-varnem-dostoynstvoto-i-perspektivata-na-Blagoevgrad/194172/2/0", "text": "“Първият ми мандат като депутат беше тук - труден, но пълноценен, с много човешки приятелства, останали и до днес. Където и да бях след това, част от сърцето ми остана в Пиринския край. Боли ме, че Благоевград не развива възможностите и потенциала, които има –човешки, икономически, за наука, за производство, за култура. Тук има хиляди млади хора- студенти. Боли ме, че при тези възможности за развитие, тук е една от най-ниските средни работни заплати в страната. Искаме този потенциал да се използва и да превърнем Благоевград от символ на корупция в символ на благополучие за благоевградчани”. Това заяви лидерът на БСП Корнелия Нинова в Благоевград, където бе, за да подкрепи и открие кампанията на кандидата за кмет Румен Томов и листата за общински съветници на БСП, съобщиха от пресцентъра на партията.   По думите й предизвикателството пред кандидатите е да върнат достойнството на благоевградчани и да реализират перспективата за града. “Всеки може да се открие в програмата на нашите кандидати и себе си, и семейството си. Искаме общинско, държавно здравеопазване. Искаме не концесии, а общински дружества, за да бъде услугата за вас по-евтина. Искаме общински жилища за младите семейства, професионални училища и подготовка, обвързана с икономиката, за да могат младите хора да работят тук.   Вижте социалната програма, която предлагаме - безплатни детски градини, грижа за младите семейства и възрастните хора”, обясни Нинова. Тя обърна внимание и на друго предложение от програмата за Благоевград, което може да помогне за разрешаване на проблема с медицинските кадри.   “От няколко седмици при нас идват медицински сестри, изключително тревожни от това, което се случва в сектора. Те не се борят само за заплатите си. Най-голямата им тревога е, че медицинските кадри изчезват. От дълго време говорим за това и никой от управляващите не прояви интерес. Видях голяма част от решението в програмата на Румен Томов за Благоевград, където пише - всички власти с общи усилия ще увеличим бройките за медицински сестри, за акушерки в университета тук и ще открием нова специалност - парамедици. Една прекрасна идея, която може да тръгне от Благоевград и да дадете нещо, от което цяла България има нужда”, каза още Нинова.  “Този отбор от кандидати за общински съветници, който съчетава енергията на младостта и мъдростта на опитните общинари е гаранция за успех. Благодаря на инициативния комитет, които издигнаха Румен за кандидат, поздравявам партията, че намери сили да го подкрепи.   Сигурна съм, че заедно можем да върнем достойнството на Благоевград. На добър час и успех!”, заяви лидерът на левицата Корнелия Нинова.", "date": "2019.10.01", "title": "Корнелия Нинова: Можем да върнем достойнството и перспективата  на Благоевград"}
{"url": "http://epicenter.bg/article/Maya-Manolova--V-park--Zaimov--grazhdani-povdignaha-vaprosa-za-nedovarshenite-i-opasni-sgradi/194183/2/0", "text": "В парк „Заимов“ граждани повдигнаха въпроса за недовършените сгради и тези, които са със стари фасади и са опасни.   Това написа във Фейсбук кандидатът за кмет на София Мая Манолова.    , написа още Манолова.", "date": "2019.10.01", "title": "Мая Манолова: В парк „Заимов“ граждани повдигнаха въпроса за недовършените и опасни сгради"}
{"url": "http://epicenter.bg/article/Ilhan-Kyuchyuk--Po-temata-za-balgarskiya-evrokomisar-ne-tryabva-da-se-delim-na-upravlyavashti-i-opozitsiya/194205/2/0", "text": "По темата за избора на българския еврокомисар не трябва да се делим на управляващи и опозиция. Това е твърдата позиция на ДПС.    Това заяви в Брюксел евродепутатът от ДПС Илхан Кючюк, който коментира вчерашното изслушване в Европарламента на българския кандидат за еврокомисар Мария Габриел, предаде репортер на Novini.bg.   \"Нашата позиция е много по-критична по отношение на координацията между различните европейски институции и действията на българската държава. Ясно е портфолиото на Мария Габриел. За нас тя трябва да наблегне на работата си в три насоки. Първата е науката. САЩ е много по-напред по отношение на науката спрямо ЕС. Много добри научни разработки на ЕС се изнасят в САЩ. Бизнесът е втората насока. За нас ресорът на Мария Габриел трябва да бъде насочен много силно натам. Тя трябва да работи за образование, наука и очакванията на бизнес. Третата насока е популяризирането на програма \"Хоризонт 2020\". За да успее българският еврокомисар, му е необходим бюджет. Този бюджет ще гласува от всички евродепутати по ресорните комисии\", разкри Кючюк.    \"За съжаление България не знае какви цели преследва в ЕС. Една малка Естония знае какви цели преследва и ги постига. Всеки говори за нея като за страната на дигиталното чудо. Ние бяхме председатели на ЕС и 6 месеца се говореше само за Западните Балкани. Да, всички сме съгласни, че Западните Балкани трябва да бъдат измъкнати от \"сивата зона\" на влияние на други държави. Получихме предложение за еврокомисар по присъединяването, но ние отказваме, защото се страхуваме от провал. Как очаквате да имаме силна позиция в ЕС, като непрекъснато си меним мнението. Трябва непрекъснато да отстояваме своята позиция, за да имаме силен авторитет във всички европейски институции\", категоричен бе Илхан Кючюк.   ", "date": "2019.10.01", "title": "Илхан Кючюк: По темата за българския еврокомисар не трябва да се делим на управляващи и опозиция"}
{"url": "http://epicenter.bg/article/Ogranicheniyata-zaradi-sluchaite-na-afrikanska-chuma-po-svinete-namalyavat-/194206/2/0", "text": "Със заповед на земеделския министър се очаква от днес, 01.10.,  да бъдат намалени ограничителните зони в страната, обособени заради случаите на африканска чума по свинете. Това ще се случи според епизоотичната обстановка и след съответния анализ, съобщи министърът на земеделието, горите и храните Десислава Танева пред БНР.    Тя подчерта, че пикът на заболяването е преминал, но не и кризата.    До момента в България са регистрирани 79 огнища, които обхващат 200 квадратни километра. Около 20 % са загубите за бранша.    В инфектираните зони в рамките на 2 месеца бяха забранени горскодобивни дейности, които представляват 8 % от територията на страната. С намаляването тези зони дърводобивът ще бъде разрешен, а забраните не бива да влияят на цената на дървения материал, коментира още земеделският министър.    В страната текат превантивни мерки и проверки с цел да не се допуска птичи грип в стопанствата. До момента в България не е регистриран нов случай на заболяването, допълни Десислава Танева.   ", "date": "2019.10.01", "title": "Ограниченията заради случаите на африканска чума по свинете намаляват "}
{"url": "http://epicenter.bg/article/Ninova-s-videoobrashtenie-za-Denya-na-vazrastnite-hora-/194207/2/0", "text": "„Скъпи наши майки и бащи, баби и дядовци, честит празник на възрастните хора! Вие ни отгледахте и възпитахте и сме ви признателни за това. Знаем, че днес живеете трудно - с ниските пенсии и високи сметки, с ниските доходи и скъпи лекарства. Имате нашето разбиране и подкрепа.” Това заявява председателят на БСП Корнелия Нинова във видеообръщение по случай Международния ден на възрастните хора. Лидерът на левицата припомня, че от БСП два пъти са внасяли в парламента предложение за приемане на Закон за възрастните хора, но управляващите са го отхвърлили и двата пъти. Нинова е категорична, че от левицата ще бъдат упорити и ще настояват за него докрай, тъй като по думите й той гарантира достоен социален живот на възрастните хора.  „Последователни сме и в желанието си да се преизчислят всички пенсии – многократно сме го предлагали и все се отхвърля. И сега, през октомври, когато се гледа Бюджет 2020, отново ще го направим. Това е най-малкото, което ви дължим за вашия живот, за градежа на България, за възпитанието на младото поколение”, продължава Нинова. „Желая ви да бъдете здрави, силни, да не губите кураж. Честит празник!”, завършва Нинова.  ", "date": "2019.10.01", "title": "Нинова с видеообръщение за Деня на възрастните хора!"}
{"url": "http://epicenter.bg/article/Iliyana-Yotova-kam-studentite-v-SU--Balgariya-se-nuzhdae-ot-aktivni-i-gramotni-mladi-hora/194208/2/0", "text": "„Имаме нужда от вас, от активни поколения, грамотни лидери, които утре ще коват закони, ще управляват, ще обучават, ще отсъждат или ще откриват нови технологии – уверени в познанията си, смели и независими в действията си. Не се притеснявайте от силата на собствената си позиция, участвайте активно в политиката, в обществените дебати с познания и компетентност, които тук ще получите.“ С тези думи вицепрезидентът Илияна Йотова приветства студентите в Софийския университет „Св. Климент Охридски“, където откри новата академична година.    „Ако имаше единица мярка за познание, тя щеше да носи името на Софийския университет „Св. Климент Охридски“, изтъкна Илияна Йотова. Според вицепрезидента университетът е един от малкото оазиси на свободомислието, на съпротивата срещу празнодумието, равнодушието и измислените идоли, на бунта срещу полуистините и фалшификатите.    В приветствието си вицепрезидентът подчерта, че науката, която се твори в Софийския университет, трябва да срещне подкрепата на държавата, и настоя за повече инвестиции в образованието. Илияна Йотова подчерта важната връзка между образованието и професионалната реализация.    „Задължение и грижа на държавата е да осигури нещо много важно – равен старт за нашите деца. Всеки, който иска да учи, трябва да може да го направи независимо от кой край на България идва и колко са заможни неговите родители“, изтъкна вицепрезидентът.    Илияна Йотова призова за още по-голяма свобода и автономия на университетите. „Трябва да освободим енергията на университетите и предложенията да дойдат именно от тези аудитории, от тези млади хора“, отбеляза тя.    Според вицепрезидента задължително условие за модерна държава е развитието на иновациите и високите технологии. „Мястото на Софийския университет е в във формиращата се мрежа на европейските университети, където вече са включени 24 държави, и се надявам на помощта на нашия еврокомисар Мария Габриел“, заяви Илияна Йотова.    Заедно с ректора проф. Анастас Герджиков вицепрезидентът Йотова връчи студентските книжки на първокурсници – лауреати на олимпиади.    По-рано вицепрезидентът положи цветя пред паметниците на Евлоги и Христо Георгиеви.", "date": "2019.10.01", "title": "Илияна Йотова  към студентите в СУ: България се нуждае от активни и грамотни млади хора"}
{"url": "http://epicenter.bg/article/Iva-Valcheva--BSP--kandidat-kmet-za-Hisarya--Rabota-se-varshi-ot-ekip-ot-samishlenitsi-i-profesionalisti/194211/2/0", "text": "  Коалиция „БСП за България“ откри предизборната си кампания  в Хисаря. На тържеството, което беше организирано на  площадката пред ресторант „Фонтана“ присъстваха приятели, членове и симпатизанти на левицата. За да подкрепят местните кандидати, за откриването на кампанията бяха пристигнали проф. Иво Христов – депутат от БСП, членовете на НС на БСП Янаки Стоилов, Петър Мутафчиев и Галин Дурев – областен  коорданатор на БСП за Пловдивска област. С приветствие към гостите се обърна председателят на Хисарската структура на БСП Пенчо Шапков. Той акцентира на факта, че всички кандидати за кметове на Хисаря и селата в общината дават в предизборните си плаформи щедри обещания на килограм. Предишните кметски мандати в Хисаря, особено последните два, затвърждават впечатлението, че нищо от поетите в предизборните кампании ангажименти не се изпълнява.   „Българският народ е чул много обещания, видял е всякакви политически субекти в обществения живот. Много обещания ще чуете и в сегашната предизборна кампания.“, подчерта Шапков и допълни: „Ако сегашните кандидати за власт изпълнят всичките си обещания, трябва съвсем скоро по улиците на Хисаря и по селата да потекат реки от мед и масло, а от чешмите да се леят вино и ракия. Затова в нашата програма за управление на Хисаря за периода 2019-2023 г.  ние сме заложили на реализма и реалното изпълнение на задачите.“, заключи Пенчо Шапков.   След това председателят на ОбС на БСП представи пред събраното множество кандидатурите на БСП за кметове по места.  В село Красново за втори мандат ще се състезава отново досегашният кмет на селото Цвятко Истилянов, за Старо Железаре безапелационен фаворит отново е Илия Тонов, който се очаква да бъде избран за четвърти мандат. Битката за кметския стол от името на БСП в село Паничери повежда Веска Пашкулова. Кандидат за кмет на Хисаря е Ива Вълчева – експерт в сферата на туризма, дългогодишен общински съветник и в последната година и половина – председател на Общинския съвет в Хисаря. Тя очерта главните проблеми на Хисаря и околните села като представи и част от акцентите в програмата си за управление.  „Силно вярвам, че работа се върши от екип от съмишленици, както и от добре подготвени професионалисти. Смятам, че хората от нашата листа за общински съветници са именно такива.“ подчерта Вълчева. „Хисаря е основна туристическа дестинация и един от най-известните СПА центрове в България. За жалост в очите на туристите, Хисаря е един западнал, лошо поддържан град с разбити улици, изоставени и рушащи се къщи и преливащи от смет конейнери в целия град.“. Така описа Вълчева състоянието на града.   Възраждането на местната икономика, създаване на благоприятна бизнес-среда, подобряването на инфраструктурата, чистотата, поддържането на паркове и градини, политики по отношение на възрастните хора и младите семейства, политики по отношение на възраждане на местните спортове, запазване на културните институти, подкрепа на читалищата  и работа по създаването на нови фестивали и атракции- това са само част от намеренията в програмата за управление на кандидата на Коалиция „БСП за България“.  Ива Вълчева подчерта, че досегашното управление на Хисарска община е довело града до тежки финансови дефицити и пое личен ангажимент за открито и честно управление, за регулярни тримесечни отчети пред гражданите, които са коректив на всяко управление.  „За нас е важно да се вслушваме непрекъснато в проблемите на хората“, подчера Ива Вълчева. Не може да се управляват хора, когато си капсулиран и нямаш  комуникация с тях\", допълни тя.  Успех на кампанията на Колация \"БСП за България\" пожелаха и гостите – проф. Иво Христов и Янаки Стоилов. След привествията Пенчо Шапков – председател на ОбС на БСП представи и листата за общински съветници. „При подредбата сме търсили баланса.“, подчерта Шапков. „Сред кандидатите ни за общински съветници има много млади, добре образовани хора, професионалисти в своята област. Присъстват и хора от по-средното поколение, които имат натрупан житейски и административен опит“, отбеляза Шапков. ", "date": "2019.10.01", "title": "Ива Вълчева, БСП, кандидат-кмет за Хисаря: Работа се върши от екип съмишленици  и професионалисти!"}
{"url": "http://epicenter.bg/article/Prof--Durankev--Balgariya-e--darila--na-Evropeyskiya-sayuz-rabotna-raka-na-stoynost-40-mlrd--lv/194213/2/0", "text": "България е „дарила“ на Европейския съюз работна ръка на стойност 40 млрд. лв., каза в интервю пред Радио „Фокус“ проф. Боян Дуранкев.  Професорът добави, че големите държави в съюза имат интерес от изсмукване на кадри от България, Румъния, Литва, Латвия, Естония и Полша. Проф. Дуранкев обясни, че е нужно засегнатите държави да потърсят компенсации от ЕС, който трябва да подходи наддържавнически и да осигури условия, които пазарно да задържат хората в собствените им страни.    „Това би означавало много повече инвестиции от европейските фондове точно към тези страни. Второ, да го кажем една 13 заплата или една 13 пенсия на всички, европейска пенсия, която да се дава на всички граждани, които работят в тези страни, веднъж годишно. И също така едно много по-добро изравняване на минимална работна заплата, постепенно на средните работни заплати. Няма нищо лошо в това да има обща европейска минимална заплата – този въпрос е поставян неведнъж“, обясни проф. Боян Дуранкев.    Търси се много повече „прост“ труд пред високо квалифицирана и опитна работна сила, каза още проф.Дуранкев. По негови думи ниските нива на безработица у нас показват успех в баланса на пазара и икономическа стабилност, но се наблюдава несъответствие между кадрите, които предлага образователната ни система, и нуждите на бизнеса.    Той добави, че друг негатив е застаряващото население и кадрите на страната.    „Другите неща, които трябва да бъдат разгледани, това е растежът на минималната работна заплата, на средната работна заплата и на самото търсене, дано някога се случи, на предимно по-сложния труд, високо квалифицирания труд, високо платен труд, който създава и по-добра среда. Не само икономическа, социална, ако щете даже политическа“, обясни професорът.    Проф. Боян Дуранкев каза още, че проблемите са комплексни, а разликите между България и Румъния са съществени. По негови думи ефектът на „магнита“ ще притегля кадри към други страни заради по-доброто заплащане и стандарт на живот.    Той каза още, че България не успява да потърси съюзници и решение на проблемите.В недалечно бъдеще ще бъдат засегнати бюджетите на страната, здравеопазването и пенсионния фонд, предупреди професорът.     - Благодаря за хубавото начало, експозето, с което започнахте.      - Само по себе си това нещо, че имаме една от най-ниските безработици в Европейския съюз, е свидетелство първо, че действително българската икономика намира добре баланс между търсене на работна сила и предлагане на работна сила. И второто нещо е, че заедно с други показатели, като растеж на брутния продукт, темповете на растеж имам предвид, като финансовата стабилност, която в голяма степен е осигурена, като тази стабилност от година на година, макар и с цената на много усилия, това са сами по себе си показатели. Но, за да се достигне онази благоприятна среда, при която безработицата напълно ще изчезне, разбира се, че трябват повече усилия, но пък, ако от друга страна се задълбочим и сложим микроскопа, като надникнем зад безработицата и зад заетостта на работната сила, има нещо, което все пак може и да тревожи. Това е съотношението между прост и сложен труд.      - Надниквайки зад тези неща, зад търсенето на работна сила, се оказа, че в повечето случаи се търсят прости изпълнители, като започнем през бармани, масажистки, сервитьори, преминем през работници в железниците, и т.н., и т.н. Тоест търси се предимно прост труд и много по-малко сложен труд. А там, където се търси сложен труд, има несъответствие между кадрите, предлагани от образователната ни система, и самото търсене на друг тип по-високо квалифицирана и опитна работна сила. Плюс още нещо – в момента е пределно известно, че ние действително имаме силно застаряване на населението и съпътстващото застаряване на кадрите, което също е тревожен проблем, който поставя много въпроси за бъдещето след 2025 година, да не коментираме след 2030 година. Още нещо, което веднага трябва да добавим в посока на трудова заетост и безработица – президентът наскоро се обърна с послание към всички българи по света да се връщат в България. Това е хубаво като морално послание, като интелектуално даже послание. Но същевременно да припомним, че големите проблеми на Русия настъпиха, когато се върнаха войските от Източна Германия, от Чехия, от Полша, и трябваше няколко милиона души да търсят нова работа, и това създаде големи проблеми. Така че е хубаво в България да се потърси начин, даже да се осигурят по-добри отношения с нашите съграждани в чужбина, за да не се получи бумеранговият ефект – ние ги каним да се връщат в България, те идват и след това напускат още по-скандално нашата страна. Затова другите неща, които трябва да бъдат огледани, това е растежът на минималната работна заплата, на средната работна заплата, и на самото търсене, дано някога се случи, на предимно по-сложния труд, висококвалифицирания труд, високоплатен труд, който създава по-добра среда, не само икономическа, социална, ако щете, даже политическа. И това нещо изисква допълнителни усилия. Още един пункт, ако позволите – бизнесът трябва да превключи от търсене на екстензивно развитие, екстензивно – в мащабите на едно и също предприятие, все едни и същи машини, малки подобрения и продължава натам, интензивно развитие, замяна на техниката, на технологиите, с модерни, характерни за 21 век, които са свързани с търсенето на по-високо квалифициран труд. Така че проблемите са, досадно е да се каже, но все пак е факт, комплексни. И трябва да се решават както отгоре, от главния мозък, от централното управление, така и от, образно казано, гръбначния мозък – отделните фирми и техните браншови организации. Въобще предстои много работа, тъй като конкурентите – другите страни в Европейския съюз, бързат или са достигнали такива нива, от които ни гледат с леко пренебрежение, най-малкото, в този момент на тези показатели, като безработица и растеж на брутния продукт. Много, много е голяма разликата, ако позволите, даже между България и Германия, между България и Румъния в много отношения вече, и трябва да се наваксва. Иначе ефектът на магнита на по-добрите условия за живот, за работа, за развитие на семейството, за жилище и т.н., този ефект на магнита ще продължава да изсмуква млади интелигентни кадри от България към центъра на Европейския съюз най-вече.      - Разбира се. Изчисленията, които се постарахме да направим, показват, че България е дарила на Европейския съюз във формата на инвестиции в кадри, имам предвид от самото раждане до навършването на пълнолетие, не по-малко от 40 милиарда лева. А пропуснати ползи при производителност на труда на един човек в България, брутен продукт на един човек в България, пропуснатите ползи от тези, които са ни напуснали, вече са над 600 милиарда лева. Това са огромни суми. И в това отношение имаме голям длъжник, който се казва Европейски съюз, и най-вече великите сили в Европейския съюз, мога и така да се изразя, предполагам, които имат интерес именно от изсмукването на такива кадри. За щастие или нещастие, нашите събратя, най-вече това са румънците, Литва, Латвия, Естония, Полша, които даряват непрекъснато все повече и повече точно този тип кадри на развитата част от Европейския съюз. Затова хубаво е да гледаме Западните Балкани, но е хубаво да погледнем общите проблеми на източноевропейските страни, към които още спадаме и ние, и да потърсим взаимно сътрудничество и компенсации от развитите страни на Европейския съюз. За съжаление така конструиран, както е в момента ЕС, и такива цели, каквито той си поставя, това нещо се отлага за следващите избори за Европейски парламент. А това е чак след около повече от 4 години и нещо.    - Има една теза, която беше издигната навремето от Саркози, и след това повторена от Макрон, че такъв капитализъм, какъвто имаме в момента, такъв не ни трябва. Така че ЕС много мъдро, много наддържавнически трябва да подходи по отношение на условия, които да задържат хората в собствените им страни, не принудителни, разбира се, а косвени, екзогенни, които позволяват на хората да водят сносен, приличен, добър живот. И разбира се, това би означавало много повече инвестиции от европейските фондове точно към тези страни, преди малко ги изброих. Второ, да го кажем една 13 заплата или една 13 пенсия на всички, европейска пенсия, която да се дава на всички граждани, които работят в тези страни, веднъж годишно. И също така едно много по-добро изравняване на минимална работна заплата, постепенно на средните работни заплати. Няма нищо лошо в това да има обща европейска минимална заплата – този въпрос е поставян неведнъж, няма нищо лошо да се насърчава раждаемостта, няма нищо лошо да има държавни жилища чрез държавно субсидиране. Но, намирайки се все пак в периферията, трябва да бъдем и реалисти, че България засега при тези условия нито намира сътрудници и съмишленици в Европейския съюз, нито пък самата тя има достатъчно интелектуален потенциал, за да търси решение, и то точно тук, вътре в нашата страна.    - Изходът, ако попитаме младите хора, е ясен.    - Условията в България ще се променят, а промяната ще засяга все повече и повече бюджета на страната, бюджета на пенсионния фонд, бюджета на здравния фонд, тъй като ги натоварва за по-възрастните хора – нещо, което означава, че в недалечно бъдеще, след няколко години, или ако щете даже до 10 години тези балони ще се пукнат и тогава решение няма как да се намери. Бих казал, че пропуснахме много време, бих казал също така и ще добавя, че не само пропуснахме време, но и не търсихме защита на националните интереси заедно с другите страни, но ги проиграхме и при последните евроизбори с тезите, с които пратихме нашите евродепутати там в Европейския съюз. Много хубаво е, че ще имаме еврокомисар по иновациите и младежта, само че иновациите в България вървят трудно, а младежта изтича. Явно доста са мислили саркастично по отношение на това, какъв ресор да ни дадат в Европейския съюз, за да ни дадат точно този. Това е сарказъм – така го разбирам.      - Сама по себе си е добра новина, колкото може да бъде добра новина, ако кажем на някой – нищо ти няма, още не си умрял. Но все пак, сама по себе си това, че имаме ниска безработица, разбира се, че е добра новина. Но, гледайки напред, да не забравяме, че европейското развитие на България е доста далеч от нашата страна, може би на разстояние 20-30 години, докато достигнем тяхното ниво поне.  ", "date": "2019.10.01", "title": "Проф. Дуранкев: България е „дарила“ на ЕС работна ръка на стойност 40 млрд. лв"}
{"url": "http://epicenter.bg/article/Sblasak-za-Tarnovo-GERB-pak-iska-vlast--Lecheva-da-razviva-turizma-a-VMRO-ya-pita-dali-poznava-ulitsite/194214/2/0", "text": "Кандидатите за кметове на Велико Търново – Даниел Панов от ГЕРБ, Милен Михов от ВМРО и Весела Лечева от БСП застанаха в дебат за бъдещето на града пред Нова телевизия.    Панов управляваше досега общината и изрази мнение, че това, което е направено, трябва да се доразвие.    „Успяхме да вдигнем авторитета и престижа на града. С екипа ми направихме едно добро място за живеене. Всеки ден съм сред гражданите. Мотивират ме техните виждания за промяна и развитие на града“, каза Панов.    Весела Лечева обясни, че е родена и израснала във Велико Търново.    „Затова се интересувам от града. Търново има нужда от ново управление. Това е емблематичен град“, каза Лечева.    Милен Михов, който от години се грижи за престижа на образованието на Търново обясни, че се чувства подготвен за позицията.    „До 2014 г. бях общински съветник и съм работил с трима кметове. Екипът ми е организиран и има достатъчно опит. Поставяме си все по-високи цели”, каза още Милен Михов.    Естествено кандидатите за кметове се спряха на туризма в града.    По мнението на Весела Лечева градът е велик благодарение на това, което са оставили нашите предци, но в момента икономическите показатели не са добри и са под средните за страната, а доходите ниски.    „Трябва да бъдат определени предимствата на града, които могат да дадат икономическа перспектива. Основният поминък на великотърновци е туризмът. Един турист за ден харчи около 65 лв. Това е 4 пъти по-малко от средните нива за страната. Освен това, нетната заплата на великотърновци е 683 лв., което е със 100 лв. по-ниско от средната за България“ заяви Лечева.    Данните не се харесаха на Панов от ГЕРБ: „Не съм съгласен с г-жа Лечева. За една вечеря се оставят средно 30 лв. В един хотел едно легло е не по-малко от 40 лв. Ако данните й бяха верни, всички хотели щяха да са фалирали“, поясни Даниел Панов.    Милен Михов каза, че на Търново не трябва да се гледа само от страна на туризма.    „Не само туризмът заслужава внимание. IT секторът е от голямо значение. Създаването на иновационен център ще привлече инвестиции в тази високодоходна индустрия. Друг демографски проблем е предучилищното образование и възпитание. Затова от ВМРО предлагаме да се обсъди механизмът на безплатните детски градини”, поясни Милен Михов.    Кой как познава града: Михов попита Весела Лечева дали познава улиците в града, а тя отговори, че това не е необходимо, тъй като градът се обхожда целия от край до край два пъти за един ден и има гугъл, който да показва къде и какви и са улиците, а е важно те да имат канализация.", "date": "2019.10.01", "title": "Сблъсък за Търново. ГЕРБ пак иска власт, Лечева-да развива туризма, ВМРО я пита дали познава улиците"}
{"url": "http://epicenter.bg/article/Biser-Petkov/194215/2/0", "text": "  Това се посочва в приветствие на социалния министър Бисер Петков по случай Международния ден на възрастните хора, съобщиха от МТСП.                   ", "date": "2019.10.01", "title": "Бисер Петков: Очакванията ни са за по-съществено повишаване на пенсиите през 2020 г."}
{"url": "http://epicenter.bg/article/Karadaya-ot-Vetovo--Edinstvenoto-myasto--v-koeto-razlichieto-e-tsennost--a-ne-problem---tova-e-DPS-/194217/2/0", "text": "  Лесно е да управляваш малка община, когато си от ДПС. Лесно е, защото нашето единство и нашата сила дава властта, с тези думи се обърна председателят на ДПС Мустафа Карадайъ към жителите на община Ветово на предизборния митинг в центъра на града, съобщиха от пресцентъра на партията.    На предизборната среща бяха представени кметове на кметства и листата за общински съветници начело с кандидата за кмет на община Ветово д-р Мехмед Мехмед.    \"Печелим местната власт с тези образовани, знаещи, можещи и доказали себе си в сферата, в която се развиват кандидати. Ние познаваме всеки от тях, даваме им местната власт, те със своята компетентност правят проектите, а не община Ветово за цял мандат да няма нито един проект. Кметът д-р Мехмед има врата в София, на която да почука и тази врата е вратата на ДПС\", каза Мустафа Карадайъ.    \"Кандидатите, които сегашният кмет е посочил и двамата ги знаем. Но партиите им никой не ги знае в България. Тези партии нямат офиси в София, нямат и парламентарна група. С какво ще помогнат на местната власт, че да решава проблеми\", попита Карадайъ.    \"Скъпи братя и сестри от всички етноси, единственото място, в което различието е ценност, а не проблем – това е ДПС\", бе категоричен лидерът на ДПС.  \"Всички заедно да градим Ветово, за да има бъдеще за нашите деца във Ветово\", призова Карадайъ. \"За последните 30 години в нашата Родина се знае едно – ДПС е пазител на целостта, стабилността, мира и сигурността в страната\", каза още той.    \"В трудни и сложни времена, когато е необходимо ние подкрепяме и власт в името на стабилността и сигурността на страната, но когато е необходимо сваляме власт в името на стабилността и сигурността. Ние можем да го направим, знаем как и затова за Ветово на 27 октомври д-р Мехмед ще е кмет на общината\", призова Мустафа Карадайъ.    \"Скъпи братя и сестри, две трети от моя дълъг политически път минаха в ДПС, които са почти 20 години. Аз живея и работя с етническите турци, българи и роми и всички други етноси. Две трети от пътя ми минаха, аз православният християнин да работя с мюсюлмани и искам най-гордо и отговорно да ви заявя, че няма да заменя този път за нищо на света, защото видях какво е толерантност, обич и уважение, визия за бъдещето, истински патриотизъм, любов към нашата обща Родина България\", каза в емоционалното си обръщение зам.-председателят на ПГ на ДПС Йордан Цонев.    \"Каквото и да ви говорят, ДПС е най-българската партия\", бе категоричен Цонев. \"Това е партията, която с мирни протести и бунт точно на българските мюсюлмани, срещу поруганото им достойнство докара демокрацията и свали тоталитарния режим. Режимът на ченгетата от ДС, какъвто е и дълго управлявалият тази община. Евроатлантическият път на България не можеше да стане без ДПС и без визионерската мисия на почетния председател д-р Ахмед Доган – без неговата решаваща роля, без патриотизма и любовта на тези хора към България\", бе категоричен Цонев.    Йордан Цонев каза, че ДПС е гарант за националната сигурност и териториалната цялост на България.    \"Колко още случки трябва да се случат в нашата история, за да разберете, че нашият път е път на заедността – пътят на девиза на ДПС. Затова аз призовавам, нека да помним уроците на историята, да гледаме в бъдещето. Заедно и всички, за да има добруване, за просперитета на хората на нашата Родина България\", заключи той.    На предизборният митинг присъстваха още зам.-председателят на ДПС Ахмед Ахмедов, зам.-председателят на ДПС Ахмед Ахмедов, членът на ЦОБ Емел Етем, народният представител Бюрхан Абазов, областният председател и кандидат за кмет на Русе Дауд Ибрям.  ", "date": "2019.10.01", "title": "Карадайъ от Ветово: Единственото място, в което различието е ценност, а не проблем – това е ДПС "}
{"url": "http://epicenter.bg/article/Ministarat-na-otbranata-Krasimir-Karakachanov-shte-prisastva-na-kampaniyata--Badi-voynik--v-Gabrovo/194221/2/0", "text": "Министърът на отбраната Красимир Каракачанов ще присъства на събитията от националната информационна кампания „Бъди войник“ в Габрово утре, 2 октомври. Проявите ще бъдат наблюдавани и от заместник-началника на отбраната генерал-лейтенант Димитър Илиев, командира на 68-а бригада „Специални сили“ бригаден генерал Явор Матеев, началника на Щаба на Сухопътните войски бригаден генерал Николай Караиванов. Това съобщиха от пресцентъра на Министерството на отбраната. От 16.00 ч. на площад „Възраждане“ в Габрово ще започне информационна борса за набиране на войници и матроси. В нея ще бъдат представени Сухопътните войски, Военновъздушните сили, Военноморските сили, служба „Военна полиция“, Националната гвардейска част, Централно военно окръжие. На място присъстващите ще могат да се запознаят с възможностите, условията и сроковете за кандидатстване и постъпване на служба в Българската армия. В информационната борса ще участват и представители на Националния военен университет (НВУ) „Васил Левски“, които ще разясняват условията за прием във висшето училище. На същото място посетителите ще могат да видят и образци на военна техника, въоръжение и екипировка от състава на 61-ва механизирана бригада. Военнослужещи от Специалните сили ще демонстрират действия по обезвреждане на терористи и извличане на заложник, както и военни ръкопашни техники. Представителна рота от НВУ ще покаже хватки с оръжие. В кампанията ще се включат и представители на национално дружество „Традиция“, които ще подредят старинни военни експонати.   От 18,30 ч. в Дома на културата „Емануил Манолов“ ще започне концертът на Представителния ансамбъл на Въоръжените сили, представителния духов оркестър на Сухопътните войски и местни творчески колективи. Входът е свободен.", "date": "2019.10.01", "title": "Красимир Каракачанов ще присъства на кампанията „Бъди войник“ в Габрово"}
{"url": "http://epicenter.bg/article/SASht-nalozhiha-sanktsii-na-ruski-fizicheski-i-yuridicheski-litsa-zaradi-namesa-v-izborite-za-Kongres/194156/7/0", "text": "САЩ наложиха санкции на няколко руски физически и юридически лица, сред които и бизнесменът Евгений Пригожин, който е близък до Кремъл. Санкциите се въвеждат заради опит за повлияване на междинните избори за Конгрес в САЩ през ноември 2018 г. - т.нар. избори по средата на мандата, на които се подновяваше съставът на Камарата на представителите и част от Сената.    Мерките са първите в рамките на президентски указ от септември миналата година, който предвижда санкции при опит за намеса в изборния процес.    Пригожин вече беше обвинен в рамките на разследването на американския специален прокурор Робърт Мълър за руската намеса в американските президентски избори през 2016 г. с цел подпомагане на Доналд Тръмп да победи. Тогава разследващите казаха, че руската Агенция за интернет изследвания, финансирана от Пригожин, е била замесена в опита за намеса в изборите.    Министерството на финансите налага санкции и на шестима служители на Агенцията за интернет изследвания, както и на регистрираните на Сейшелските острови компании Аутолекс транспорт, Бератекс груп и Линбург индъстрийз, за които се смята, че са свързани с Пригожин. ", "date": "2019.10.01", "title": "САЩ наложиха санкции на руски физически и юридически лица заради намеса в изборите за Конгрес"}
{"url": "http://epicenter.bg/article/V-Pekin-zapochnaha-tarzhestvata-za-70-tata-godishnina-ot-obrazuvaneto-na-Kitayskata-narodna-republika/194159/7/0", "text": "Тържествените мероприятия в чест на 70-годишнината от образуването на Китайската народна република започнаха в 10 часа местно време (05:00 българско) на централния площад Тянанмън в Пекин, съобщава кореспондент на ТАСС от мястото на събитието. Президентът на Китай Си Дзинпин, министър-председателят на Държавния съвет Ли Къцян, други членове на ръководството на страната и бившият държавен глава Цзян Цземин се качиха на платформата, водеща към Забранения град при портата Тянанмън. Ли Къцян обяви началото на тържествата. Под 70 залпа с церемониални оръдия прочутата група на честната стража на Народоосвободителната армия на Китай (НОАК) изнесе знамето на Китай на площада и го издигна на флагштока, след което военен оркестър изпълни националния химн. Пекински парад По-късно президентът на Китай даде заповед да започне военен парад за отбелязване на 70-годишнината от основаването на народната република. „Пристъпете към церемониалното преминаване на войските“, каза държавният глава. Тогава Си Дзинпин в лимузина \"Хонгчи\" (\"Червеното знаме\") направи обиколка на церемониални карета и оборудване, построени на централния булевард на Пекин - Чанг'анджие. „Здравейте, другари! Ние работихме усилено, другари“, поздрави Си Дзинпин военнослужещите , облечени в тъмно сиви униформи, наричани още „маоцзедуновки“. „Желаем ви добро здраве, председател“, извикаха предните карета в отговор, включително онези, състоящи се от жени военнослужещи в бяла, синя и червена униформа. По своя мащаб военният парад ще надмине всички подобни шоута в историята на Китай: в него ще вземат участие 15 хиляди военнослужещи, както и 160 бойни самолета и 580 единици военна техника. След преминаването на войските в града ще започне празнична демонстрация, в която ще вземат участие около 100 хиляди души. В чест на националния празник се планира да се освободят 70 хиляди „гълъби на мира“ и да се изстрелят толкова цветни балони.  ", "date": "2019.10.01", "title": "В Пекин започнаха тържествата за 70-тата годишнина от образуването на Китайската народна република"}
{"url": "http://epicenter.bg/article/Ot-dnes-Kristalina-Georgieva-vstapva-v-dlazhnost-kato-upravlyavasht-direktor-na-MVF-/194161/7/0", "text": "Георгиева е първият ръководител на базираната във Вашингтон институция, който родом е от страна с развиваща се икономика и то спасявана със заем от фонда.   Самата Георгиева още вчера влезе на новото си работно място, облечена в народна носия. Преди това бе изпратена от екипа на Световната банка с бурни аплодисменти, българска народна музика и хоро, поведено именно от Георгиева, предаде БНР.    \"Шампион в борбата с неравенството\" - това е едно от множеството определения, които Кристалина Георгиева получи по време на кампанията си за управляващ директор на Международния валутен фонд.    Самата Георгиева определи избора си за управляващ директор на Международния валутен фонд като признание за всички българи и благодари за подкрепата. Във видеообръщение до българските медии тя преповтори обещанието, поето пред колегите й от фонда в деня, когато официално получи подкрепа за позицията си.    \"Аз встъпвам в длъжност във време, когато световната икономика е изправена пред много рискове. В краткосрочен план приоритетът ни е да гарантираме, че страните минимизират риска от икономически спад и са готови да се справят, ако той настъпи. В дългосрочен план имаме голяма, благородна цел - да помогнем на страните да изградят по-силни икономики и да подобрят живота на хората си.\"    Кристалина Георгиева поема поста от Кристин Лагард, която от своя страна от 1 ноември ще оглави Европейската централна банка.", "date": "2019.10.01", "title": "От днес Кристалина Георгиева встъпва в длъжност като управляващ директор на МВФ "}
{"url": "http://epicenter.bg/article/Peruanskiyat-parlament-vremenno-otstrani-ot-dlazhnost-prezidenta-Martin-Viskara/194166/7/0", "text": "Перуанският парламент гласува за временното отстраняване от длъжност на президента Мартин Вискара, след като той обяви, че разпуска парламента, предаде Франс прес, цитирана от БНР.    Според перуанските депутати Мартин Вискара е нравствено негоден да управлява страната. Неговият пост ще бъде зает от вицепрезидента Мерседес Араос.    Вчера Вискара разпусна контролирания от опозицията парламент, като го обвини, че се опитва да блокира неговите антикорупционни реформи. В телевизионно обръщение той съобщи, че ще свика нови парламентарни избори, след като депутатите са гласували да бъде променен почти целият състав на перуанския Конституционен съд.    \"Пишем история, за която ще си спомнят бъдещите поколения. И когато си спомнят, надявам се да разберат магнитуда на борбата, която водим срещу повсеместното зло, причинило толкова вреди на страната ни\".    Опозиционните лидери веднага разкритикуваха решението на Вискара да разпусне парламента и да свика нови парламентарни избори и заявиха, че той действа в диктаторски стил.  ", "date": "2019.10.01", "title": "Перуанският парламент временно отстрани от длъжност президента Мартин Вискара"}
{"url": "http://epicenter.bg/article/Ogromen-aysberg-se-otkasna-ot-Antarktika/194171/7/0", "text": "Над 315 милиарда тона лед се откъснаха от Антарктика под формата на огромен айсберг. Леденото парче е с площ около 1600 квадратни километра, пише Би Би Си.    Айсбергът се откъсна от ледения шелф Амери. Това е най-големият къс лед, който се отделя от него в последните 50 години. Размерите на айсберга, който носи името D28 означава, че движението му трябва да се наблюдава, защото потенциално представлява опасност за корабоплаването, предаде Dir.bg.    Амери е един от трите най-големи ледени шелфа в Антарктика, намира се в източната част на континента. Учените смятат, че D28 е дебел около 210 м и в него има 315 милиарда тона лед.    Теченията вероятно ще понесат айсберга в западна посока, като разпадането и стопяването му ще отнеме години.", "date": "2019.10.01", "title": "Огромен айсберг се откъсна от Антарктика"}
{"url": "http://epicenter.bg/article/Most-se-sruti-v-Tayvan--nay-malko-14-raneni/194181/7/0", "text": "Мост се срути в североизточен Тайван, като пострадаха най-малко 14 души, предаде АФП. Нараняванията са вследствие на падането му върху риболовни лодки и бензинов танкер, акостирали под него.   Драматични изображения показаха момента, в който 140-метровият мост с една арка се срутва в Нанфангао, на източния бряг на Тайван, с малко рибарско пристанище.   На изображенията пътят се разделя и пада върху поне три рибарски лодки отдолу, последвани от бензиновият танкер. По-късно танкерът избухва в пламъци, изпращайки гъст черен дим във въздуха. Служители на бреговата охрана заявиха, че най-малко 14 души са ранени. Местни служители на пожарната казаха, че водачът на бензиновия танкер е сред отведените в болница.   Президентът Цай Инуън заяви, че е започнала спасителна операция за издирване на още ранени или изчезнали хора.   \"Надяваме се да спасим всички в най-кратки срокове, за да сведем до минимум щетите\", каза тя пред репортери.   Мостът е построен през 1998 г. и причината за срутването се разследва.   В понеделник вечер Тайван беше поразен от тайфун, донесъл силни дъждове и ветрове на части от източния бряг. Но по времето на срутването на моста времето е било хубаво. ", "date": "2019.10.01", "title": "Мост се срути в Тайван, най-малко 14 ранени (Видео)"}
{"url": "http://epicenter.bg/article/Grandiozen-parad-v-Pekin-za-70-g--Kitayska-narodna-republika-/194182/7/0", "text": "Тържествените мероприятия в чест на 70-годишнината от образуването на Китайската народна република започнаха в 10 часа местно време (05:00 българско) на централния площад Тянанмън в Пекин, съобщават ТАСС и Агенция \"Фокус\".    Президентът на Китай Си Дзинпин, министър-председателят на Държавния съвет Ли Къцян, други членове на ръководството на страната и бившият държавен глава Цзян Цзъмин се качиха на платформата, водеща към Забранения град при портата Тянанмън.    Ли Къцян обяви началото на тържествата. Под гърмежите на 70 залпа с церемониални оръдия прочутата група на честната стража на Народоосвободителната армия на Китай (НОАК) изнесе знамето на Китай на площада и го издигна на флагштока, след което военен оркестър изпълни националния химн.  Пекински парад    По-късно президентът на Китай даде заповед да започне военен парад за отбелязване на 70-годишнината от основаването на народната република.    „Пристъпете към церемониалното преминаване на войските“, каза държавният глава. Тогава Си Дзинпин в лимузина \"Хонгчи\" (\"Червеното знаме\") направи обиколка на церемониални карета и оборудване, построени на централния булевард на Пекин - Чанг'анджие.    „Здравейте, другари! Ние работихме усилено, другари“, поздрави Си Дзинпин военнослужещите , облечени в тъмно сиви униформи, наричани още „маоцзедуновки“.  „Желаем ви добро здраве, председател“, извикаха предните карета в отговор, включително онези, състоящи се от жени военнослужещи в бяла, синя и червена униформа.    По своя мащаб военният парад ще надмине всички подобни шоута в историята на Китай - в него ще вземат участие 15 хиляди военнослужещи, както и 160 бойни самолета и 580 единици военна техника.    След преминаването на войските в града ще започне празнична демонстрация, в която ще вземат участие около 100 хиляди души. В чест на националния празник се планира да се освободят 70 хиляди „гълъби на мира“ и да се изстрелят толкова цветни балони.  ", "date": "2019.10.01", "title": "Грандиозен парад в Пекин за 70 г. Китайска народна република (СНИМКИ, ВИДЕО)"}
{"url": "http://epicenter.bg/article/Izsledvane--Politikata-razbolyava-horata-i-vodi-do-zaguba-na-san-/194187/7/0", "text": "Когато включите канала за новини, вероятно ще видите политици, които говорят за местни или световни проблеми. Ако се почувствате разтревожени, болни или загубите съня си заради нещата, които гледате или четете, не сте сами.    Изследване, публикувано по-рано тази седмица в списание „Plos One“, което разглежда физическото и емоционално последствие от следенето на новини и участието в политически дискурс, твърди, че политиката причинява на хората безсъние и тревожност.    Кевин Смит, политолог от Университета в Небраска в САЩ, който също е и автор на изследването, се фокусира върху американското общество по време на президентските избори през 2016 г. Той интервюира 800 души в продължение на една година и открива, че 40% от участниците са били стресирани от политиката, пише „Сабах“, предаде БГНЕС.    Проучването разкрива, че 20% са разрушили приятелства заради политически разногласия. Един на всеки пети участник твърди, че се чувства уморен. Около 4% от хората казват, че са имали мисли за самоубийство заради политиката. Освен това 11,5% съобщават, че политиката е повлияла неблагоприятно на физическото им здраве; 31,8% заявяват, че излагането в медии на различни гледни точки, противоречащи на личните им убеждения, ги вбесява; 29,3% твърдят, че губят самообладание в резултат на политиката, а 22,1% признават, че се интересуват твърде много от това кой печели и кой губи.    „Политиката наистина влияе негативно на живота на много хора или поне те възприемат, че политиката наистина се отразява негативно на живота им“, казва Смит. “Стресът е иреално явление, което може да има катастрофални последици за здравето. Ако политиката допринася значително за нивата на стрес сред американските възрастни, тогава да, тя има истински негативен ефект върху здравето.”", "date": "2019.10.01", "title": "Изследване: Политиката разболява хората и води до загуба на сън "}
{"url": "http://epicenter.bg/article/Doklad-na-SZO-pokaza--che-konsumatsiyata-na-alkohol-v-Rusiya-e-namalyala/194190/7/0", "text": "Русия може все още да има репутация на нация от сериозни пиячи, но публикуван днес доклад на Световната здравна организация показа, че консумацията на алкохол е намаляла с 43% от 2003 г, съобщават от БНР.    СЗО отдава тази тенденция на мерки под ръководството на обичащия спорта президент Владимир Путин, сред които ограничения в продажбите на алкохол и популяризиране на здравословния начин на живот.    „Руската федерация отдавна е смятана за една от най-сериозните консуматорки на алкохол в света. Но през последните години тенденцията се обърна“, посочва докладът.    Проучването показва, че 43-процентният спад в консумацията от 2003 до 2016 г. се дължи на рязко намаляване в потреблението на контрабанден алкохол.    Според авторите на изследването този фактор увеличава очакваната продължителност на живота на руснаците до исторически ръст през 2018 г. – 78 г. за жените и 68 г. за мъжете.    В началото на 90-те години на ХХ век очакваната продължителност на живота на мъжете е била едва 57 години.        ", "date": "2019.10.01", "title": "Доклад на СЗО показа, че консумацията на алкохол в Русия е намаляла"}
{"url": "http://epicenter.bg/article/Der-Spiegel--V-Berlin-sa-vazmuteni-ot-povedenieto-na-Zelenski-v-telefonniya-razgovor-s-Tramp-/194194/7/0", "text": "Хуморът и способността за язвителна ирония – това са качествата, заради които в Украйна обичат Владимир Зеленски като сатирик. И на поста президент на страната Зеленски нямаше нищо против да се шегува. Наскоро той развесели участниците в конференцията „Ялтинска европейска стратегия“ с игрив чат в Whatsapp, пише германското издание Der Spiegel в материал, представен от Агенция \"Фокус\" без редакторска намеса.    Като сатирическо произведение се чете и протоколът от телефонния разговор между президентите на Украйна и САЩ. Например, когато Зеленски се хвали, че по време на последната си визита в Ню Йорк е отседнал в Хотел на Доналд Тръмп. Или когато казва, че в хода на предизборната си кампания е използвал някои методи на американския лидер: „Вие сте великолепен учител за нас“.    Това, което обсъждаха Тръмп и Зеленски, никога не е било предназначено за обществеността, затова техните думи трябва да се приемат сериозно. Това се отнася и за пасажа, в който двамата политици критикуват германското правителство. Както каза Тръмп - \"Ангела Меркел говори много, но прави малко\". Реакцията на Зеленски: „Вие сте напълно прав. Не на 100%, а на 1000%“.    „Няма да коментираме това“, заяви официален представител на правителството в Берлин. Но в същото време от германската коалиция посочиха следните цифри - от началото на украинската криза на Киев са изпратени 1,4 милиарда евро, включително 544 милиона за помощ в развитието на икономиката, 110 милиона като хуманитарна помощ, както 500 милиона евро кредити.    „Упреците на Тръмп „най-малкото не са справедливи“ – така критикува изказването на американския президент председателят на фракцията на Германската социалдемократическа партия (ГСДП) в Бундестага Ролф Мюцених.    „Европейците предоставиха на Украйна милиардни суми, изразяващи се в двуцифрени числа, а също така въведоха срещу Русия програма за санкции, каквато не е имало дори по времето на Студената война“, отбеляза Норберт Рьонтген, председател на парламентарната комисия по външни работи.    Тръмп и Зеленски не са доволни, на първо място, от факта, че Меркел не е заела ясна позиция по отношение на Русия и че Германия и Франция отказват да доставят оръжие за Украйна, докато САЩ изпращат противотанкови оръжия и „несмъртоносна“ военна техника в Източна Европа.    Ирония на историята: Джо Байдън, най-многообещаващият кандидат от Демократическата партия за следващите президентски избори, споделя критичното мнение на Тръмп за Меркел.    В мемоарите си той описва срещата с канцлера Меркел на Мюнхенската конференция по сигурността през 2015 година. „Бях разочарован, когато тя след своята реч решително отказа да достави истинско оръжие на украинските военни, които се намираха в неизгодно положение“, пише Байдън.    Дипломатическите усилия на Меркел не бяха споменати в телефонния разговор на Тръмп дори с една дума – за недоумение на Берлин.    „А нали именно канцлерът Меркел и тогавашният министър на външните работи Щайнамайер направиха всичко, за да не възникне обширен военен конфликт в този регион“, казва ръководителят на фракцията на ГСДП Мюцених.    В момента посланикът на Украйна в Берлин Андрей Мелник се опитва да изглади ситуацията. По неговите думи, президентът Зеленски цени високо „изключителния личен принос на канцлера Меркел“.    Досега федералното правителство се надяваше, че при новия украински президент Минският процес ще се възроди. През октомври, след продължително прекъсване, трябваше да се проведе среща на държавните и правителствените ръководители на участващите страни в Нормандския формат. Но въпросът заседна по време на преговорите, по-специално по въпроса за изборите в окупираните територии в Източна Украйна.    Въпреки недоволството от Зеленски, федералното правителство смята, че аферата е била инициирана от Вашингтон.    Според политика от Християндемократическия съюз (ХДС) Рьонтген този разговор демонстрира как Тръмп използва властта „за лични интереси, в интерес на своята избирателна кампания, както и против Германия и Европа“.    Неговият колега от ГСДП Мюцених счита, че Тръмп остава верен на своя девиз: „По-добре направи раздор, отколкото да работиш за взаимно разбирателство и партньорско решение на проблемите“.  ", "date": "2019.10.01", "title": "Der Spiegel: В Берлин са възмутени от поведението на Зеленски в телефонния разговор с Тръмп "}
{"url": "http://epicenter.bg/article/US-diplomat--Kitay-i-Rusiya-iskat-slabi-i-destabilizrani-Balkani-/194197/7/0", "text": "Главната цел на Русия и Китай са да създадат слаби и дестабилизирани Балкани, категоричен е бившият помощник-държавен секретар на САЩ за Европа и Евразия Уес Мичъл, който се изказа в рамките на конференцията за Западните Балкани на Economist в Скопие, предава скопският телевизионен канал „Сител“, цитиран от \"Фокус\".    „Русия продължава да увеличава своето влияние в източния свят и се труди да дестабилизира региона, за да може да доминира в страните от Западните Балкани. От друга страна, Китай злоупотребява с пазарните закони, за да се наложи като световна сила. Той прави всичко това на Балканите, защото този регион е физическата връзка между Китай и Европа. Но тези времена свършиха. Западните Балкани се включват в икономическото развитие на целия свят. Моето мнение, че това днес са нови Балкани, Балкани на XXI век. Това е важен момент за интеграцията на целия регион“, заяви Мичъл.  ", "date": "2019.10.01", "title": "US дипломат: Китай и Русия искат слаби и дестабилизрани Балкани "}
{"url": "http://epicenter.bg/article/Putin--Kitay-e-klyuchov-globalen-igrach-/194200/7/0", "text": "Китай играе важна роля в решаването на глобални проблеми и има висок международен статут, заяви руският президент Владимир Путин във вторник, съобщава агенция Интерфакс, цитирана от БНР.    В писмо до китайския президент Си Цзинпин, Путин посочва, че оценява \"конструктивния диалог\" между Русия и Китай, както и приятелските отношения на двете страни.    Пишейки по повод 70-та годишнина на Китайската народна република, Путин заяви: \"Под ваше ръководство Китай уверено върви към постигане на целите, очертани от 19-ия конгрес на Комунистическата партия на Китай, които включват изграждане на \"общество на средната класа\" до 2021-а година и превръщане на страната в \"модерна социалистическа държава\" до 2049-а година.   ", "date": "2019.10.01", "title": "Путин: Китай е ключов глобален играч "}
{"url": "http://epicenter.bg/article/Dve-komisii-v-Evroparlamenta-odobri-kandidaturata-na-Mariya-Gabriel-za-evrokomisar/194203/7/0", "text": "Комисиите по промишленост, изследвания и енергетика и по култура в Европарламента одобриха единодушно кандидатурата на българския кандидат за ЕК Мария Габриел, която е кандидат за поста еврокомисар с ресор „Иновации и младеж“.    Габриел бе изслушана от двете комисии снощи, съобщи БНР.", "date": "2019.10.01", "title": "Две комисии в Европарламента одобриха кандидатурата на Мария Габриел за еврокомисар"}
{"url": "http://epicenter.bg/article/Turtsiya-e-nay-dobriyat-donor-na-humanitarna-pomosht-/194220/7/0", "text": "Турция за втора поредна година е най-добрият донор на световна хуманитарна помощ. Това показва нов доклад, изготвен от независима международна организация за развитие, пише в.„Сабах“, цитиран от Дарик радио.  Страната само за миналата година е изразходвала 8,4 милиарда долара за това, констатира доклада за Глобална хуманитарна помощ на Инициативата за развитие - независима международна организация, която се фокусира върху ролята на данните за насърчаване на борбата с бедността и за устойчивото развитие.  28,9 милиарда долара от цялата международна хуманитарна помощ идват от Турция, показва докладът за 2018г. Помощта, предоставяна от други страни, включително от САЩ, е спаднала на годишна база.    Разходите за хуманитарна помощ на Турция са близо 1,1% от нейния БВП през миналата година. За сравнение, САЩ осигуряват 0,032% от своя БВП, Германия 0,074%, а Великобритания 0,077%.    Страната също така е домакин на най-голям брой бежанци, 4 милиона в света, според официалните данни. Броят на сирийските бежанци, живеещи в страната, е 3,66 милиона към септември.    В доклада се посочва, че Сирия е най-голям получател на хуманитарна помощ за шеста поредна година. Хуманитарна помощ, която е получила, възлиза на 2,35 милиарда долара. Йемен, Южен Судан, Ирак и Сомалия се нареждат на следващи места съответно с получени 1,9, 1,37, 1,25 и 1,01 милиарда долара.  ", "date": "2019.10.01", "title": "Турция е най-добрият донор на хуманитарна помощ "}
{"url": "http://epicenter.bg/article/Shtrahe-prekratyava-politicheskata-si-kariera/194225/7/0", "text": "Хайнц-Кристиан Щрахе - бившият австрийски вицеканцлер, който беше в центъра на скандала, свалил последното правителство, обяви днес, че прекратява членството си в крайнодясната Партия на свободата и слага край на политическата си кариера.    Щрахе обяви решението си на фона на гневни реакции заради слабото представяне на партията му на предсрочните избори, предаде Асошиейтед прес, цитирана от БТА.    Щрахе беше начело на партията на свободата в продължение на 14 години до май т.г., когато видео предизвика падането на правителството на консервативния канцлер Себастиан Курц. Видеото разкрило как той предлага услуги на подставено лице, представило се за руски инвеститор.    Щрахе е и обект на разследване за предполагаема злоупотреба с доверие във връзка с фактуриране на лични разходи за сметка на партията, което също допринесе за слабото представяне на Партията на свободата на изборите в неделя.    Крайнодясната формация спечели около 16 процента от гласовете, с 10 на сто по-малко в сравнение с изборите през 2017 г. Много от досегашните й привърженици подкрепиха десноцентристката Народна партия на Курц или не отидоха да гласуват.", "date": "2019.10.01", "title": "Хайнц-Кристиан Щрахе прекратява политическата си кариера"}
{"url": "http://epicenter.bg/article/Balgariya-i-Vietnam-shte-rabotyat-za-vazstanovyavane-na-satrudnichestvoto-v-ikonomikata-i-obrazovanieto/194223/2/0", "text": "България и Виетнам ще работят за възстановяване на активното двустранно сътрудничество в икономиката и образованието. За това се договориха държавният глава Румен Радев и първият заместник министър-председател на Социалистическа република Виетнам Чъонг Хоа Бин, който е на работно посещение в България, съобщиха от Прессекретариата на държавния глава.   Двамата се срещнаха днес на „Дондуков“ 2 и подчертаха отличния двустранен диалог, взаимното доверие и приятелството, което свързва България и Виетнам.   През 2020 г. ще бъде отбелязана 70-годишнината от установяването на дипломатическите отношения между двете страни и президентът Румен Радев отправи покана към своя виетнамски колега президента Нгуен Фу Чонг да посети България заедно с бизнес делегация, която да се запознае на място с възможностите за инвестиции у нас. И Румен Радев, и Чъонг Хоа Бин отбелязаха, че годишен стокообмен от 100 млн. долара не съответства на потенциала на България и Виетнам. През ноември т.г. ще се проведе следващото заседание на Смесената комисия за търговско-икономическо и научно-техническо сътрудничество, която се очаква да постави акцент върху икономическото и инвестиционното партньорство в българо-виетнамските отношения. Като особено перспективни сфери двамата откроиха, развитието на информационните и комуникационните технологии, биотехнологиите, енергетиката, екологията, селското стопанство, медицината и фармацията, включително и чрез създаването на смесени предприятия.   „Високият икономически ръст на Виетнам през последните години заслужава признание и предизвиква интерес и от страна на български компании“, подчерта Румен Радев. Със своите богати културни и природни забележителности и България, и Виетнам имат възможност да се утвърждават като туристически центрове.   Държавният глава призова за възстановяване и на традициите в двустранния обмен в областта на образованието. В близкото минало 30 000 виетнамски граждани са получили висшето си образование или професионална квалификация в България, като днес много от тях заемат високопоставени позиции във Виетнам и са реален фактор за задълбочаване на връзките между двете държави.   Чъонг Хоа Бин изрази интереса на Виетнам за обучаване у нас на студенти в перспективни сфери като високите технологии, медицината и други. Двамата отбелязаха доброто сътрудничество между България и Виетнам в рамките на международните организации. През следващата година Виетнам ще председателства АСЕАН и ще работи за разширяване на партньорството на България с тази общност.   По време на срещата беше обсъдена и ситуацията в региона на Южнокитайско море, като българският президент изрази позицията на страната ни, че всички спорни териториални въпроси следва да се решават посредством диалог, мирни средства и спазване на международното право.", "date": "2019.10.01", "title": "България и Виетнам ще работят за възстановяване на сътрудничеството в икономиката и образованието"}
{"url": "http://epicenter.bg/article/Yordanka-Fandakova--Shte-badat-otvoreni-tri-novi-grupi-v-detski-gradini-v-Bistritsa-/194224/2/0", "text": "  Кандидатът за кмет на София от коалиция ГЕРБ /СДС/ Йорданка Фандъкова посети с. Бистрица. В срещите участваха кандидатът за кмет на район „Панчарево“ Димитър Сичанов, кандидатът за кмет на с. Бистрица Стефан Маджаров и кандидатът за общински съветник д-р Ваня Тагарева, както и народният представител Евгения Алексиева, съобщиха от пресцентъра на ГЕРБ.    По време на разговорите бе обсъдена необходимостта от разкриване на нови места в детската градина. Йорданка Фандъкова пое ангажимент за изграждане на разширение към съществуващата детска градина и за обследване и ремонт на сградата на бивша детска градина с цел разкриване на две нови градински групи и една яслена група.    На свой ред Димитър Сичанов отбеляза, че през следващата година се планира и ремонт на сградата на училището.    По-късно Йорданка Фандъкова се срещна и с представители на сдружението за екология, спорт и туризъм „Погледец“. По време на разговорите бе разгледана възможността за предоставяне на общинско помещение за нуждите на туристическото дружество, както и разкриването на пенсионерски клуб.    Йорданка Фандъкова пое ангажимент да предостави за стопанисване на сдружението общинската хижа на Витоша „Погледец“, а туристическото дружество от своя страна ще организира събития за привличане на младите хора към планинарството. Кандидатът за кмет Фандъкова разгледа и обновеното читалище в с. Бистрица.  ", "date": "2019.10.01", "title": "Йорданка Фандъкова: Ще бъдат отворени три нови групи в детски градини в Бистрица "}
{"url": "http://epicenter.bg/article/Nedzhmi-Ali--kandidat-kmet-za-Dzhebel--Vreme-za-gubene-nyama--Vreme-e-za-aktivna-rabota--/194226/2/0", "text": "  „Заставам пред вас с ясното съзнание, че ще нося отговорност за всички позитиви и негативи за управлението на общината. През цялото време съм работил да си опазя името и винаги съм работил и съм се развивал.   Полагал съм неимоверни усилия да отговоря на всички нови предизвикателства. И тук можете да бъдете убедени, че няма да оставя името ми да бъде опетнено и същевременно ще направя всичко възможно това да бъде на съответната висота, каквато беше и в европейски мащаб.    Време за губене няма. Време е за активна работа!“, заяви кандидатът за кмет на община Джебел Неджми Али. Той бе посрещнат с бурни овации в препълнената зала на местното читалище. Неджми Али веднага се зае със задачата да запознае присъстващите с ясна, устойчива и целенасочена управленска програма, изпълнена с много и конкретни задачи. Голямата цел - Джебел да стане една от най-модерните общини в страната.    Кандидатът за кмет на Джебел представи редица проекти за развитието на общината. Поименно бяха представени и кандидатите за общински съветници. „Да си водач на листата е огромна отговорност пред вас - нашите избиратели и пред ръководството на ДПС. Днес, при такъв старт на кампанията, ме карате да бъда още по-голям оптимист за единния ни успех“, каза водачът на съветническата листа Сейфи Мехмедали.    Той акцентира върху факта, че има много позитивна енергия и изрази надежда и увереност, че ще нарасне в монолитен вот за ДПС на предстоящия евровот на 26 май.    Слоганът на кампанията на Неджми Али: Джебел заслужава много повече!    Неджми Али е бивш член на Европейския парламент. Преди това два мандата беше депутат от ДПС. Има два мандата като заместник министър на отбраната.  ", "date": "2019.10.01", "title": "Неджми Али, кандидат-кмет за Джебел: Време за губене няма. Време е за активна работа! (ВИДЕО)"}
{"url": "http://epicenter.bg/article/UniBIT-otkri-tarzhestveno-uchebnata-godina-pred-pametnika-na-Svetite-bratya-Kiril-i-Metodiy/194231/2/0", "text": "УниБИТ откри тържествено академичната учебна 2019/20120 година пред Национална библиотека „Св. св. Кирил и Методий“ в центъра на София.    В подножието на паметника на Светите братя Първоучители студентите, академичното ръководство, официалните гости и много приятели на ВУЗ-а дадоха старт на учебните занятия със стилна церемония.    Доскорошният ректор на УниБИТ проф.д-р Стоян Денчев пожела на добър час на първокурсниците и подчерта забележителните успехи на университета както за специалностите, свързани с информационните технологии, така и за библиотекознанието и културно-историческото наследство. \"Младите хора се връщат към тези специалности, намирайки възможности след това да се реализират като специалисти, които се занимават с информация и книги\", каза проф. Денчев.    В академичното си слово ректорът проф. Петева, отбеляза, че за първи път УниБИТ открива учебната година пред храма на духовността и просвещението - Националната библиотека. Всъщност - тази библиотека е рожденото място на УниБИТ, който прохожда в образованието и науката от 5-тия етаж на сградата.    УниБИТ е средище на българското висше образование с традиции и подчертаване на българщината. През последните години за едно място кандидатстват по 10-15 души за всички специалности, включително при тежкия демографски срив.  \"Имаме много добра система за подбор на студентите и работим с много средни училища, срещаме се с учители и ученици от цялата страна. И младите хора без да им обещаваме и да им даваме телефони, джипове, екскурзии за двама или някои други безподобни глупости, ги мотивираме да дойдат и да учат при нас\", подчертава проф. Денчев.    В началото на тържествената церемония се извърши водосвет, отец Тихон даде ценни напътствия на младите. С приветствени думи към тя се обърна и журналистът и тв водец Ники Кънчев.", "date": "2019.10.01", "title": "УниБИТ откри тържествено учебната година пред паметника на Светите братя Кирил и Методий"}
{"url": "http://epicenter.bg/article/Shegi-i-zakachki-mezhdu-Tom-Kruz-i-ukrainskiya-prezident-Volodimir-Zelenski--Video-/194235/10/99", "text": "Актьорът Том Круз пристигна в Киев по покана на украинския президент - Володимир Зеленски.     Том Круз търси в Украйна подходящи места за снимките на новия си филм. Зеленски подчерта по време на срещата, че украинският парламент неотдавна е приел закон за компенсиране на чуждестранните производители, които снимат филми в Украйна и каза, че се надява, този закон да направи страната привлекателна за големите световни киностудиа. Володимир Зеленски напомни за предишната си професия на телевизионен и филмов комик.   В кадрите, разпространени от президентството, той посреща Том Круз с думите: \" \". Холивудската звезда се разсмива и казва: \" \". След това Зеленски се шегува колко изтощително е да си президент и споменава застоя в мирния процес за разкъсваната от конфликти Източна Украйна, съобщиха ТАСС и Асошиейтед прес.   Том Круз е видян също в киевското метро. Феновете му предполагат в социалните мрежи, че става въпрос за снимките на седмата част от \"Мисията невъзможна\".   Източник: Дир.бг", "date": "2019.10.01", "title": "Шеги и закачки белязаха срещата на Том Круз и украинския президент Володимир Зеленски (Видео)"}
{"url": "http://epicenter.bg/article/Megan--quot-otnesena-ot-vihara-quot--v-Yohanesburg/194241/10/0", "text": "Херцогинята на Съсекс пристигна на първата си солова визита днес, преди отново да се събере тази вечер заедно със съпруга си принц Хари. \r\n \r\n Той пък посети сам Малави и Ботсвана. Меган се появи в университета в Йоханесбург под мощните викове на студентите с къса, двуредна рокля тип \"шлифер\", но без ръкави, в бежово. За тази визита Меган се спира на по-бюджетни тоалети след критиките, които я засипаха последния път. След като облече отново някои тоалети от миналогодишната визита в Австралия и Нова Зеландия, сега тя заложи на Banana Republic за 95 паунда.   Косата ѝ бе буквално разпиляна от вятъра, но това не смути херцогинята и дори и донесе поводи за усмивки и добро настроение. Тя участва в кръгла маса, посветена на достъпа до по-високо образование.   Междувременно принц Хари приключва днес с ангажиментите си в Малави и ще лети обратно къ, Южна Африка този следобед, за да се събере отново със съпругата си и сина си Арчи, с които последно се видяха миналат сряда в Кейп Таун.   Източник: Дир.бг", "date": "2019.10.01", "title": "Меган Маркъл подкрепя по-добрия достъп на жените до висше образование (Снимки)"}
{"url": "http://epicenter.bg/article/Obleche-li-se-neumestno-Bridzhit-Makron-na-poklonenieto-na-Shirak-/194249/10/84", "text": "Първата дама на Франция отново стана обект на нападки – този път заради дължината на роклята й.     Френският държавен глава Еманюел Макрон и съпругата му Бриджит Макрон отидоха да изпратят в последния му път президентът на Франция от 1995 до 2007 г. Жак Ширак, който почина на 86-годишна възраст на 26 септември. Както подобава, за случая първата дама бе облечена в черно. Проблем светските таблоиди видяха в дължината на роклята й.   На слизане от колата, фотографите заснеха изящните крака на Бриджит Макрон. Това, че на траурно събитие изборът й не се е спрял на нещо по-консервативно, ядоса нейните критици. Въпреки че дългото палто, с което първата дама бе съчетала тоалета си, донякъде тушира напрежението сред експертите по етикет.   Службата в памет на Ширак беше в църквата \"Сен Сюлпис\" – втората най-голяма в Париж след катедралата Нотр Дам. Сред световните лидери, дошли да се сбогуват с покойния, бяха Владимир Путин, Серджо Матарела и Франк-Валтер Щайнмайер, а също и Герхард Шрьодер, Бил Клинтън, Абдула II, Никола Саркози, Франсоа Оланд, Валери Жискар Д'Естен и други близо 80 чуждестранни представители.   Източник: Дарикнюз", "date": "2019.10.01", "title": "Облече ли се неуместно Бриджит Макрон на поклонението на Ширак?"}
{"url": "http://epicenter.bg/article/Kardiohirurgat-na-Shumaher--Hora--ne-pravya-chudesa-/194189/8/0", "text": "Хирургът, който оперира бившия световен шампион във \"Формула 1\" Михаел Шумахер – Филип Менаше отрече да е извършил \"експериментална\" намеса в Париж. В интервю за италианския вестник \"La Repubblica\" Менаше подчерта, че \"не върши чудеса”, но е направил всичко, което може, за седемкратния световен шампион, предаде   .   \"С моя екип не правим някакъв експеримент. Това е гнусен термин, който не съответства на визията на добрата медицина”, коментира той. Менше посочи, че обучаването му за трансфузия на сърдечни клетки е приключило преди две години.   \"Имаше голямо внимание към нашия отдел след визитата на Михаел Шумахер, но сега вече всичко се нормализира. Направихме, каквото можем”, обясни лекарят.   Кардиохирургът подчерта, че по отношение на техниката за прибавяне на стволови клетки има голям напредък през последните 20 години, но истината е, че сега все още не се знае много.", "date": "2019.10.01", "title": "Кардиохирургът на Шумахер: Хора, не правя чудеса!"}
{"url": "http://epicenter.bg/article/Republikantsite-v-Senata-poiskaha-razsledvane-za-vrazkite-na-Klintan-i-Baydan-s-Ukrayna-/194174/7/96", "text": "Републиканците в Сената на САЩ възобновиха разследването за това, дали украинците са били в координация с Демократическата партия, за да предоставят уличаваща информация за президента Доналд Тръмп преди изборите за държавен глава през 2016 година, пише американското консервативно издание Washington Examiner, цитирано от \"Фокус\".    Председателят на финансовата комисия в Сената Чък Грасли и председателят на комисията за вътрешна сигурност Рон Джонсън писаха на Генералния прокурор Уилям Бар, че освен това искат да знаят дали Министерството на правосъдието има информация от украински прокурори, която противоречи на обяснението на бившия вицепремиер Джо Байдън за заплахата да се задържи помощ от 1 милиард долара за Киев.    Двамата високопоставени републиканци са изпратили писмото няколко дни, след като демократите в Камарата на представителите обявиха, че започват официално разследване за импийчмънт на Тръмп заради проведения на 25 юли телефонен разговор между президента и украинския му колега Владимир Зеленски. Демократите твърдят, че Тръмп е използвал властта на поста си, за да принуди украинския държавен глава да разследва Байдън, като го е заплашил да задържи помощта от 1 милиард долара.    Както отбелязва изданието, републиканците отдавна искат да разобличат усилията на демократите да хвърлят мръсотия по Тръмп и неговата кампания чрез украинското правителство.    Грасли пише за първи път до Министерството на финансите през юли 2017 година с искане за информация относно „наглите усилия на Националния демократически комитет и кампанията на Хилъри Клинтън да използват правителството на Украйна с изричната цел да намерят негативна информация за тогавашния кандидат Тръмп, за да навредят на кампанията му“.    По думите на Грасли, основен играч в операцията е американката от украински произход Александра Чалупа, чиято цел е била „да разкрие предполагаемите връзки между тогавашния кандидат Доналд Тръмп, Пол Манафорт и Русия“.    Грасли и Джонсън искат да знаят дали Бар разследва „връзките и координацията“ между украинските правителствени служители и Националния демократически комитет или кампанията на Клинтън.    Те също така искат от Бар да обясни защо не е изискано от Чалупа да се регистрира като чуждестранен агент.  ", "date": "2019.10.01", "title": "Републиканците в Сената поискаха разследване за връзките на Клинтън и Байдън с Украйна "}
{"url": "http://epicenter.bg/article/Turtsiya-vavezhda-politseysko-prisastvie-na-samoletnite-poleti-/194228/7/0", "text": "Турските авиокомпании се задължават да наемат специално обучени полицейски служители на полети, предаде Анадолската агенция. Съответната заповед на турското Министерство на вътрешните работи беше публикувана днес в официалния вестник на правителството – „Ресми газет“, предаде БГНЕС.    В задължението на полицейските служители, облечени като цивилни, ще влиза да предотвратяват кражбите на самолети и всякакви други инциденти на борда.    Според постановлението, най-малко двама полицаи трябва да има на всеки полет от Турция. Служителите на въздушната полиция ще седят сред пътниците и ще се намесват при всякакви инциденти.    Наети от въздушната полиция ще бъдат лица с петгодишен стаж в органите на реда. Специално за тях ще бъдат организирани допълнителни курсове по терминология на гражданската авиация, по преговори за освобождаване на заложници и специално обучение.    В края на всеки полет полицията ще изготвя доклади.    Полицейските служители няма да се подчиняват на членовете на екипажа. Освен това само членовете на екипажа ще знаят кои са те.    Авиокомпаниите се задължават да осигуряват билети за въздушната полиция.", "date": "2019.10.01", "title": "Турция въвежда полицейско присъствие на самолетните полети "}
{"url": "http://epicenter.bg/article/14-godishen-tiyneydzhar-zagina--sled-kato-telefonat-eksplodira-pod-vazglavnitsata-mu-/194230/7/0", "text": "14-годишен тийнейджър от Казахстан загуби живота си, след като мобилният телефон е прегрял и избухнал под възглавницата му, в близост до лицето му.    Алуа Абзалбек е оставил телефона си да се зарежда под възглавницата, като в същото време е възнамерявал и да слуша музика през слушалките, докато апаратът се зарежда през нощта, предадоха световните медии.    Родителите намерили безжизненото тяло на сина им на следващата сутрин. Пристигналият на мястото медицински екип само констатирал настъпилата смърт. По предварителни данни разследващите смятат, че устройството е избухнало в резултат от прекомерно прегряване на батерията, вследствие на което настъпил злополучният инцидент.    Ангажираните по случая отказват да разкрият марката на експлодиралия телефон, отнел живота на 14-годишното момче.  ", "date": "2019.10.01", "title": "14-годишен тийнейджър загина, след като телефонът експлодира под възглавницата му "}
{"url": "http://epicenter.bg/article/Aleksis-Tsipras--Atina-i-Skopie-veche-ne-sa-protivnitsi/194232/7/0", "text": "Бившият премиер на Гърция и лидер на най-голямата опозиционна партия в страната СИРИЗА Алексис Ципрас заяви, че Скопие вече е надежден партньор на Европейския съюз и затова трябва да му бъде дадена възможност да започне присъединителните преговори през октомври, предава агенция „Макфакс“, цитирана от Агенция \"Фокус\". В рамките на конференцията „Среща на върха на Западните Балкани – Увеличаване на инерцията за европейска интеграция“, която се провежда в Скопие, Ципрас говори за Преспанския договор, като оцени, че с него се потвърждава амбицията на ЕС да установи мир и стабилност в балканския регион. Бившият гръцки премиер заяви още, че в момента, в който е подписан договорът за името, всички са почувствали, че правят история. „Всички знаем, че най-важната стъпка вече е направена“, подчерта той и добави, че Гърция и Македония ще видят придобивките от този договор много бързо и ще изградят взаимно доверие помежду си. Според Ципрас, Преспанският договор символизира победата на дипломацията и на сътрудничеството над национализма и интровертността.  ", "date": "2019.10.01", "title": "Алексис Ципрас: Атина и Скопие вече не са противници"}
{"url": "http://epicenter.bg/article/Edin-chovek-e-zaginal--a-10-drugi-sa-raneni-pri-napadenie-v-kolezh-vav-Finlandiya-/194237/7/0", "text": "Един човек е убит, а 10 други са ранени при нападение в професионален колеж в източната част на Финландия, предава AFP, като уточнява, че двама от пострадалите са в тежко състояние. По данни на местната полиция и свидетели, млад мъж е нахлул с меч в учебна зала. Нападателят е бил задържан от властите. Той също е ранен, потвърдиха правоохранителните органи.   „Полицаите са използвали огнестрелно оръжие. Задържан е един извършител. Ранените са евакуирани\", се казва в изявление на полицията от град Куопио. Според доклади на очевидци, заподозреният нападател е нахлул в учебна зала. „Той прониза момиче в шията с меч и го намушка в корема\", цитира агенцията очевидец, говорил пред вестник Keskisuomalainen. Нападателят също е задействал „някакви малки бомби“, допълни свидетелят.   В социалната мрежа „Туитър“ финландският премиер Анти Рин определи атаката като „шокираща и напълно осъдителна\".  ", "date": "2019.10.01", "title": "Един човек е загинал, а 10 други са ранени при нападение в колеж във Финландия "}
{"url": "http://epicenter.bg/article/Gartsiya-iska-da-varne-v-Turtsiya-10-000-migranti-do-kraya-na-2020-g--/194240/7/0", "text": "Гръцкото правителство заяви след заседание на кабинета, че иска да изпрати 10 000 мигранти обратно в Турция до края на 2020 г.   Това се случва ден след смъртоносен пожар в мигрантски лагер на гръцкия остров Лесбос.    За да намалят броя на нелегалните мигранти по опасния маршрут за Егейско море, Турция и Европейският съюз подписаха споразумение през 2016 г. Сделката предвижда Гърция да изпраща мигранти, държани на своите Егейски острови, обратно в Турция. В замяна Турция трябва да изпрати сирийски мигранти, които е приютила в различни страни от Европейския съюз.    Според сделката на Турция са обещани общо 6 милиарда евро финансова помощ, която първоначално е била предназначена да бъде предоставена на страната на два етапа и да бъде използвана от турското правителство за финансиране на проекти за сирийски бежанци.    В замяна на обещания в различни сфери, дадени от Брюксел на Анкара, Турция пое отговорността да възпрепятства нелегалната миграция през Егейско море, като предприе по-строги мерки срещу трафикантите на хора и подобри условията на повече от 3 милиона сирийци, живеещи в Турция.    Въпреки значителните промени в контрола на миграционния трафик, ЕС не изпълни своите ангажименти, констатира в. „Сабах“.  ", "date": "2019.10.01", "title": "Гърция иска да върне в Турция 10 000 мигранти до края на 2020 г. "}
{"url": "http://epicenter.bg/article/Germaniya-e-vazmutena--Tramp-i-Zelenski-kritikuvat-germanskoto-pravitelstvo/194242/7/0", "text": "Хуморът и способността за язвителна ирония – това са качествата, заради които в Украйна обичат Владимир Зеленски като сатирик. И на поста президент на страната Зеленски нямаше нищо против да се шегува. Наскоро той развесели участниците в конференцията „Ялтинска европейска стратегия“ с игрив чат в Whatsapp, пише германското издание Der Spiegel в материал, представен без редакторска намеса от Агенция \"Фокус\".    Като сатирично произведение се чете и протоколът от телефонния разговор между президентите на Украйна и САЩ. Например, когато Зеленски се хвали, че по време на последната си визита в Ню Йорк е отседнал в Хотел на Доналд Тръмп. Или когато казва, че в хода на предизборната си кампания е използвал някои методи на американския лидер: „Вие сте великолепен учител за нас“. Това, което обсъждаха Тръмп и Зеленски, никога не е било предназначено за обществеността, затова техните думи трябва да се приемат сериозно. Това се отнася и за пасажа, в който двамата политици критикуват германското правителство. Както каза Тръмп, Ангела Меркел говори много, но прави малко. Реакцията на Зеленски: „Вие сте напълно прав. Не на 100%, а на 1000%“.    „Няма да коментираме това“, заяви официален представител на правителството в Берлин. Но в същото време от германската коалиция посочиха следните цифри: от началото на украинската криза на Киев са изпратени 1,4 милиарда евро, включително 544 за помощ в развитието на икономиката, 110 милиона като хуманитарна помощ, както 500 милиона евро кредити. „Упреците на Тръмп „най-малкото не са справедливи“ – така критикува изказването на американския президент председателят на фракцията на Германската социалдемократическа партия (ГСДП) в Бундестага Ролф Мюцених.    „Европейците предоставиха на Украйна милиардни суми, изразяващи се в двуцифрени числа, а също така въведоха срещу Русия програма за санкции, каквато не е имало дори по времето на Студената война“, отбеляза Норберт Рьонтген, председател на парламентарната комисия по външни работи. Тръмп и Зеленски не са доволни, на първо място, от факта, че Меркел не е заела ясна позиция по отношение на Русия и че Германия и Франция отказват да доставят оръжие за Украйна, докато САЩ изпращат противотанкови оръжия и „несмъртоносна“ военна техника в Източна Европа. Ирония на историята: Джо Байдън, най-многообещаващият кандидат от Демократическата партия за следващите президентски избори, споделя критичното мнение на Тръмп за Меркел. В мемоарите си той описва срещата с канцлера Меркел на Мюнхенската конференция по сигурността през 2015 година. „Бях разочарован, когато тя след своята реч решително отказа да достави истинско оръжие на украинските военни, които се намираха в неизгодно положение“, пише Байдън. Дипломатическите усилия на Меркел не бяха споменати в телефонния разговор на Тръмп дори с една дума – за недоумение на Берлин. „А нали именно канцлерът Меркел и тогавашният министър на външните работи Щайнамайер направиха всичко, за да не възникне обширен военен конфликт в този регион“, казва ръководителят на фракцията на ГСДП Мюцених. В момента посланикът на Украйна в Берлин Андрей Мелник се опитва да изглади ситуацията. По неговите думи, президентът Зеленски цени високо „изключителния личен принос на канцлера Меркел“.", "date": "2019.10.01", "title": "Германия е възмутена: Тръмп и Зеленски критикуват германското правителство"}
{"url": "http://epicenter.bg/article/Pekin---udarni-dronove--raketi-i-nov-bombardirovach-na-grandiozniya-parad-v-Pekin--SNIMKI--VIDEO--/194245/7/0", "text": "Народноосвободителната армия на Китай (НОАК) за първи път показа редица нови въоръжения на парада по случай 70-тата годишнина от образуването на Китайската народна република (КНР), съобщават ТАСС и Агенция \"Фокус\".      Една от най-очакваните премиери стана новата междуконтинентална балистична ракета (МБР) DF-41 (Дънфен-41, или CSS X-10 по класификацията на НАТО). По-рано тя никога не е участвала в тържествени паради.    МБР е оборудвана с отделяща се бойна глава, която включва от 10 до 12 ядрени блока с индивидуално насочване. Според различни оценки, максималният обсег на полета на DF-41 е около 14 хиляди километра, което я прави една от най-далекобойните балистични ракети в света.    Още една важна новост на парада стана демонстрацията на балистичната ракета със среден обсег DF-17, която се използва за въвеждане на зададената височна на хиперзвуковия глайдер DF-ZF (по-рано е използвано обозначението WU-14). Предполагаемо, обсегът на действие на апарата е 12 хиляди километра.  Следващата премиера беше на свръхзвуковата стратегическа крилата ракета CJ-100. Както писаха по-рано китайските медии, тя може да се използва за унищожаването на добере укрепени цели и подземни бункери.    В същото време източник на хонконгското издание South China Morning Post съобщи, че CJ-100 вече е на въоръжение в НОАК и е предназначена за унищожаване на големи морски цели. Обсегът на действие на ракетата е около 2-3 хиляди км.        Още един ярък момент от наземната част на парада бе демонстрацията на най-новия ударен дрон GJ-11. Той е създаден с използване на стелт технология и освен непосредствено унищожение на цели, той може да се използва за изпълнение на далечно разузнаване и прихващане.    Известно е, че дронът се разработва от 2009 година, а първият му полет е през 2013 година, но по-голямата част от тактико-техническите му характеристики остават неизвестни.    Друга новост беше свръхзвуковият разузнавателен безпилотен летателен апарат WZ-8. Предполага се, че по време на неговото разработване са били използвани технологиите на няколко подобни американски височинни азузнавателни летателни апарата Lockheed D-21, паднали в средата на XX век в Китай.  Също така бе представен и безпилотен подводен апарат HSU001. Той е предназначен за далечно подводно разузнаване и събиране на информация.        Наблюдателите отбелязаха появата във въздушната част на парада на нова модификация на стратегическия бомбардировач H-6N (последната модификация на основата на съветския Ту-16). Една от отличителните особености на бомбардировача е наличието на система за зареждане във въздуха, което значително ще увеличи радиуса на действие на самолета. Той е разработен като носител на стратегическата крилата ракета DF-10A, чийто обсег е около 2 хиляди километра.    В днешния парад участваха 15 хиляди военнослужещи, както и 160 бойни самолета и 580 единици военна техника. Това е най-големият парад в историята на Китай.  ", "date": "2019.10.01", "title": "Китай - ударни дронове, ракети и нов бомбардировач на грандиозния парад в Пекин (СНИМКИ, ВИДЕО) "}
{"url": "http://epicenter.bg/article/Arnold-Shvartseneger-se-priteche-na-pomosht-na-Greta-Tunberg/194246/7/0", "text": "16-годишната тийнейджърка Грета Тунберг, която за отрицателно време се превърна във водач и идол на милиони хора по света заради пламенните си речи в защита на климата, получи неочаквана помощ от бившия губернатор на Калифорния Арнолд Шварценегер.    Преди известно време шведската ученичка заяви, че има затруднение в придвижването си из САЩ и Канада без осигурен автомобил. За целта звездата от филмовата поредица за ''Терминатор'' се е договорил с представители на ''Тесла'' Тунберг да получи един от техните автомобили, които се движат изцяло на електричество, за да продължи да разпространява сред поддръжниците си своите идеи.    Шварценег и Тунберг се запознават преди няколко месеца в Австрия, когато бившият депутат признава, че е бил ''пленен'' от решителността, която излъчвала.   Източник: Новини.бг", "date": "2019.10.01", "title": "Арнолд Шварценегер се притече на помощ на Грета Тунберг"}
{"url": "http://epicenter.bg/article/Ukrainskata-delegatsiya-v-PASE-sazdade-grupa-za-protivodeystvie-na-Rusiya/194248/7/0", "text": "Ръководителят на украинската делегация в Парламентарната асамблея на Съвета на Европа  Елизавета Яско обяви създаването на постоянна група „Балтик плюс“ в рамките на организацията с участието на Латвия, Литва, Естония и Грузия, предава TACC, цитирана от Агенция \"Фокус\".    В съобщение, публикувано на страницата й в социалната мрежа „Фейсбук“, се пояснява, че мисията на групата е „да продължи политиката за непризнаване анексията на Крим, осъждане на окупацията на Крим от Русия, части от Източна Украйна, Грузия и Молдова“.    „Нашата първа стъпка е да изоставим честването на 70-годишнината на организацията, която загуби авторитета си в очите на милиони граждани на нейни държави-членки. Това е резултат от нашите консултации, проведени през последните два дни в Страсбург\", отбеляза Яско.    Следващата среща на групата ще се проведе в Киев, добави тя.  Върховната Рада на Украйна отказа да изпрати своята делегация на есенната сесия на ПАСЕ в Страсбург в знак на протест срещу решението, взето от организацията това лято за възстановяване на пълноправното членство на Русия. Въпреки това някои членове на делегацията, включително Елизавета Яско, отидоха в Страсбург, обяснявайки това с необходимостта да защитят позицията на Киев в кулоарите на сесията.    Руската делегация в ПАСЕ бе лишена от правото да гласува, да участва в контролни мисии и да бъде член на ръководните органи на ПАСЕ през април 2014 г. поради събитията в Украйна и присъединяването на Крим към Русия, припомня агенцията.", "date": "2019.10.01", "title": "Украинската делегация в ПАСЕ създаде група за противодействие на Русия"}
{"url": "http://epicenter.bg/article/Robart-de-Niro--zahapa--Tramp--Toy-ne-tryabva-da-bade-prezident/194254/7/0", "text": " никога не е криел, че не е фен на американския президент  , напротив даже, но сега потвърди тази неприязън в интервю за CNN. Де Ниро заяви, че според него  : „ “, каза актьорът. В деня, в който беше избран, казах, че ще му дам шанс. Но той е по-лош, отколкото си представях“, каза Де Ниро и добави, че смята, че Тръмп може би е луд. „Не знам.  . Част от него е на напълно луд човек. Може би патологично луд, така започва да ми изглежда“, допълни още Де Ниро. „Когато го видях пред хеликоптера, чакащ да отпътува за някъде и говорещ без да спира, потейки се, си помислих: „Този човек дори не е наясно какво прави. Поне трябва да помоли някого за кърпичка или нещо подобно, за да се избърше. Къде сме ние? Това е луд свят. Какво се случва? Този човек е луд, трябва да се отървем от него“, каза актьорът. „Той не трябва да бъде президент“, заключи Де Ниро.   Източник: Дарикнюз", "date": "2019.10.01", "title": "Робърт де Ниро „захапа“ Тръмп: Той не трябва да бъде президент"}
{"url": "http://epicenter.bg/article/-Shel--pritiska-amerikanskiya-Kongres-da-ne-odobryava-sanktsiite-sreshtu--quot-Severen-potok---2-quot-/194255/7/0", "text": "Една от най-големите международни нефтени и газови компании, Royal Dutch Shell, поиска от Конгреса на САЩ да не одобри санкциите срещу руския газов проект \"Северен поток-2\". За искането на компанията съобщава Reuters, позовавайки се на ръководителя на представителството на „Шел“ в Русия, Cederic Kremers.    75% от проекта \"Северен поток-2\" вече е готов, като първите доставки на газ се очакват да бъдат още в края на годината. Окончателното пускане в експлоатация на газопровода може да се извърши през втората половина на 2020 г., ако е бъде постигната координация на маршрута му с Дания.    През юли Комитетът за външни отношения на американския сенат гласува налагане на санкции на дружествата, които участват в реализацията на газовия проект. Документът предполага въвеждането на ограничителни мерки срещу всички компании, които продават или наемат морски кораби за изграждането на проекта, както и предоставят финансова или техническа помощ за реализацията му.   Англо-холандската фирма Shell е сред европейски партньори Газпром по строителството на \"Северен поток 2\", заедно с френската Engie, австрийската OMV, германските Uniper и Wintershall. Тези компании финансират 50% от проекта.", "date": "2019.10.01", "title": "„Шел“ притиска американския Конгрес да не одобрява санкциите срещу \"Северен поток - 2\""}
{"url": "http://epicenter.bg/article/Dzhef-Bezos-e-nay--bogatiyat-chovek-v-SASht-za-vtora-poredna-godina/194260/7/96", "text": "Основателят на компанията Амазон Джеф Безос за втора поредна година оглавява класацията на 400-те най-богати хора в САЩ, съобщи днес американското списание \"Форбс\", цитирано от БТА.    Състоянието на бизнесмена се оценява на 114 млрд. долара. Пълната класация на най-богатите бизнесмени в САЩ ще бъде публикувана утре, 2 октомври.    На Безос не е попречил дори скъпият му развод със съпругата му Макензи, която получи 19,7 милиона акции на Амазон или 4 процента от компанията, отбелязва ТАСС. Предприемачът остана с 12 процента от акциите на компанията. Към момента на официалното разтрогване на брака в началото на юли 4-те процента се оценяваха на 38,3 млрд. долара.    При съставянето на класацията \"Форбс\" отчита не само състоянието на предприемачите, но и това доколко те сами са го спечелили. От 2018 г. \"Форбс\" започна и да измерва \"нивото на филантропия\" - обемът на средствата, предоставени от бизнесмените за благотворителност, и какъв дял те представляват от общото им богатство.    Роденият през 1964 г. Безос е основател и изпълнителен директор на интернет магазина за електронна търговия Amazon.com, основател и притежател на аерокосмическата компания Блу Ориджин и собственик на издателската къща Вашингтон Пост. Безос основава интернет магазина Amazon.com през 1994 г., а първоначалните инвестиции възлизат на 300 хил. долара.    През март Безос за втори път оглави и рейтинга на най-богатите бизнесмени на планетата. Тогава списанието оцени състоянието му на 131 млрд. долара.  ", "date": "2019.10.01", "title": "Джеф Безос е най-богатият човек в САЩ за втора поредна година"}
{"url": "http://epicenter.bg/article/Erdogan--Ankara-mozhe-da-zapochne--vnezapno--operatsiya-v-Siriya-/194262/7/0", "text": "Държавният глава на Турция Реджеп Тайип Ердоган предупреди, че военните на Анкара може да започнат „внезапно“ операция източно от река Ефрат в Сирия с цел създаване на зона за сигурност, предава държавната информационна агенция Anadolu Agency, цитирана от Агенция \"Фокус\".    „Можем да дойдем внезапно някоя вечер“, цитира агенцията отговора, който турският лидер даде на журналистически въпрос за планираната операция в Северна Сирия.    Анкара вече проведе две военни операции в Сирия: „Щита на Ефрат“ и „Маслинова клонка“. Преди началото им Ердоган също направи подобни изказвания.    Дискусията за създаването на буферната зона започна през 2013 г. Тогава се обмисляше възможността за създаване на зона за полети и зона за сигурност на сирийска територия, където бежанците да могат да се настанят. Анкара се връща към тази идея почти всяка година, но досега поради редица причини тези планове не бяха изпълнени.", "date": "2019.10.01", "title": "Ердоган: Анкара може да започне „внезапно“ операция в Сирия "}
{"url": "http://epicenter.bg/article/Makron-predupredi-za--golemite-strahove--nadigashti-se-otnovo-navsyakade-/194265/7/0", "text": "Френският президент   предупреди от трибуната на Парламентарната асамблея на Съвета на Европа (ПАСЕ)  , предаде Франс прес. Това подхранва \"очарованието\" на \"авторитарните режими\", подчерта Макрон в речта си по повод 70-ата годишнина на Съвета на Европа. Той направи  Правото на убежище , ако не се вземат никакви мерки за борба с неговото \"заобикаляне\" и дори злоупотребата с него, каза още Макрон. Той отново подчерта необходимостта от реформиране на \"овладяването на миграционните потоци\" и \"защитата на правото на убежище\". Защото \"ако нямаме куражът да се справим с настояването на гражданите ни за овладяване на потоците, ако не видим ясно, че в много случаи молбата за убежище идва от страни, в които има безспорна сигурност и че днес молбата за убежище е обект по един очевиден начин на заобикаляне и дори на злоупотреба, то значи ние няма да сме достатъчно прозорливи\", каза    \"Ако допуснем правото на убежище да стане обект на нарушаване, на трафик, то ще изчезне\", предупреди президентът. \"Не демократите ще са тези, които ще станат причина за неговото изчезване, а авторитарните избраници на народите, които се страхуват и които казват на тези хора, че не гледат сериозно на нещата и не защитават повече нищо\", допълни той. Президентът припомни, че това право е било изобретено именно на европейския континент. По данни на Организацията за сигурност и сътрудничество в Европа (ОССЕ) през 2018 г. с близо 110 000 получени молби за убежище Франция се е наредила непосредствено след Турция (със 116 000 молби) и Германия (162 000 молби). Във Франция за втора поредна година има 20-процентно увеличение на молбите. Много от тях са от албанци и грузинци, като властите ги смятат за неоснователни. Неотдавна Макрон заяви, че   Така той отново разпали дебатите за имиграцията. В речта си пред ПАСЕ Макрон освен това изрази надежда, че на предстоящата среща на върха в Нормандски формат ще се премине на нов етап в изпълнението на Минските споразумения за Украйна, предаде ТАСС. Президентът каза също, че  , предаде АП. Той подчерта, че това присъствие позволява на руските граждани да защитават правата си срещу тяхното правителство в Европейския съд за човешките права. Преди да говори пред ПАСЕ, Макрон се срещна с украинския режисьор  , предадоха световните агенции.  . Режисьорът пък благодари на Франция за постоянната подкрепа за неговото освобождаване. Макрон и Сенцов говориха и за останалите 86 украински затворници, които все още са в ръцете на руснаците.   Източник: Дарикнюз", "date": "2019.10.01", "title": "Макрон предупреди за „големите страхове, надигащи се отново навсякъде“"}
{"url": "http://epicenter.bg/article/Politseyska-aktsiya-v-ofisi-na-Svetiya-prestol-vav-Vatikana-/194268/7/0", "text": "Полицията на Ватикана е обискирала днес офиси на държавния секретариат на Светия престол и на управлението за финансова информация, иззети са документи и електронни устройства, предаде Ройтерс, цитирана от БНР.    Операцията е изключително необичайна, тъй като държавният секретариат е гръбнакът на бюрокрацията и дипломацията на Ватикана, а финансовото ведомство е контрольор на всички департаменти.    В становище на Ватикана не се дават подробности, освен че операцията е след сигнал през лятото на Ватиканската банка и Офиса на главния одитор – антикорупционният орган, за „финансови операции“.    Според запознат източник, акцията е заради транзакции, свързани с недвижими имоти.  ", "date": "2019.10.01", "title": "Полицейска акция в офиси на Светия престол във Ватикана "}
{"url": "http://epicenter.bg/article/Moskva-i-Damask-nastoyaha-SASht-da-napusnat-okupiranata-teritoriya-v-Siriya-/194270/7/0", "text": "Москва и Дамаск настояха САЩ да напуснат окупираната от тях територия в арабската република – при това незабавно. Това се посочва в съвместно изявление на координационния щаб на Русия и Сирия, цитирано от вестник „Российская газета“ и \"Фокус\".    Документът отбелязва неспособността на американските сили да гарантират изпълняването на ангажиментите по оперативния план на ООН, поети в зоната Ал Танф. Според представители на външните министерства на двете държави ситуацията в района е близка до хуманитарна катастрофа.    Представителите на Координационния щаб също така се обръщат към съответните звена на ООН с искане да дадат правна оценка на действията в контролираната от американските военни зона. Военнослужещи на Вашингтон контролират Рукбан, който се намира в 55-километрова зона около американската военна база в района на Ал Танф на границата на Сирия с Йордания.    Министърът на външните работи на Сирия Валед Муалем поиска от трибуната на ООН незабавното изтегляне на американските и турските войски от страната и заяви, че неговото правителство си запазва правото да защитава територията й по всякакъв начин, ако те останат.    „САЩ и Турция поддържат незаконно военно присъствие в Северна Сирия. Всички чуждестранни сили, действащи на нашите територии без наше разрешение, са окупатори и трябва незабавно да се изтеглят от тях. Ако откажат, имаме право да предприемем всички мерки за противодействие, разрешени от международното право\", припомня изданието думите на първия дипломат на Дамаск.    В Сирия има около 1000 американски войници, разположени като част от мисия за борба с терористичната групировка „Ислямска държава“. САЩ също подкрепят кюрдските групировки в Североизточна Сирия, които се противопоставят на правителството в Дамаск и се борят срещу сунитските екстремистки организации.    Президентът на САЩ Доналд Тръмп заяви, че иска да върне американските войници у дома, но Пентагонът се застъпва за „поетапен подход\" в процеса.  ", "date": "2019.10.01", "title": "Москва и Дамаск настояха САЩ да напуснат окупираната територия в Сирия "}
{"url": "http://epicenter.bg/article/Iznenadvashto-svivane-na-promishlenata-aktivnost-v-SASht-za-vtori-poreden-mesets-do-10-godishno-dano-/194272/7/96", "text": "През септември промишлената активност в САЩ се сви изненадващо за втори пореден месец, отбелязвайки най-солиден спад от края на последната рецесия през периода 2007-2009 година, показват резултати от редовното проучване на Institute for Supply Management (ISM). Те отразяват забавянето на глобалната, и в частност на американската икономика, на фона на търговската война с Китай, съобщава БНР.    Индексът ISM, измерващ активността на промишлените предприятия, се понижи изненадващо рязко до 47,8 пункта при очаквания за отскок обратно към и над ключовото ниво от 50 пункта и след като през август индексът се понижи до 49,1 пункта, излизайки за пръв път на негативна територия от 35 месеца насам. Това представлява най-ниско ниво на промишленият PMI индекс на САЩ от 10 години насам (от юни 2009-а година - края на последната американската икономическа рецесия).    Индексът на новите промишлени поръчки се повиши слабо до 47,3 от 47,2 пункта (най-ниско ниво от юни 2012-а година), но остава под важната бариера от 50,0 пункта, което е знак за понижение на промишлените поръчки за втори пореден месец . Индексът, оценяващ промишленото производство, се понижи до 47,3 пункта от 49,5 пункта през август.    В същото време индексът ISM, измерващ работната заетост в промишления сектор, спадна до 46,3 пункта от 47,4 пункта, което е знак, че за втори пореден месец има закриване на работни места в промишления сектор на САЩ.    Ценовият промишлен индекс се повиши през септември до 49,7 пункта от 46,0 пункта месец по-рано, но остава под важното ниво от 50,0 пункта, което е нов сигнал за развитието на дефлационен натиск.    \"Мнозинството от анкетираните промишлени мениджъри отчитат непрекъснато намаляване на бизнес доверието. Септември е вторият пореден месец на свиването на промишления PMI, при това с още по-бързи темпове в сравнение с август\", заяви председателят на ISM Тимъти Фиоре.    \"Глобалната търговия остава най-важният проблем, което се вижда ясно от поредното свиване на новите експортни поръчки, което стартира от юли 2019-а година насам. Като цяло настроенията този месец остават предпазливи по отношение на краткосрочния растеж\", заключи той.    Само три от 18-те отделни промишлени индустрии в САЩ отчитат растеж, според последното ISM проучване, което е значително под половината индустрии, намиращи се все още в експанзия през предишния месец.    Днешното много слабо проучване на ISM изглежда потвърждава, че американският промишлен сектор вече страда сериозно от търговската война с Китай и че забавянето на световната икономика вече обхваща и САЩ.    Аналогичното бизнес проучване на агенция IHS Markit, представено по-рано днес, се различава напълно от това на ISM, тъй като промишленият PMI индекс за САЩ нарасна през септември до 5-месечен връх от 51,1 пункта спрямо 50,3 пункта през август. Въпреки това американският промишлени сектор отчете най-слабото тримесечие от 2009-а година, отбелязва главният икономист на Markit Крис Уилямсън.    Президентът на Съединените щати Доналд Тръмп побърза да обвини Федералния резерв за слабите производствени данни.    \"Както прогнозирах, Джей Пауъл и Федералният резерв позволиха на долара да стане толкова силен, особено по отношение на ВСИЧКИ други валути, че нашите производители са негативно засегнати. Федералната фондова лихва е прекалено висока. Те са техните най-лоши врагове, те нямат акъл. Жалко!\", написа Тръмп в Туитър.  ", "date": "2019.10.01", "title": "Изненадващо свиване на промишлената активност в САЩ за втори пореден месец до 10-годишно дъно "}
{"url": "http://epicenter.bg/article/Krasimir-Karakachanov-vazkresyava-edna-legendarna-lichnost/194210/6/0", "text": "  От 18 ч. днес, 1 октомври, в Централния военен клуб в столицата ще се състои премиера на книгата „Тодор Александров“ от Красимир Каракачанов. Книгата излиза в авторитетната поредица на издателство „Захарий Стоянов“ „Дълг и чест“, която включва художествени и научни съчинения, посветени на знакови имена, на владетели, държавници, национални герои, просветители и духовни строители на Отечеството. В книгата на Красимир Каракачанов читателят ще се срещне с легендарния водач на ВМРО Тодор Александров, който принадлежи към ония редки всецяло изпълнени със своята мисия българи, които не живеят своя живот, а само живота на своя народ.  Историкът Красимир Каракачанов с книгата си сякаш осъществява написаното навремето във вестник „Слово“: „Има личности, чийто житейски подвиг не може спокойно и безпристрастно да бъде оценен от съвременниците. Подобно на големите картини те трябва да бъдат разгледани от разстояние, за да може погледът да обхване в цялост подробностите на една величествена панорама. Колкото повече споменът за Тодор Александров се отдалечава от всекидневната интрига, толкова по-крупна израства фигурата му в македонското освободително движение.“  И авторът представя своя герой като ума, сърцето и двигателната сила на движението, такъв е неуморният българин, докато в един летен ден през 1924 г. загива от куршум на предатели в дебрите на Пирин. А сега името му е обкръжено с ореола на легендата.  ", "date": "2019.10.01", "title": "Красимир Каракачанов възкресява една легендарна личност"}
{"url": "http://epicenter.bg/article/Razkazvach--1-predstavya-nay-izvestnite-prikazki-v-nov-variant/194233/6/0", "text": "В началото на есента ново дългоочаквано заглавие от Разказвач №1 в света Роалд Дал ще зарадва малките читатели. „Отвратителни рими“ е книжка със забавни истории, в които чудатият писател разказва 6 познати на всички ни приказки по нов и необичаен начин. И то в рими.   Съпътствана с емблематичните черно-бели илюстрации на Куентин Блейк, книгата заема своето място сред останалите знаменити произведения на Роалд Дал в библиотечната серия на издателство „Ентусиаст“, в която се нареждат още „Матилда“, „Дани – шампион на света“, „Фантастичният господин Фокс“, „ГДВ“, „Вещиците“ и др.  „Отвратителни рими“ е най-кратката творба на британския писател, но въпреки това тя изобилства от всичко онова, което го превръща в любимия Разказвач на милиони деца по света – неочаквани обрати, хаплив език и неподражаем хумор. Този път Роалд Дал се превъплъщава в ролята на поет, за да ни срещне с известни и обичани персонажи като Червената шапчица, Вълка, Пепеляшка, Златокоска и трите прасенца. Но тъй като писателят не е почитател на финали от типа „И заживели щастливо до края на дните си“, алтернативният край на приказките със сигурност ще изненада (и дори шокира) читателите. Целта на Роалд Дал е да представи пред публиката истината, за да излезе наяве онова, което в действителност се е случило с тези герои. Затова дали Пепеляшка ще се омъжи за красивия принц и ще оцелеят ли трите прасенца след атаката на вълка – не е съвсем сигурно. Нестандартният поглед на Роалд Дал към обичаните приказки, провокира BBC да екранизира „Отвратителни рими“. Филмът, който излиза през 2016 г., е отличен с няколко награди и носи на създателите си номинация за Оскар в категория „Най-добра късометражна анимация“.  По традиция 10% от авторското възнаграждение от продажбата на „Отвратителни рими“, както и на всички останали книги на Роалд Дал, се даряват на фондация „Роалд Дал“. Организацията подпомага специализирани детски клиники и благотворителни организации във Великобритания, които се грижат за деца, болни от епилепсия, заболявания на кръвта и с мозъчни травми.      Роалд Дал е британски писател-хуморист от норвежки произход, известен с късите си разкази с неочакван край и произведенията си за деца. Женен е за американската актриса Патриша Нийл от 1953 до 1983 г., с която имат пет деца. Две от тях умират при трагични обстоятелства. Писателят е един от най-четените и превеждани автори в световен мащаб. Книгите му печелят редица награди, а много от произведенията му са филмирани. Роалд Дал умира на 74-годишна възраст, през 1990 г., от рядка болест, наподобяваща левкемия. За мото на своя живот писателят избира: „Моята свещ гори и от двата края и едва ли ще изкара до края на нощта. Но на моите зложелатели и на приятелите ми тя дава прекрасна светлина“. В негова чест са създадени фондация и музей на името на автора. Рождената дата на писателя – 13 септември – е обявена за Световен ден на Роалд Дал и от 2006 г. този празник се отбелязва всяка година от почитателите на Разказвач №1 в света.", "date": "2019.10.01", "title": "Разказвач №1 представя най-известните приказки в нов вариант"}
{"url": "http://epicenter.bg/article/Ochakvat-se-1-266-mlrd--leva-fiskalen-izlishak-kam-kraya-na-septemvri-/194202/4/0", "text": "На база на предварителни данни и оценки към септември 2019 г. се очаква превишението на приходите над разходите по консолидираната фискална програма (КФП) да бъде в размер на 1 266,6 млн. лв. (1,1 % от прогнозния БВП). Това съобщават от министерството на финансите.    Основни параметри по КФП на база предварителни данни и оценки:    Приходите и помощите по КФП към септември 2019 г. се очаква да бъдат в размер на 32 808,7 млн. лв., което е 74,8 % от годишния разчет. Спрямо деветмесечието на 2018 г. приходите по КФП нарастват с 3 645,1 млн. лв., като ръст се отчита както при данъчните и неданъчните приходи, така и при постъпленията в частта на помощите и даренията, където постъпват основно грантовете по програмите и фондовете на ЕС. Ръстът при данъчните приходи е в размер на 2 125,1 млн. лв., неданъчните приходи нарастват с 1 111,0 млн. лв., а приходите от помощи и дарения – с 409,1 млн. лева. В частта на неданъчните приходи основно се проявява базов ефект в частта на приходите по бюджета на Фонд „Сигурност на електроенергийната система“, поради влезлите в сила промени в Закона за енергетиката от 01.07.2018 г.    Разходите по консолидираната фискална програма (вкл. вноската на Република България в бюджета на ЕС) към септември 2019 г. са в размер на 31 542,1 млн. лв., което е 68,1 % от годишния разчет[1]. За сравнение разходите по КФП за деветмесечието на 2018 г. бяха в размер на 26 500,9 млн. лева.    Номиналното нарастване спрямо същия период на предходната година се дължи на по-високия размер на капиталовите разходи (основно поради разходите, свързани с реализирането на инвестиционния проект за придобиване на нов тип боен самолет за българските ВВС), разходите за персонал (увеличение с 10 на сто на средствата за заплати, възнаграждения и осигурителни вноски на заетите в бюджетния сектор и поредната стъпка на увеличение на възнагражденията в сектор „Образование“), по-високи социални и здравноосигурителни плащания (базов ефект от увеличението на пенсиите от юли 2018 г., индексирането на пенсиите от юли 2019 г. и увеличение на здравноосигурителните плащания, заложено в ЗБНЗОК за 2019 г.) и други.    Частта от вноската на Република България в бюджета на ЕС, изплатена към 30.09.2019 г. от централния бюджет, възлиза на 997,5 млн. лв., което е в изпълнение на действащото към момента законодателство в областта на собствените ресурси на ЕС - Решение на Съвета 2014/335/ЕС, Евратом относно системата на собствените ресурси на Европейския съюз, Регламент (ЕС, Евратом) № 608/2014 на Съвета от 26 май 2014 г. за определяне на мерки за прилагане на системата на собствените ресурси на ЕС и Регламент (EС, Евратом) № 609/2014 на Съвета от 26 май 2014 г. относно методите и процедурата за предоставяне на традиционните собствени ресурси, собствените ресурси на база ДДС и на база БНД и относно мерките за удовлетворяване на потребностите от парични средства, изменен с Регламент (EС, Евратом) 2016/804 на Съвета от 17 май 2016 година.    Статистическите данни и Информационният бюлетин за изпълнението на държавния бюджет и основните показатели на консолидираната фискална програма, на база на данни от месечните отчети за касовото изпълнение на бюджетите на първостепенните разпоредители с бюджет към септември 2019 г. ще бъдат публикувани на интернет страницата на Министерството на финансите в края на месец октомври 2019 г.  ", "date": "2019.10.01", "title": "Очакват се 1,266 млрд. лева фискален излишък към края на септември "}
{"url": "http://epicenter.bg/article/Temenuzhka-Petkova--Dnes-e-edin-hubav-den-za-Balgariya--za-balgarskata-ikonomika/194227/4/0", "text": "  Днес е един хубав ден за България, за българската икономика, защото мястото и ролята, която има АЕЦ \"Козлодуй\" в енергийната система на страната, в икономическото развитие на страната е изключително важно. Това заяви министърът на енергетиката Теменужка Петкова, предаде  Агенция “Фокус”. Министър Петкова присъства на  официалното връчване на лиценз за удължаване срока на експлоатация на шести блок на АЕЦ „Козлодуй“.    Петкова припомни, че това е централата която дава повече от 34% от електрическата енергия на страната. \"Това е централата, която ни гарантира чиста енергия на достъпни цени. Това е централата, която дава възможност българските потребители, българската икономика да се възползва от нейния ресурс и възможности”, добави министърът.   “С издаването на лицензията стана ясно, че нашата електроцентрала работи при спазване на най-високите стандарти за сигурност и безопасност. Тя може да се сравнява с най-сигурните ядрени централи в света. Това е едно много сериозно признание за хората, които работят в централата, за нашите колеги и партньори от \"Росатом\", обясни Петкова.   “Увенчаха се с успех усилията на колегите от АЕЦ \"Козлодуй\", усилия, които те полагат последните няколко години, за да стигнем до днешния ден и до получаване на лицензията, която ни дава възможност да продължим срока за експлоатация на 6 блок на нашата централа. Усилия, които заслужават адмирации, Усилия зад, които стои изключително висок професионализъм, много високо чувство за отговорност”, посочи още Петкова. Тя коментира, че днешният ден е важен, защото правителството изпълни един от своите приоритети в своята управленска програма в сектор \"Енергетика\". \"С това изпълнихме една много важна част от обществения договор, който имаме с българските граждани, за това да гарантираме сигурността на енергийната система и да осигурим на потребителите и бизнеса цена на ел. енергия, която е достъпна и енергия, която е чиста”, допълни министърът. Петкова припомни, че този процес започна през 2012 г. \"АЕЦ \"Козлодуй\" бележи рекордна печалба за миналата година - 167 млн. лв. За тази година за първите 8 месеца на 2019 г. нетната печалба е над 270 млн. лв.,нещо, което е достатъчно красноречиво. В централата работят хора, които са с много висок професионализъм, мотивирани да работят добре защото знаем, че всичко, което правим го правим за България, българската икономика, българската енергетика, бизнес и потребителите”, добави Теменужка Петкова.", "date": "2019.10.01", "title": "Теменужка Петкова: Днес е един хубав ден за България, за българската икономика"}
{"url": "http://epicenter.bg/article/Oshte-14-5-mln--lv--za-sanirane-v-28-grada-osiguryava-MRRB-/194243/4/0", "text": "28 български общини ще имат достъп до 14,5 млн. лв. за енергийна ефективност на многофамилни жилищни и обществени сгради. Средствата се отпускат от Министерството на регионалното развитие и благоустройството (МРРБ) чрез Оперативна програма \"Региони в растеж\" (2014-2020 г.) по мярката \"Енергийна ефективност в периферните райони-3\".    Насоки за кандидатстване по процедурата за предоставяне на безвъзмездна финансова помощ са публикувани за обществено обсъждане, заедно с проекти на документи по процедурата чрез подбор на проектни предложения по Приоритетна ос 2 „Подкрепа за енергийна ефективност в опорни центрове в периферните райони“. Проектът на насоки за кандидатстване включва условията за кандидатстване условия за изпълнение на проектните предложения.    Основна цел е с инвестицията да се повиши енергийната ефективност на обществените сгради и жилищния сектор в опорните центрове от 4-то ниво, съгласно Националната концепция за пространствено развитие на България за периода 2013-2025 г.    Това са градовете: Ботевград, Берковица, Белоградчик, Генерал Тошево, Девин, Елхово, Златоград, Ивайловград, Крумовград, Козлодуй, Карнобат, Мездра, Малко Търново, Никопол, Нови пазар, Нова Загора, Поморие, Попово, Пещера, Провадия, Разлог, Сандански, Свиленград, Самоков, Севлиево, Троян, Тутракан, Червен бряг.    Процедурата „Енергийна ефективност в периферните райони-3“ е с индикативен общ бюджет от 14,5 млн. лв., като окончателният размер средствата ще бъде определен при публикуване на Насоките за кандидатстване.    Безвъзмездната финансова помощ ще се предоставя на база подбор на проектни предложения, класирани по критерии, които отчитат намаляването на емисиите на СО2, ефективност и целесъобразност на инвестицията за енергийна ефективност и др. Основните дейности са насочени към изпълнение на мерки за енергийна ефективност в допустими за финансиране публични сгради на държавната и общинската администрация, както и към общински сгради от образователната, културната и социалната инфраструктура и в многофамилни жилищни сгради.    Общините ще могат да кандидатстват с проекти към края на годината. Ще се финансират мерки за повишаване на енергийна ефективност на сградите, като целта е да се постигне 60% спестяване на енергия, намаляване на разходите за отопление, обновяване фасадите на сградите и повишаване на срока на експлоатация и др.    Предложения и коментари по проектите на документи могат да се изпращат в срок до 17:30 часа на 18.10.2019 г. (включително), по официален път или на следната електронна поща: oprd@mrrb.government.bg, както и в модула за електронно кандидатстване на информационната система ИСУН 2020: https://eumis2020.government.bg, в меню „Процедури за БФП“, под-меню „За обществено обсъждане“.    Проектът на Насоки за кандидатстване, заедно с приложенията към него, са публикувани на интернет сайта на програмата www.bgregio.eu, в меню \"Оперативна програма Региони в растеж 2014-2020\", \"Актуални процедури\", процедура BG16RFOP001-2.003 „Енергийна ефективност в периферните райони-3”, на Единния информационен портал на европейските структурни и инвестиционни фондове – www.eufunds.bg, както и на сайта на МРРБ.  ", "date": "2019.10.01", "title": "Още 14,5 млн. лв. за саниране в 28 града осигурява МРРБ "}
{"url": "http://epicenter.bg/article/Parvi-sluchay-na-AChS-pri-divo-prase-v-Slivensko-/194244/4/0", "text": "Първи случай на Африканска чума (АЧС) в Сливенско. Заразната болест е установена при диво прасе. Трупът на животното е намерен в канавка от туристи в близост до село Сотиря, а взетата проба е доказала наличието на заразната болест, съобщи БНР.    Заради откритата заразна болест се въвежда санитарна зона, която обхваща ловно-стопанските райони \"Тополчане\", \"Сливен\"-1 и \"Сливен\"-2, каза областният управител Чавдар Божурски. Забраната е в сила до 30-и ноември:    \"Двата района - \"Тополчане\" и \"Сливен -1\", обхващат горски територии и, във връзка със ситуацията, в тях се забранява ловът, сечта, брането на билки и гъби, пребиваването на лица заради лични или стопански цели\".    Държавното горско стопанство е започнало поставянето на обозначителни табели за ограничен достъп до инфектираната зона.    По-рано министърът на земеделието Десислава Танева каза, че днес ще бъдат намалени ограничителните зони около местата, където бяха открити заразени с Африканска чума диви прасета.", "date": "2019.10.01", "title": "Първи случай на АЧС при диво прасе в Сливенско "}
{"url": "http://epicenter.bg/article/Rosen-Zhelyazkov--20-6-mlrd--evro-tryabva-da-badat-investirani-v-transporta-na-Zapadnite-Balkani/194247/4/0", "text": "Над двадесет милиарда евро са необходими за модернизиране на основната Трансевропейска транспортна мрежа (TEN-T) на територията на шестте държави в района на Западните Балкани. Това обяви министърът на транспорта, информационните технологии и съобщенията Росен Желязков на регионална кръгла маса в Подгорица (Черна гора), съобщава пресслужбата на министерството на транспорта, информационните технологии и съобщенията.    Той добави, че тези впечатляващи като размер инвестиции са непосилни за бюджетите на отделните страни, затова вярваме, че Европейският съюз ще продължава да подкрепя изграждането на инфраструктура в Балканския регион.    Росен Желязков посочи, че през последните години са предприети много инициативи на европейско и междуправителствено ниво, което показва амбицията на Европейската комисия и на държавите, за развитие на транспортния сектор в Западните Балкани. Като пример той даде създаването на железопътния коридор за товарни превози \"Алпи-Западни Балкани\", който свързва 5 държави - Австрия, Словения, Хърватия, Сърбия и България. В същото време, Европейската комисия прие предложението на България, връзките на страната към Сърбия и Северна Македония да бъдат включени към приоритетния коридор от основната Трансевропейска мрежа - \"Ориент/Източно-Средиземноморски\", каза още министър Желязков.    По думите му, принадлежността на тези участъци към коридора, ще бъде потвърдена в новия Механизъм за свързване на Европа след 2021 г. Българският министър заяви, че развитието на ефективна транспортна мрежа в Европа и съседните региони, изисква не само огромни финансови ресурси, но и добра координация, единни стандарти и процедури.    \"Затова е важно да бъдат изградени липсващите участъци от общите коридори на територията на Западните Балкани, както и да бъдат модернизирани съществуващите трасета\", добави той.    Сред железопътните проекти, които ще подобрят свързаността в направлението Изток - Запад, в частта от София до страните от Западните Балкани, са модернизацията на жп линиите от София до границите със Сърбия и Северна Македония, заяви министър Желязков.    По отношение на развитието на пътната мрежа, българското правителство работи по изграждането на магистрали и високоскоростни пътища, които са продължение на Трансевропейската транспортна мрежа към Западните Балкани и се финансират от Европейския съюз и държавния бюджет, каза още той.  ", "date": "2019.10.01", "title": "Росен Желязков: 20,6 млрд. евро трябва да бъдат инвестирани в транспорта на Западните Балкани"}
{"url": "http://epicenter.bg/article/Korporatsiyata--quot-Rosatom-quot--e-gotova-da-satrudnichi-s-drugi-kompanii-za-AETs--Belene--/194250/4/0", "text": "  Това каза директорът на компанията за Централна и Източна Европа Сергей Маргелов в отговор на въпрос дали , предаде БНР.    \"Наясно сме, че подобен голям и труден проект не може да бъде осъществен само от една компания. \"Росатом\" има голям опит при работата с международни партньори в рамките на различни проекти и с глобални компании, и с местни играчи. Дори модернизацията на 5-и и 6-и блок на АЕЦ \"Козлодуй\" я осъществяваме в консорциум с международни фирми\", отбеляза той.     подчерта Мергелов.    Сергей Маргелов присъства на връчването на лиценза на 6-и блок на АЕЦ “Козлодуй“, който ще позволи на блока да работи и през следващите 10 години.   До края на годината или в началото на следващата проектът АЕЦ “Белене“ може да получи окончателен лиценз. Това стана ясно от думите на председателя на Агенцията за ядрено регулиране Лъчезар Костов.    От своя страна енергийният министър Теменужка Петкова каза, че      \"Той ще бъде предимство и за потенциалните стратегически инвеститори, тъй като те пък ще имат цялата информация във връзка с проекта, тоест ще бъде ясно какво точно трябва да бъде реализирано, за да могат и те да направят своите финансови модели и със своите съответно оферти за този проект\".    че българското правителство се стреми именно към това   ", "date": "2019.10.01", "title": "Корпорацията \"Росатом\" е готова да сътрудничи с други компании за АЕЦ “Белене“ "}
{"url": "http://epicenter.bg/article/Oshte-14-5-mln--lv--za-energiyna-efektivnost-otdelya-pravitelstvoto/194253/4/0", "text": "28 български общини ще имат достъп до 14,5 млн. лв. за енергийна ефективност на многофамилни жилищни и обществени сгради. Това обявиха от Дарик радио. Средствата се отпускат от Министерството на регионалното развитие и благоустройството чрез Оперативна програма \"Региони в растеж\" (2014-2020 г.) по мярката \"Енергийна ефективност в периферните райони-3\".    Основна цел е с инвестицията да се повиши енергийната ефективност на обществените сгради и жилищния сектор в опорните центрове от 4-то ниво, съгласно Националната концепция за пространствено развитие на България за периода 2013-2025 г. Това са градовете: Ботевград, Берковица, Белоградчик, Генерал Тошево, Девин, Елхово, Златоград, Ивайловград, Крумовград, Козлодуй, Карнобат, Мездра, Малко Търново, Никопол, Нови пазар, Нова Загора, Поморие, Попово, Пещера, Провадия, Разлог, Сандански, Свиленград, Самоков, Севлиево, Троян, Тутракан, Червен бряг.    Насоки за кандидатстване по процедурата за предоставяне на безвъзмездна финансова помощ са публикувани за обществено обсъждане, заедно с проекти на документи по процедурата.    Безвъзмездната финансова помощ ще се предоставя на база подбор на проектни предложения, класирани по критерии, които отчитат намаляването на емисиите на СО2, ефективност и целесъобразност на инвестицията за енергийна ефективност и др. Основните дейности са насочени към изпълнение на мерки за енергийна ефективност в допустими за финансиране публични сгради на държавната и общинската администрация, както и към общински сгради от образователната, културната и социалната инфраструктура и в многофамилни жилищни сгради.    Общините ще могат да кандидатстват с проекти към края на годината. Ще се финансират мерки за повишаване на енергийна ефективност на сградите, като целта е да се постигне 60% спестяване на енергия, намаляване на разходите за отопление, обновяване фасадите на сградите и повишаване на срока на експлоатация и др.    Предложения и коментари по проектите на документи могат да се изпращат в срок до 17:30 часа на 18.10.2019 г. (включително), по официален път или на следната електронна поща: oprd@mrrb.government.bg, както и в модула за електронно кандидатстване на информационната система ИСУН 2020: https://eumis2020.government.bg", "date": "2019.10.01", "title": "Още 14,5 млн. лв. за енергийна ефективност отделя правителството"}
{"url": "http://epicenter.bg/article/Predsedatelyat-na-VKS-se-razgranichi-ot-Sadiyskata-kolegiya-i-se-prisaedini-kam-SSB/194184/3/0", "text": "Председателят на Върховния касационен съд (ВКС) Лозан Панов за първи път се осмели да заговори за скандала с осовобождаването на убиеца Джок Полфрийман над 6 години и половина по-рано от затвора, макар и неясно. Той даде изявление пред журналисти преди заседанието на Съдийската колегия към Висшия съдебен съвет (ВКС), на което той се яви след две седмици в командировка на неизвестна дестинация, съобщи .    Единственото, което бе категорично в коментара на Панов, че той се разграничава от позицията на Съдийската колегия по случая и отказва да даде изявление по същество на казуса, тъй като делото е висящо пред съда, който ръководи. \"Нали не очаквате да коментирам висящо производство пред ВКС? Това, което мога да кажа е, че хората имат право да коментират, да изразяват своята позиция, но бих казал, че, за да може да има информиран избор, е добре съдебните актове да бъдат прочитани, независимо кой как след това ще ги интерпретира. Затова на сайта на ВКС може да видите, че има събрани актове по казуса Джок Полфрийман. Това е и ролята на съда – да помага за правната култура на обществото\", заяви Панов.    \"В една замърсена медийна среда, дори тези, които не са чели актовете и тези, които са ги чели, могат да манипулират и да въздействат на обществото\", допълни председателят на ВКС.    Във връзка с разпространените позиция и призив от страна на Съдийската колегия на ВСС, след като скандалът се разрази в цялото общество, Панов заяви, че не е присъствал на обсъждането на нито едно от двете, но въпреки това споделя мнението на Управителния съвет на политизирания Съюз на съдиите в България (ССБ), че колегите му са \"абдикирали\" от отговорностите си. От думите му се разбра още, че самият той не намира основания за проверка от страна на ИВСС на потенциалните причини за отвод на членовете на състава, пуснал Полфрийман - Калин Калпакчиев и Весислава Иванова - заради добре известната им обвързаност с организацията, заради чието положително становище за \"поправянето\" на затворника искането на австралиеца бе уважено - Българския хелзински комитет (БХК). Присъединяването на председателя на ВКС към становището на ССБ само по себе си е изненадващо, след като в него директно бе поискана оставката на членовете на Съдийската колегия, на която и самият той е член.    \"Съдийската колегия реагира неадекватно и непоследователно с първата позиция и с втората позция. Нещо повече, ако си спомняте предаването ми на ИВСС по сигнал на магистрати, беше чрез решение на Колегията, докато това, което сега разбирам, че се е случило, е без акт на Съдийската колегия и без да е внесено в дневния ред. По този начин споделям мнението, че Съдийската колегия абдикира от своите задължения, вменени в ЗСВ – да брани независимостта на съдебната власт и на магистратите. Целият подход, в който се насажда омраза към магистрати, независимо дали сме съгласни или не със съдебните актове е връщане към епохи, които смятам, че трябва да сме позабравили\", заяви председателят на ВКС.", "date": "2019.10.01", "title": "Председателят на ВКС се разграничи от Съдийската колегия и се присъедини към ССБ"}
{"url": "http://epicenter.bg/article/Shofyorat--koyto-prichini-tezhkata-katastrofa-v-Plovdiv--e-bil-piyan/194198/3/0", "text": "Шофьорът без книжка, който се блъсна в електрически стълб в Пловдив, е карал пиян, съобщи Нова телевизия. Това показаха кръвните проби, взети от водача. Той е карал колата с 1.55 промила алкохол в кръвта. Другият оцелял в тежката катастрофа е бил с 0.5 промила, съобщи за NOVA директорът на полицията в Пловдив комисар Йордан Рогачев.  Междувременно прокуратурата повдигна обвинение на бащата на шофьора. Според разследващите, въпреки че е знаел, че нито едно от четирите момчета в колата няма книжка, съзнателно е дал ключовете на синовете си.  Бащата остава в ареста за 72 часа. Назначени са още 8 експертизи. Според първоначалните данни автомобилът се е движил със 100 км/ч при удара в електрическия стълб. В катастрофата един от младежите почина на място, а друг изхвърча от колата и загина в коритото на река Марица. ", "date": "2019.10.01", "title": "Шофьорът, който причини тежката катастрофа в Пловдив, е бил пиян"}
{"url": "http://epicenter.bg/article/VKS-prenasrochi-deloto-za-osvobozhdavaneto-na-Dzhok-Polfriyman-s-16-dni-po-rano-/194201/3/0", "text": "С разпореждане от 01.10.2019 г. по касационно дело № 967/2019 г. (за възобновяване на делото за условно предсрочно освобождаване на Джок Полфрийман) заместникът на председателя на Върховния касационен съд (ВКС) и ръководител на Наказателната колегия отмени разпореждането от 26.09.2019 г. в частта относно определената дата на провеждане на открито съдебно заседание на 23.10.2019 г. и пренасрочи делото за 07.10.2019 г. от 9.00 ч. Това съобщиха от ВКС.    В разпореждането се посочва: „Заради изключителния обществен отзвук на делото, както и с оглед разпространената в общественото пространство информация, че условно предсрочно освободеният Джок Полфрийман е лишен от право на свободно придвижване във връзка с предстоящото произнасяне на ВКС, намирам, че следва да се осигури възможност за провеждане на касационното производство в кратки срокове, като делото бъде пренасрочено за по-ранна дата – 07.10.2019 г. от 9.00 ч.    Посочената дата на заседанието е определена след съгласуване и преценка на състава, ангажиран за разглеждане и решаване на делото, съобразена е със служебната ангажираност на съдиите, като осигурява и достатъчен период от време за подготовка на страните“.    Разпоредено е незабавно да се уведомят страните: Върховната касационна прокуратура, Джок Полфрийман и неговият защитник адв. Ангелов.    „Препис от разпореждането да се изпрати ведно със съобщението за датата и часа на заседанието на началника на Дирекция „Миграция“ за незабавно връчване на осъдения Джок Полфрийман и осигуряването му в съдебно заседание. Уведомлението и копие от разпореждането да се изпратят на Дирекция „Миграция“ и по факс по реда на чл. 178, ал. 8 от НПК, тъй като случаят е бърз. Осъденият да бъде уведомен и чрез неговия защитник адв. Ангелов, ако последният се съгласи да приеме книжата“ – пише още в документа.  ", "date": "2019.10.01", "title": "ВКС пренасрочи делото за освобождаването на Джок Полфрийман с 16 дни по-рано "}
{"url": "http://epicenter.bg/article/16-godishen-opita-da-iznasili-dete-v-selo-Litakovo/194204/3/0", "text": "Криминалисти от Ботевград задържаха непълнолетен извършител на тежко криминално деяние. Това съобщиха от ОДМВР - София.    На 30 септември жител на с. Литаково съобщил в полицията, че два дни по-рано малолетната му дъщеря е била отвлечена от двама непознати, като спрямо нея е бил извършен опит за изнасилване.    Сигналът незабавно бил докладван в окръжната прокуратура и образувано следствено дело за извършено престъпление по чл. 142, ал.1 от НК.    След незабавни оперативно- издирвателни действия са установени извършителите- двама жители на с. Литаково, на 16 и 23 години.    Непълнолетният е задържан и е направил пълни самопризнания. Действията по установяването и задържането на втория извършител продължават.  ", "date": "2019.10.01", "title": "16-годишен опита да изнасили дете в ботевградското село Литаково"}
{"url": "http://epicenter.bg/article/Shefat-na-direktsiya--quot-Migratsiya-quot--Polfriyman-ima-izdadeni-validni-dokumenti-/194209/3/0", "text": "Полфрийман в момента се намира в заведение на Дирекция \"Миграция\". Това каза пред журналисти министърът на вътрешните работи Младен Маринов, предаде репортер на Novini.bg    Г-н Полфрийман е настанен в специален дом за временно настаняване на чужденци в Бусманци, в изпълнение на заповед на експулсиране, въз основа на Закона за чужденците, която съм издал, тъй като съм преценил, че присъствието му в страната създава сериозна заплаха за обществения ред, уточни директорът на Дирекция \"Миграция\" Николай Николов.    За обезпечаване на тази мярка господинът е настанен в дома и са предприети мерки по неговото експулсиране. Към момента на издаване на заповедта са валидни две пречки – липсата на валиден документ за пътуване и наложени забрани за напускане на страната от съдебната власт. Уведомени сме от австралийските дипломати, че той вече разполага документи за пътуване, които се намират в тях, и са предприети действия по искане за снемане на забраната. Уведомени сме, че има искане за възобновяване на наказателното производство и г-н Джок Полфрийман е призован да се яви в съдебна зала във Върховния касационен съд на 23 октомври (междувременно ВКС изтегли датата на делото за 7 октомври, бел. ред.). Ние ще го уведомим, както сме го правили досега. Той владее писмено и говоримо български език, с него комуникацията е добра, посочи Николов.    В дома му е осигурено всичко. Поведението му е нормално, не създава проблеми, заяви шефът на Дирекция \"Миграция\".    Към него се полагат грижи, както към всички настанени лица - толерантно, в рамките на закона, всичко му е осигурено, добави той.    Николов потвърди, че Джок Полфрийман има забрана да влиза в България. В заповедта за ескпулсиране задължителен елемент е издаване на забрана за влизане в страната и в държавите членки на Шенгенското пространство, заяви Николай Николов, като потвърди, че за да влезе в сила заповедта за експулсиране, трябва да бъдат снети забраните за напускане на страната.  ", "date": "2019.10.01", "title": "Шефът на дирекция \"Миграция\": Полфрийман има издадени валидни документи "}
{"url": "http://epicenter.bg/article/MVR-razpitva-svideteli-za-poboya-v-BNR--razsledva-devera-na-Silviya-Velikova-/194222/3/0", "text": "Образувано е досъдебно производство, което се наблюдава от Софийска районна прокуратура. Това заяви директорът на СДВР старши комисар Георги Хаджиев във връзка с подадения сигнал за побой в БНР, предава Дарикнюз.    Грозният инцидент се е разиграл в нюзрума на медията преди дни, а сигналът за него е подаден от пострадалия репортер Добромир Видев. По думи на самия директор на радиото Светослав Костов, до инцидента се е стигнало, след като Добрин Йотов, който е девер на Силвия Великова и също като нея и брат си работи в радиото, е нападнал Видев.    Нападението преди десетина дни е било предшествано от разговор, по време на който Видев се е интересувал по каква причина два негови журналистически материала не са били излъчени. След физическата саморазправа пострадалият репортер сам отишъл в „Пирогов“ и си извадил медицинско.    Разследването се води от 4-то РПУ в София.    „Разпитват се свидетели и се изземват записи от камери“, уточни директорът на СДВР, който увери, че разследването ще приключи в установения от закона срок.  ", "date": "2019.10.01", "title": "МВР разпитва свидетели за побоя в БНР, разследва девера на Силвия Великова "}
{"url": "http://epicenter.bg/article/Kalpakchiev-gazi-zakona-i-Konstitutsiyata-s-prisada-/194229/3/0", "text": "Скандалният съдия Калин Калпакчиев, който пусна 6,5 години по-рано от затвора убиеца Джок Полфрийман, е издал присъда, с която гази закона и Конституцията.  , постановени в последната година.    Става въпрос за окончателно решение на Софийски апелативен съд, с което е оправдан кандидат-депутат на „Да, България“, който предизвикал катастрофа с мотор без регистрационнни табели. За това той бил осъден на глоба от 1000 лв. от Софийски градски съд, но Калпакчиев услужливо е решил да погази закона като спаси от наказание редника на Христо Иванов. Така човекът на Христо Иванов и кръга „Капитал“ се разминава с чисто съдебно минало и спокойно може да продължи шурма си към политиката, въпреки, че заради него е погазено законодателството на страната.    Решението на съда е скандално по две причини – първо отново пред Темида е оправен човек, свързан с грантаджиите у нас и второ – Калпакчиев буквално записва в съдебния акт, че няма да изпълни закона, защото депутатите се били объркали като криминализирали въпросното деяние.    Историята започва на 23 март 2017 г., когато мераклията за депутатски пост Николай - Емил Шопов се блъска с мотора си в кола на столичния булевард „Черни връх“. След удара пристигналите на място полицаи установили, че машината на Шопов не е регистрирана в Кат и няма нужните табели. Освен това мъжът представил шофьорска книжка, издадена му в САЩ, която обаче не била легализирана у нас. След това Шопов е задържан за 24 часа в полицейския арест и получил обвинение за извършване на престъпление от общ характер - по чл. 345 ал.2 от НК. Текстът буквално гласи, че „който управлява моторно превозно средство, което не е регистрирано по надлежния ред, се наказва с лишаване от свобода до една година или с глоба от петстотин до хиляда лева“.    Срещу Шопов започнало бързо производство, но било установено, че мъжът е кандидат-депутат от листата на „Да, България“ и има имунитет. Затова се наложило да бъде сезиран главния прокурор Сотир Цацаров, който няколко дни по-късно поискал Централната избирателна комисия да снеме имунитета му.    От стенограмите на ЦИК покрай изборите за парламент през 2017-та, когато е искан и имунитета на Шопов, става ясно, че комисията е обсъждала въпроса в две поредни заседания – на 24 и на 25 март. Най-ревностният противник от членовете на ЦИК да се даде разрешение Шопов да бъде привлечен като обвиняем, е Ивайло Ивков от квотата на тогавашния Реформаторски блок, който навремето обединяваше в себе си ДСБ, ДБГ, СДС и други по-малки десни партии. Въпреки предупрежденията на неговите колеги, че ако не уважат молбата на самия Шопов да му бъде свален имунитета, ЦИК ще изпадне в нелепа ситуация, Ивков дори се заканва да пише писмо до прокуратурата, че не може да има задържане за 24 ч. на кандидат за депутат, без позволението на компетентния орган, в случая ЦИК. Той дори определя решение на комисията като позорно.    „Нищо не налага на това лице в изборния ден да му бъде предявявано обвинение, което искат да направят някои, незнайно защо. Нищо не налага. За деянието, за което искат да го разследват, се предвижда глоба от 500 лева. Не може да бъде задържано под стража, нямаме тежко престъпление, дори да има престъпление изобщо, ние сме длъжни да изследваме тези неща“, казва Ивков. А накрая допълва: „Крайният резултат е, че ние показахме, че ще толерираме полицейския произвол и беззаконието. В крайна сметка до разследване се стига, след като кандидатът е внесъл искане за отказ от имунитета си в комисията. Така се стига и до делото в Софийски апелативен съд, който накрая го оправдава напълно, защото според Калпкчиев депутатите са се объркали, като са криминализирали карането на МПС без рагистрационни табели.    „В обобщение този състав на САС счита, че с приемането на чл. 345, ал. 2 НК законодателят е включил в наказателния закон едно деяние, което не е престъпление“, пише в решението си Калпакчиев.    То обаче е подписано с особено мнение от третия съдия в състава, който посочва, че „мнозинството от състава отказва да прилага действащия закон“. Този отказ, според съдията е „в противоречие с всички правни принципи, касаещи дейността на съда и заложени в Конституцията и ЗСВ, каквато възможност не е предоставена на никой съд в страната“.    „С други думи, съдът няма право да не приложи закона“, категорична е апелативната съдийка. Тя посочва още, че на Шопов е трябвало да му бъде наложена административна глоба, ако мнозинството счита, че не e извършил престъпление. С отказа си да накаже кандидат-депутата от „Да, България“ „мнозинството е отказало да въздаде дължимото правосъдие“, пише още в особеното мнение на съдийката.  ", "date": "2019.10.01", "title": "Калпакчиев гази закона и Конституцията с присъда "}
{"url": "http://epicenter.bg/article/Granata-izbuhna-v-sklad-za-vtorichni-surovini--mazh-e-tezhko-ranen-/194234/3/0", "text": "Мъж пострада след експлозия на граната в склад за вторични суровини в Разлог, предаде БГНЕС.    Около 10.45 ч. днес на телефон 112 е получен сигнал за експлозия на граната в склад за вторични суровини за симитлийска фирма в Разлог.    Вследствие на експлозията е пострадал работник, който е с тежка травма на ръката. Транспортиран е с транспорт на фирмата до частната болница в Благоевград, и е претърпял тежка операция.    В момента в цеха, който е затворен, се прави проверка от Областната инспекция на труда, както и от Специализирания отряд за борба с тероризма /СОБТ/ – София. Изяснява се произходът на гранатата.", "date": "2019.10.01", "title": "Мъж е тежко ранен след взрив на граната в склад за вторични суровини"}
{"url": "http://epicenter.bg/article/Pravnata-komisiya-reshi--Sakratenoto-sledstvie-nyama-da-ne-se-prilaga-pri-tezhki-sluchai/194239/3/0", "text": "Парламентарната комисия по правни въпроси  , съобщава Новини.бг.   На заседанието бе разгледан общ законопроект от приетите на 25 септември на първо четене три проекта на БСП, \"Обединени патриоти\" и \"Воля\" за промените в Наказателно-процесуалния кодекс.   До заседанието на комисията се стигна в петък след свикване на извънреден Председателски съвет на Народното събрание. Съветът бе свикан по искане на \"БСП за България\". Според опозицията парламентът е приел взаимоизключващи се проекти, а според управляващите трите проекта заедно с този на ГЕРБ се допълват логически, обективно и фактически.   От ГЕРБ обаче дадоха заявка, че ще направят предложение съкратеното следствие да се запази в случаите на тежки престъпления, тъй като в противен случай \"би се задръстила цялата система\". Това обаче още се обсъждало и щели да се изчакат   \"Имаме идея да предложим тридневен срок или по-съкратен срок, след което следващият вторник да насрочим извънредна Правна комисия, да видим постъпилите предложения между първо и второ четене, да го подложим на обсъждане и на гласуване в Комисията по правни въпроси, след което следващата сряда да влезе в зала за окончателно гласуване\", обясни Анна Александрова, председател на правната комисия и депутат от ГЕРБ, цитирана от \"Фокус\". Според нея най-голямата парламентарна група най-вероятно ще направи съответното предложение между двете четения на законопроекта.   „Най-вероятно е предложението да изключим тежките телесни повреди, т.е. да останат убийствата. Смятаме, че с тежките телесни повреди изнасилване и блудство ще се задръсти цялата система от работа. Ще се върнем 2007 г., когато 268 хил. преписки бяха прекратени. Разбирате, че тежките телесни повреди са твърде много като обем работа. Такава идея имаме, но нека да обсъдим. Не е категорично, това е като мнение. Нека чуем главният прокурор какви мисли, съдиите от ВКС и следващият вторник да го обсъдим“, обясни Александрова. Тя посочи, че ще покани представители на прокуратурата, съда и следствието на заседание на комисията. Запитана дали ГЕРБ се отказва от своите идеи за промени в Наказателния кодекс - за запазване на съкратеното съдебно следствие, Анна Александрова отговори: „Не, по никакъв начин не се отказваме. Ще ги обсъдим на много голям широк, обществен дебат.“ Според председателя на Правната комисия двата проекта – този в НПК и този в НК не си противоречат.   Зам.-председателят на ПГ на \"БСП за България\" Крум Зарков пък изтъкна: \"Важно е да бъде приета достатъчно бързо поправката в НПК, която разглеждаме днес на Правна комисия, за да се приложи за случаите като този в Сотиря!\"   \"Миналият петък на предизвикан от БСП председателски съвет се разбрахме да дадем бързо старт на процедурата, с която да забраним съкратеното съдебно следствие за онези престъпления, които водят до смърт или тежка телесна повреда. На Правната комисия обединихме законопроектите така, че още утре те да бъдат докладвани в зала и при наличието на достатъчно политическа воля да бъдат приети възможно най-бързо\", каза Крум Зарков. Във връзка с промените на ГЕРБ в Наказателния кодекс така че да се остави съкратеното производство в ръцете на съдиите, той посочи: \"Според нас тази идея е несъвместима с това, което току-що решихме в Правна комисия и утре в зала. Какво ще е нейното бъдеще зависи от ГЕРБ, но според нас правилното решение, е това, което днес бе прието от Правна комисия, то е и решението, за което БСП настояваше отначалото\", уточни Зарков. Според него законопроектът на ГЕРБ е изключително проблематичен.", "date": "2019.10.01", "title": "Правната комисия реши: Съкратеното следствие няма да се прилага при тежки случаи"}
{"url": "http://epicenter.bg/article/Proveryavat-smartta-na-11-mesechno-dete-v-MBAL---Razgrad-/194251/3/0", "text": "Експерти на Регионалната здравна инспекция са влезли във вторник предиобед в МБАЛ \"Св. Иван Рилски\" и са извършили проверка във връзка със смъртта на 11-месечно момченце, съобщи пред    изпълнителният директор на здравното заведение д-р Гечо Жеков.    По нареждане на РЗИ окончателните резултатите от проверката ще бъдат оповестени след ок. 2 седмици едва след като излязат и резултатите от аутопсията на малкия пациент.  За кончината на детето, което е било пациент на здравното заведение съобщи в профила си във фейсбук майка му Йоана Николова. По думите на жената на 15 септември т. г. малкият Павел вдигнал температура - 39 градуса. Закарали го в спешно отделение, приели го в \"Педиатрията\" с диагноза пневмония. На 21 септември детето започнало да повръща, имало и диария. Майката твърди, че докторката, чието име не се споменава, го изписала без да се направи снимка на дробовете. Препратила родителите в \"Спешно отделение\" за да вземат направление за \"Инфекциозно\", а там Павел починал три дни по-късно.    Жената твърди, че в епикризата от детското отделение е било записано, че няма придружаващи заболявания, докато от \"Инфекциозно\" вписали, че е с двустранна пневмония, остра дихателна и сърдечна недостатъчност, мозъчен оток и анемия.    Четири дни по-късно била съставена нова епикриза, с допълнено придружаващо заболяване Синдром на Рей. \"Как и кой реши, че детето ми има някакви заболявания и Синдром на Рей, при положение, че аутопсията все още не е излязла окончателно. И ако ги е имало защо никой доктор не ми каза.\" - пише във фейсбук опечалената майка.    Извършена е проверка от РЗИ, направихме и вътрешна проверка, има много спекулации, но ще коментираме случая едва след като имаме окончателните резултати от аутопсионния материал, коментира д-р Гечо Жеков. Аутопсията е била извършена от доцент от Варна, от лекуващата лекарка са снети обяснения.   \"Лечението е проведено, детето е лекувано както трябва, но е имало увреждане, не са му били правени нужните имунизации, касае се и за аденовирусна инфекция.\" - допълни ръководителят на здравното заведение.", "date": "2019.10.01", "title": "Проверяват смъртта на 11-месечно дете в МБАЛ - Разград "}
{"url": "http://epicenter.bg/article/Dimitar-Nikolov--Gotova-e-programata-za-masovo-oblagorodyavane-na-kvartalni-prostranstva-v-Burgas/194256/2/0", "text": "  „Готови сме през 2020 г. да стартираме програма за масово облагородяване на вътрешноквартални пространства в Бургас“, съобщи кандидат-кметът Димитър Николов. Тя се нарича „Моят град, моят квартал, моята улица“, уточняват от пресцентъра на ГЕРБ.    Програмата ще стартира с благоустрояване на парково пространство до бл. 1 в „Славейков“, което има потенциала да се превърне в любимо място за отдих и игри на жителите от комплекса. Вече е готов проектът, който предвижда възстановяване на алейната мрежа, обособяване на кътове за детски игри и отдих, внасяне на нова паркова мебел, обособяване на паркоместа, озеленяване и изграждане на голяма комбинирана спортна площадка.    Програмата „Моят град, моят квартал, моята улица“ ще има състезателен характер, за да предизвика активността на бургазлии. Където съседите са най-единни и се уважават помежду си, промяната ще дойде по-бързо.    В програмата могат да се включат всички бургазлии, живеещи в сгради с режим на етажна собственост, построени върху терени общинска собственост. Кандидатстването ще става пред Общината, чрез заявление по образец. Правила за кандидатстване ще бъдат подробно разработени и предложени за гласуване от общински съвет, уточнява Николов, който се кандидатира за четвърти пореден мандат като кмет.  ", "date": "2019.10.01", "title": "Димитър Николов: Готова е програмата за масово облагородяване на квартални пространства в Бургас"}
{"url": "http://epicenter.bg/article/Pargov--Profesionalizmat--a-ne-politicheskiyat-priznak-shte-bade-kriteriy-dali-administratsiyata-raboti/194257/2/0", "text": "        - Вярно е, че обърнах в речта си, с която открихме кампанията на районите кметове, специално внимание, като хората, които са преки представители в кварталите, в които живеем на Столична община, на администрацията, и пряко избираме след един месец, това са хората, които са призвани да бъдат сред населението, картотекирайки всички техни проблеми и търсейки решения в огромния бюджет на София, който е над 1 милиард, на тези проблеми. До този момент, за съжаление, виждаме устойчиво несправяне с маса проблеми, които хората ги дразнят години наред за сметка на няколко лъскави обекта, които за съжаление се оказаха провал за управляващите, известни като „ремонт на ремонта“ или „контрол на контрола“. Казвам това, защото е много важно този бюджет, който е над 1 милиард, да бъде прозрачно и ефективно разходван, ефективно с оглед решаване на повече проблеми на хората, не те да чуват най-честата дума от администрацията и от управляващи, че пари няма за всичко. Пари има, стига да бъдат похарчени с мисъл за човек и за проблема му. Основното нещо, което мъчи нашите квартали 30 години след началото на демокрацията това е лошата инфраструктура и липсата на благоустройство. За съжаление се оказа, че за 2/3 от софиянци, за 2/3 от територията на столицата общината не е майка, а е мащеха, за сметка на една малка част, която е презентативна, представителна, и в която до този момент управляващите се надяваха, че по този начин ще убедят хората, че все пак нещо се прави. Което означава, че след изборите първата основна задача е новият общински бюджет да бъде балансиран, така разпределен, че хората да усетят, че повече от техните пари, дадени на общината под формата на данъци и такси, се връщат при тях и нещо се случва. Тоест, повече средства за благоустройството на кварталите на София, за да могат те малко от малко след един мандат да се доближат до стандарта на Виена, с която всички обичаме да се сравняваме, а и както и столичният сегашен кмет обича да дава примери често, убеждавайки ни в едно или друго действие на общината. Вторият въпрос, който е много важен за хората, това е транспортното обслужване на града. Знаете, че през изминалите няколко години транспортът поскъпна, билетчето се повиши с 60%, но за сметка на това в транспортното обслужване все още има какво да се желае. Говорим и като качество на връзката с основния вид транспорт, който се наложи в последните години на града, а именно това е метрото. Говорим за довеждащия транспорт, който да дава възможност на повече столичани, които са отдалечени от основните линии на транспорта, да могат да го използват, което означава и повече екология, тъй като знаете, че един от основните причинители на замърсяването това са автомобилите, автобусите, а също така и градският транспорт, особено дизеловите двигатели. Третият проблем, който е много важен, и който е свързан с бъдещето на този град, а именно децата – това е образователната инфраструктура, защото Столична община не успя в последните 10 години да обърне внимание на всички училища и детски градини, тъй като знаете, че доста отчети се правят колко градини са санирани, колко сгради са подобрени, но от 198 детски градини и 176 училища над половината и повече имат нужда от спешна интервенция от страна на общината с оглед подобряване на образователната среда и инвестиции в нея. Тъй като все пак качеството на тази среда ще бъде въплътено и в бъдещи резултати на нашите деца, които учат в тази среда.      - Аз нямам идея, ние имаме цел. Имаме цел, която е реална цел, която отразява усилията ни, особено в последните 4 години след 2015 година, след онези злополучни местни избори, в които 90% от секционните протоколи бяха сгрешени и дадоха верен резултат, които определиха едно мнозинство, близко до националното като рамки, което видимо не доведе София до развитие в застой. БСП съзнава своята историческа роля в този момент 30 години след началото на демокрацията, съзнаваме, че едно бъдещо мнозинство с един нов кмет няма как да мине без основното наше участие, но не бива да бъдем и прекалено бих казал амбициозни, казвайки, че едва ли не, че ние ще сме мнозинството, защото то ще се състои от всички онези представители на политически партии, които и до този момент заявиха, че София има нужда от промяна, без значение дали са позиционирани в ляво или в дясно, тъй като в момента те съставляват опозицията в местния парламент. И ние, и АБВ, и „Движение 21“, и представители на „Нормална държава“, и представителите на социалдемократите, и на „Глас народен“, които са като „Политическа група 5“ в момента, и на „Зелените“, които са част от тази група, и онази част от Реформаторския блок, който се разпадна тутакси след края на второто правителство на Борисов, които представляват „Демократична България“, и с които по редица теми за развитието на града ние имаме обща позиция и гласуваме заедно тъй като съзнаваме, че няма как София да бъде доведена до ръба на колапс предвид големия проблем с презастрояването, начина, по който се прави градоустройството, и липсата на градоустройствено планиране, което се сътворява в проблеми с липса на места, детски градини, паркинги, трафик и т.н.      - Има три неща, които считам, че са основни за едно по-различно управление на София от досегашното. Защото г-жа Фандъкова каквото можа, направи. На първо място това е прозрачността, на второ място това е професионализмът, и на трето място това е да питаме повече хората, защото очевидно че те искат да бъдат питани. И това важно като отношение към тях, защото с техните данъци се случва всичко това, което гласува Общинският съвет и което прави един столичен кмет като действие. Ние до този момент се опитахме да инициираме три референдума. Първият беше за „Софийска вода“ концесията през 2012 година – отхвърлен категорично, макар че имаше голям брой подписи. Голямо единомислие на софиянци предвид тази концесия и тежестта, която дава тя в нашите сметки. Второ, питахме ги за „Младост“ –референдум, който беше свързан с проблема със застрояването. Отхвърлен категорично и недопуснат. И третият референдум, който беше много важен, беше свързан с един европейски проект, който общината започна, свързан с довършване с 3-та фаза на завода за отпадъци, а именно инсталация за така прословутия RDF, който да бъде в ТЕЦ „София“, който се намира почти в центъра на града, давайки ни примера, че ние сме като Виена – и те имат в центъра, и ние имаме в центъра, и затова ние сме като Виена, само че от Виена сме много далеч за съжаление. И този референдум не видя бял свят. Той беше много актуален, защото той питаше хората – имате ли желание общината да инвестира близо 300 милиона български лева в такава инсталация в ТЕЦ „София“ или нашата опция беше – или да изградим 3 завода за отпадъци, като спестим екологични и всякакви транспортни проблеми, които биха възникнали в следствие на това, че трябваше този RDF да се кара до центъра на града от завода за отпадъци, където се произвежда като остатък от преработката на боклук. И този референдум беше отхвърлен. Ние можем да повторим всеки един от тези референдуми, стига да има едно разбиране, мнозинство, което да подкрепи един такъв референдум, който да проведем. Можем да проведем и референдум по отношение на това как да харчим парите на софиянци, на къде да ги насочим – това е по-спешен проблем, за да видим коя част от обществото като мнозинство измира един или друг проблем. Има 5 основни проблема на общината в момента: Първо, започвам с кварталното благоустройство, инфраструктурата, за което вече говорих. Второ, трафикът и паркирането, като паркирането е ясно обосновано в редица стратегически документи как може да се реши. Даже е прието от Общинския съвет, включително и от колегите от ГЕРБ, и неизпълнено досега вече 10 години, а именно изглаждане на обществени паркинги, не използвайки само буферните на метрото, а обществени паркинги. Така че има редица въпрос, по които можем да ги питам. Швейцарците – пример за това как използват този инструмент на допитване, така въвличайки хората да участват в местното самоуправление с тяхното мнение.      - Как да гарантираме, като след Vox pópuli vox Déi – „Глас народен — глас божи“. Това е основен принцип. След като хората считат, искат, имат усещането, че трябва да се върви към едно или друго решение или да се предприеме едно или друго действие, аз мисля, че представителите на гражданите в общината, именно общинските съветници няма как да не се съобразят.   - Модел на управление на общината?      - Прозрачност, професионализъм и повече питане на хората. Говоря като основни принципи. Защото точно в това е провалът на сегашните. Прозрачност – вече има ли съмнение у някой, че нещо не се случва както трябва в харченето на парите? Има ли съмнение у някой, че ул. „Граф Игнатиев“ за 24 милиона е провал на общината? Непрозрачно харчене на парите при всичките скандали, които можеха примерно с 24 милиона можехме да направим 10 детски градини при този недостиг, който имаме все още след 10 години. Професионализъм – използвам това, казвайки за втори път професионализъм, да се обърна към администрацията на Столична община, тъй като чувам, че ги плашат колегите от ГЕРБ, че едва ли не като дойде Манолова, като дойде БСП, че те всички ще бъдат уволнени, ще има някакви метли червени, зелени, не знам какви там. Не, професионализмът ще бъде водещият критерий за това дали администрацията си върши работата или не си върши работата, не политическият признак. Защото администрацията на Столична община трябва да бъде департизирана, деполитизирана, и освободена от това дали си член на ГЕРБ или не си член на ГЕРБ, да можеш да работиш и да имаш перспектива или няма да работиш и няма да имаш перспектива. Защото мисля, че това ни връща 30 години назад към една друга реалност, от която вече отдавна вече сме бих казал като рамка, като реалност, която вече не съществува. И разбира се, питането на хората не става само с референдуми, а става с една активност и на районните кметове и на общинските съветници, които трябва да са в непосредствена близост и контакт с различните обществени групи, кометите, които вече виждате има в почти всеки квартал по едни или други проблеми, което пък ще улесни работата ни. Дали ще ги направят обществени съвети, каквото искаме име можем да им сложим, но така че да стигат до повече хора до знанието какво ще прави общината или какво иска да прави общината, и хората да са наясно с това.      - На 27 октомври 56-ти номер в интегралната бюлетина и в 75-ти в интегралната бюлетина за кмет на София.    ", "date": "2019.10.01", "title": "Паргов: Професионализмът, а не политическият признак ще бъде критерий дали администрацията работи"}
{"url": "http://epicenter.bg/article/Narodnoto-sabranie-shte-bade-domakin-na-kragla-masa-za-migratsiyata-/194258/2/0", "text": "„Всеобхватна координация на миграционния процес“ е темата на кръгла маса, организирана от председателите на парламентарните комисии по външна политика и по вътрешна сигурност и обществен ред, съвместно с Международния център за развитие на миграционната политика и посолството на Финландия в България. Това съобщиха от пресцентъра на Народното събрание. Форумът ще започне на 2.10. в 14.30 часа в зала „Изток“ на парламента. Предвижда се председателят на Комисията по вътрешна сигурност и обществен ред на Народното събрание Пламен Нунев да направи изказване в началото на дискусията. Модератор ще бъде председателят на Комисията по външна политика Джема Грозданова.    Сред темите в дневния ред на форума са „Всеобхватен подход към миграцията – очакванията на Република България“ и „Преодоляване на политическата безизходица относно дебата за Европейската миграционна политика“. Ключови говорители ще са министърът на вътрешните работи Младен Маринов, главният директор на Международния център за развитие на миграционната политика Михаел Шпинделегер, както и посланикът на Румъния в България Йон Галеа, юридическият директор на департамента по миграция на министерството на вътрешните работи на Финландия Рита Копонен и анализаторът в Европейския съвет за външна политика Даниел Стефанов.  ", "date": "2019.10.01", "title": "Народното събрание ще бъде домакин на кръгла маса за миграцията "}
{"url": "http://epicenter.bg/article/Radev-se-snima-v-pilotskata-kabina-na-nay-golemiya-patnicheski-samolet-v-sveta-/194259/2/0", "text": " Това се е случило по време на полета на държавния глава към Ню Йорк, където Радев взе участие в сесията на Общото събрание на ООН. На снимката, разпространена в социалната мрежа, Радев изглежда видимо доволен от преживяването.   , а желанието на президента да разгледа пилотската кабина не е никаква изненада, предвид страстта му към летателните машини и опита му като боен пилот.     Самолетът прелетя източно от столицата, където беше \"прихванат\" от български изтребители под командването на НАТО.    Еърбъс А380 е на въоръжение в германската авиокомпания Луфтханза. Кабината на самолета притежава огромна по рода си площ - 478 кв. м., която в зависимост от конфигурацията побира 509 пътници в чeтиpи ĸлacи. Размахът на крилата дocтигa 79.8 мeтpa, а средната скорост е 907 ĸилoмeтpa в чac.    Най-голямата пътническа машина е сглoбeна от над 4 милиoнa чacти, произведени в 30 страни из целия свят. Към момента германският превозвач разполага с 14 самолета от този клас, които изпълняват курсове по маршрути до Делхи, Шанхай, Хюстън, Маями, Сан Франциско, Лос Анджелис, Хонг Конг и Сингапур.   ", "date": "2019.10.01", "title": "Радев седна в пилотското кресло на най-големия пътнически самолет в света "}
{"url": "http://epicenter.bg/article/Voennovazdushnite-sili-uchastvat-v-trenirovkata-na-NATO--Rammstein-Guard--/194261/2/0", "text": "Българските Военновъздушни сили участват в тренировка на сили и средства за противовъздушна отбрана (ПВО) за работа в условия на радиоелектронни смущения „Ramstein Guard Bgr - 2019”. Тя се провежда от 29 септември до 4 октомври 2019 г. на територията и във въздушното пространство на нашата страна и е под ръководството на Центъра за въздушни операции в Торехон, с участието на Центъра на НАТО за радиоелектронна война. Това съобщиха от пресцентъра на министерството на отбраната.    Целта е да се повиши нивото на подготовка и устойчивостта на личния състав от ВВС за действия в условия на радиоелектронни смущения, както и за прилагане на процедурите при взаимодействие с Центъра за въздушни операции – Торехон.    Домакин на „Ramstein Guard Bgr - 2019” е 16-та транспортна авиационна група – Враждебна, която оказва логистична поддръжка на самолет за радиоелектронна борба DA-20 „Falcon“. В рамките на тренировката самолетът ще изпълнява полети от летище София.    За първа година в „Ramstein Guard Bgr - 2019” ще участват екипажи от авиобаза Безмер със самолет Су-25. Те ще изпълняват съвместни задачи с екипажа на DA-20 „Falcon“ и ще симулират полети за преодоляване и унищожаване на земно базираните средства за ПВО, участващи в тренировката.    Изпълнението на тези задачи е свързано с прилагането на комплекс от действия и процедури от структурите за ПВО на земята и повишава експертизата на състава от ВВС при планиране на подготовката с използване на възможностите и оборудването на Центъра на НАТО за радиоелектронна война.    Общ ръководител на силите и средствата, които участват в „Ramstein Guard Bgr - 2019” от българска страна, е полковник Пейо Дончев от отдел „Подготовка“ в командването на Военновъздушните сили.    Тренировката се провежда в изпълнение на „Интегрираната програма на силите на НАТО за електронна борба”. Българските ВВС участват в нея ежегодно от 2009 г.  ", "date": "2019.10.01", "title": "Военновъздушните сили участват в тренировката на НАТО „Rammstein Guard” "}
{"url": "http://epicenter.bg/article/Zaharieva-pokani-vietnamski-studenti-v-balgarskite-universiteti/194263/2/0", "text": "Вицепремиерът и министър на външните работи Екатерина Захариева и зам.-министър председателят на Виетнам Чуонг Хоа Бин се договориха България и Виетнам да активизират сътрудничеството във всички сфери с приоритет върху търговията, икономиката и образованието, съобщиха от пресцентъра на Министерството на външните работи.    \"Виетнам е един от приоритетните партньори на България в Азия\", е заявила Екатерина Захариева, която е приела в МВнР Чуонг Хоа Бин.    И двамата събеседници са били единодушни, че има възможности за увеличаване на търговията. Стокообменът между двете страни за 2018 г. възлиза на 88 млн. долара.    \"Показателен за добрите ни връзки е фактът, че за последните три години са осъществени две визити във Виетнам на министъра на икономиката на България с придружаващи бизнес делегации\", е заявила министър Захариева.    \"Търсим по-осезаемо икономическо присъствие на България във Виетнам и увеличаване на инвестициите\", е допълнила външният ни министър.    В тази връзка двамата вицепремиери обсъдиха и подготовката на 24-та сесия на Смесената комисия за търговско-икономическо и научно-техническо сътрудничество, която ще се състои в София на 26 ноември 2019 г. Очаква се по време на заседанието на комисията да бъдат подписани програми за съвместно сътрудничество в областта на туризма и на културата.    \"Над 30 000 виетнамски граждани са завършили висшето си образование в България! Иска ми се да видя повече виетнамски студенти у нас\", е казала още Екатерина Захариева пред първия вицепремиер на Виетнам. Тя го е поздравила за избора на страната му за непостоянен член на Съвета за сигурност на ООН за 2020-2021 г, както и за председател на Асоциацията на страните от Югоизточна Азия (АСЕАН) от октомври тази година. Чуонг Хоа Бин подчертал от своя страна, че България може да разчита на подкрепата на Виетнам за развитието на отношенията с всички останали членове на АСЕАН.    През 2020 г. България и Виетнам отбелязват 70 години от установяването на двустранни дипломатически отношения.", "date": "2019.10.01", "title": "Захариева покани виетнамски студенти в българските университети"}
{"url": "http://epicenter.bg/article/Korneliya-Ninova-za-kandidata-za-kmet-na-Razlog--Vyarvam-v-Aleksandar-Kraynov-/194264/2/0", "text": "  Лидерът на БСП Корнелия Нинова пусна в профила си във Фейсбук своя свимка заедно с  кандидата на партията за кмет на Разлог Александър Крайнов.   \"Успехът в спорта изисква воля, характер и ежедневни усилия. Тези качества са полезни и в политиката. Александър Крайнов е един от известните ни волейболисти, който знае, че успехът идва след много труд. Той е нашият кандидат за кмет на Разлог. Вярвам, че ще приложи наученото в състезателната му кариера и в работата си за общината и по-добрия живот на хората там\", написа тя в социалната мрежа.  ", "date": "2019.10.01", "title": "Корнелия Нинова за кандидата за кмет на Разлог: Вярвам в Александър Крайнов!"}
{"url": "http://epicenter.bg/article/Nikolay-Radev--BSP-e-partnyor-na-vazrastnite-hora-za-dostoen-zhivot/194266/2/0", "text": "  Кандидатът за кмет на Пловдив от „БСП за България” Николай Радев, поздрави пловдивски пенсионери в Международния ден на възрастните хора. В концертната зала на Военния клуб той бе посрещнат от тях като стар приятел.  „С много от Вас се познаваме, тъй като съм учил децата или внуците Ви“- обърна се директорът на Английската езикова гимназия и дългогодишен преподавател в Математическата към присъстващите. Той каза, че ще откликва на проблемите на пенсионерите.    Кандидатът за кмет подчерта, че „БСП за България” е най-последователният партньор на възрастните хора и отстоява последователно каузата да живеят достойно.  „Нашите народни представители настояват за актуализация на пенсиите, за социални и здравни придобивки, които да правят ежедневието ви спокойно.“ – изтъкна кандидатът за общински съветник Петя Манева.    На тържеството присъства и народният представител проф. Иво Христов.  ", "date": "2019.10.01", "title": "Николай Радев: БСП е партньор на възрастните хора за достоен живот"}
{"url": "http://epicenter.bg/article/Prof--Atanas-Semov--Zakasnyaloto-pravosadie-e-losho-pravosadie/194267/2/0", "text": "Законодателят не може да бъде безчувствен към обществените настроения. Припряни решения от днес до утре, не трябва да се взимат. Днешното решение за ограниченията на съкратеното съдебно следствие е припряна мярка, защото то улесняваше правосъдието. Големият проблем не е тежестта на наказанието, а на неотменимостта на наказанието. По-добре е всички престъпили закона, да бъдат наказани, отколкото да върнем смъртното наказание.   Това каза конституционният съдия проф. Атанас Семов в предаването \"Лице в лице\" по БТВ.    Той прогнозира, че тепърва ще си имаме големи проблеми с нарушаването на правата на човека и държавата ни ще плаща големи обезщетения.    „Към Съда за правата на човека в Страсбург се обръщат хората, които не са жертви на властови произвол в страната си и са се изчерпали всички правни възможности за търсене на справедливост. Заради многото дела, той работи много бавно – за решения се чака от по 5,6,7 г. Закъснялото правосъдие е лошо правосъдие“, подчерта проф. Семов.    „Ние като общество сме много търпеливи. Трябва да имаме повече жалби срещу лошо правосъдие“, смята експертът по международно право.    Проф. Атанас Семов подчерта, че качественото общество вярва на съдиите си, а зрялото гражданско общество реагира остро срещу всяко посегателство срещу личността. „Случаят с БНР бе атентат срещу демокрацията. Обществото ни, обаче реагира реактивно“, отбеляза той.    „Не разбрах, защо делото срещу предсрочното освобождаване на Джок Полфрийман беше насрочено за след 30 дни. Въпреки твърдението ми, че имаме много качествени съдии, това решение бе нередно. Поправянето на Полфрийман не е очевидно. Представата за морал, който съдебната система трябва да носи, липсваше“, коментира проф. Семов.    Той подчерта, че колкото по-бързо потърсиш защита на правата си, толкова по-вероятно е да я получиш. Той изтъкна важността на уважението на личността и зачитането на достойнството на индивида.  ", "date": "2019.10.01", "title": "Проф. Атанас Семов: Закъснялото правосъдие е лошо правосъдие"}
{"url": "http://epicenter.bg/article/Yavor-Bozhankov--Dalzhim-osobeno-uvazhenie-na-vazrastnite/194269/2/0", "text": "  Кандидатът за кмет на община Горна Оряховица Явор Божанков поздрави възрастните жители на общината по повод техния празник. Той изрази възхищението си от ентусиазма, с който клубовете на пенсионера развиват своята самодейност. „Чудесно е, че сте така усмихнати, толкова сплотени. Пазите традициите ни и обичате на България. Моето поколение трябва да взема този пример от вас“, каза Божанков.    Мнозина от възрастите хора при клубовете на пенсионера в Горна Оряховица пожелаха лично успех на Божанков. „Внимавам за своя изказ и култура пред вас, тъй като моята баба е тук, а тя бе изключително стриктен учител и ще ме поправи веднага, ако сгреша“, пошегува се Божанков.    Той заяви още, че местната власт трябва да подкрепя всяка форма за изява на техните творчески състави. „И млади, и стари днес искаме добър живот в нашите населени места. Качествена инфраструктура, чистота, сигурност и перспектива. Пътят за това са хората. Вие дадохте много от себе си, наш ред е да ви накараме да се гордеете“, завърши Явор Божанков.  ", "date": "2019.10.01", "title": "Явор Божанков: Дължим особено уважение на възрастните"}
