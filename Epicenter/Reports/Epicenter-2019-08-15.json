{"url": "http://epicenter.bg/article/V-UMBAL--Sv--Ekaterina--spasiha-stoletnik-s-trombozi-i-tezhko-ritamno-narushenie/190479/2/0", "text": "В Клиниката по кардиология на УМБАЛ „Св. Екатерина“ е преведен пациент на 100-годишна възраст от Клиниката по съдова хирургия, където преди това в условия на спешност е проведено оперативно лечение. Болният е с тежко придружащаващо ритъмно-проводно нарушение и му е поставен временен електрокардиостимулатор и впоследстие постоянен еднокухинен пейсмейкър. Това съобщиха от пресцентъра на болничното заведение.   Независимо от напредналата възраст на пациента и високия риск, в УМБАЛ „Св. Екатерина“ са предприети всички необходими мерки и медицински процедури за спасяването му и той ще бъде изписан в добро общо cъстояние още на втория ден. ", "date": "2019.08.15", "title": "В УМБАЛ „Св. Екатерина“ спасиха столетник с тромбози и тежко ритъмно нарушение"}
{"url": "http://epicenter.bg/article/Dva-dni-zahlazhdane--posle-otnovo-goreshtini/190415/2/0", "text": "Валежи прогнозират синоптиците за днес, жегата ни дава глътка въздух.  Западен вятър носи по-хладен въздух, ще има повече облаци и на много места ще превали.    Максималните температури ще са между 25 и 30 градуса, според прогнозата на НИМХ.   В планините облачността ще е променлива, често значителна. На много места от запад на изток ще има краткотрайни, временно интензивни валежи и гръмотевици. Ще духа умерен и силен вятър от запад-северозапад и с него температурите ще се понижат. максималната температура на височина 1200 метра ще е около 22, на 2000 метра - около 14 градуса.   Край морето ще става за плаж до обяд, после облаците се увеличават. Максималните температури ще са между 26 и 30 градуса, до 27 ще се качат термометрите сред вълните от 1 -2 бала.    Превалявания ще има и утре, после слънцето и горещините се завръщат. ", "date": "2019.08.15", "title": "Два дни захлаждане, после отново горещини"}
{"url": "http://epicenter.bg/article/Patriarh-Neofit--Bog-shte-dade-vazmozhnost-da-se-izgladyat-trudnostite/190420/2/0", "text": "Да обичаме Света Богородица и да следваме нейния добър пример. Да живеем достойно, каза Негово Светейшество Българския Патриарх Неофит, който пристигна в Троянския манастир, където ще оглави празничната Света Литургия на Голяма Богородица, предаде БГНЕС.   Следвайте примера на Света Богородица, нейния път, в който тя се утвърждаваше, така и ние да живеем достойно за нашето звание на христови служители, каза патриарх Неофит.   Запитан какво е неговото послание в днешните времена на бури и катаклизми, патриарх Неофит каза: Бог ще даде възможност да се изгладят трудностите.   Да обичаме Бога и Света Богородица и да следваме нейния добър пример, каза още веднъж патриарх Неофит.   Хиляди миряни и духовници от цялата страна пристигат днес в Троянския манастир “Успение Богородично” на храмовия му празник, за да се поклонят пред чудотворната икона на Пресвета Богородица Троеручица и да участват в богослужението. Веднага след Светата литургия, оглавена от патриарх Неофит, започва лития с чудотворната икона Пресвета Богородица Троеручица от храма до мястото на първото чудо извършено от иконата.   Днес православната църква чества Успение на Пресвета Богородица, Успение Богородично или Голяма Богородица. Това е един от най-големите християнски празници, честван еднакво и от православни, католици и от други християнски деноминации. Този ден е посветен на смъртта на Божията майка или на успението ѝ.   Според преданието, на този ден апостолите се събрали от местата, където проповядвали, за да се простят със Света Богородица и да погребат пречистото ѝ тяло.   Според Светото писание, това е денят, в който Божията майка, на 64-годишна възраст, напуска земния живот и отива при сина си. Три дни преди смъртта Архангел Гавраил ѝ съобщава, че Бог е пожелал да я вземе при себе си в своето царство, за да царува вечно с него. Последното й желание е да види Светите апостоли заедно. По чуден начин те се пренасят пред вратите на дома й в Йерусалим.   Три дни след това сам Исус Христос в небесна слава, обкръжен от ангелски ликове и светци, слиза от небесата за душата на Света Богородица. Погребват я в една пещера край Гетсимания и затварят входа с камък. Когато няколко дни по-късно го отварят, за да се поклони пред светицата закъснелият апостол Тома, намират само плащеницата ѝ.   Ставайки от трапезата, апостолите чуват ангелско пеене и виждат в облаците пречистата Божия майка, обкръжена от ангели, която им казва: “Радвайте се, защото съм с вас през всичките дни.” В памет на явяването ѝ пред апостолите, църквата определя в този ден да се отслужва тържествена литургия и да се прави “въздигане на хляба”.   Според народната традиция, празникът се нарича Голяма Богородица, за разлика от Малката Богородица, когато се чества рождението на Христовата майка. На Голяма Богородица, след тържествена литургия в църквата, се освещават обредни хлябове, които жените след това раздават за здраве и за починалите близки. Вярващите търсят покровителството на Света Богородица в житейските проблеми.   На този ден правят родови срещи, свързани с жертвоприношение – курбан за живот, за здраве, за плодородна година, против премеждия и болести. Традиционни ястия на трапезата са прясна питка, украсена с орнамент, пиле каша, варено жито, царевица и тиква. Непременно се ядат диня и грозде. Разрешава се риба. Вярващите даряват на църквата свещи, домашно тъкано платно, месал, кърпа и пари.    ", "date": "2019.08.15", "title": "Патриарх Неофит: Бог ще даде възможност да се изгладят трудностите"}
{"url": "http://epicenter.bg/article/Tsveta-Karayancheva--Golyama-Bogoroditsa-e---chestit-praznik-na-vsichki-i-nay-veche-na-imennitsite-/190433/2/0", "text": "Голяма Богородица е! Честит празник на всички, и най-вече на имениците!   Това написа председателят на 44-ото Народно събрание Цвета Караянчева в профила си във фейсбук. \"Скъпи Марии, нека това прекрасно име да ви закриля и да ви носи радост и здраве и да пълни сърцата ви с доброта и състрадание!\", пише още Караянчева. ", "date": "2019.08.15", "title": "Цвета Караянчева: Голяма Богородица е - честит празник на всички и най-вече на именниците!"}
{"url": "http://epicenter.bg/article/Vanshno--Plamen-Georgiev-e-izbran-za-konsul-vav-Valensiya--zashtoto-vladeel-ispanski-/190436/2/0", "text": "Владеене на испански език и добра работа с правоохранителните органи - това е в основата на решението на Министерството на външните работи да номинира бившия председател на Комисията за противодействие на корупцията и отнемане на незаконно придобитото имущество (КПКОНПИ) Пламен Георгиев за генерален консул на България в испанския град Валенсия.  \"Той е работил до момента изключително добре с испанските правоохранителни органи, а работата на генералния консул в този консулски окръг изисква изключително добра координация с местните служби, той владее и испанския език\", обясниха пред bTV от пресслужбата на МВнР.    Решението на Министерския съвет е било взето на закрито заседание на 9 август и e публикувано на 12 август. Досегашният консул Цветелин Цолов ще бъде натоварен с работата в новото консулство на страната ни в Барселона.    След като подаде оставка като шеф на Антикорупционната комисия, Георгиев беше възстановен на работа като прокурор в Специализираната прокуратура. Той реши да напусне поста след скандала с терасата на апартамента му, чиито навеси в крайна сметка се оказаха незаконни. ", "date": "2019.08.15", "title": "Външно: Пламен Георгиев е избран за консул във Валенсия, защото владее испански "}
{"url": "http://epicenter.bg/article/Maya-Manolova-obsazhda-zakonoproekt-sas-saslovnite-organizatsii-na-meditsinskite-spetsialisti-/190437/2/0", "text": "Днес, 15 август 2019 г., от 13.30 часа омбудсманът Мая Манолова ще обсъди в институцията с организациите на медицинските сестри, акушерките, лекарските асистенти и фелдшерите, рехабилитаторите и кинезитерапевтите законопроект за съсловните организации на медицинските специалисти.    По-рано през деня от 13.00 часапроектът ще бъде обсъден и с г-жа Милка Василева - председател на Българската асоциация на професионалистите по здравни грижи.    За създаването на такъв закон медицинските специалисти настояват от първия ден на своите протести, включително и на срещата в институцията с омбудсмана през март т.г., когато потърсиха подкрепа за каузата си от Манолова. Те искат достойни условия на труд, адекватно заплащане и свой закон, който да отговаря на най-важните изисквания за равнопоставеност и представителство на отделните медицински професии.    Според настоящия Закон за съсловните организации на медицинските сестри, акушерките и асоциираните медицински специалисти, на зъботехниците и помощник-фармацевтите, собствени съсловни организации имат зъботехниците и помощник-фармацевтите, а всички останали са представлявани от Българската асоциация на професионалистите по здравни грижи.    Идеята на новия проект е всяка от регулираните професии в здравеопазването да се представлява от отделна съсловна организация, която в максимална степен да защити правата и интересите на своите членове.    Според медицинските специалисти така ще се внесе ред при упражняването на техните професии, които ще получат възможност за законодателна уредба. ", "date": "2019.08.15", "title": "Мая Манолова обсъжда законопроект със съсловните организации на медицинските специалисти "}
{"url": "http://epicenter.bg/article/Hilyadi-se-molyat-za-zdrave-na-chudotvornata-ikona-Sveta-Bogoroditsa-Troeruchitsa-v-Troyanskiya-manastir/190441/2/0", "text": "  Рано сутринта в Светата обител се събраха хиляди хора, които дойдоха да се поклонят пред чудотворната икона. По традиция Негово Светейшество патриарх Неофит оглави богослужението там.   „Следвайте примера на Света Богородица, нейния път, в който тя се утвърждаваше, така и ние да живеем достойно за нашето звание на христови служители”, заяви той.   Веднага след Светата литургия по традиция започна и лития с чудотворната икона \"Пресвета Богородица Троеручица\" от храма до мястото на първото чудо, извършено от нея.   Храмовия си празник отбелязва и Бачковският манастир.   ", "date": "2019.08.15", "title": "Хиляди се молят за здраве на чудотворната икона Света Богородица Троеручица в Троянския манастир"}
{"url": "http://epicenter.bg/article/Gen--Botsev--V-osnovata-na-vsyaka-darzhava-sa-sigurnostta-i-otbranata--Ako-gi-nyama-i-darzhava-nyama/190447/2/0", "text": "Трябва да почитаме паметта на хората, загинали при спасяването на човешки животи. Медицинските работници спасяват и живота на военните. Това заяви началникът на отбраната генерал Андрей Боцев пред журналисти по повод Деня на Спасението, предаде Novini.bg.   \"Задължително трябва да въведем доброволен резерв. Имаме подготвен пилот, ще започнем с около 600 души, отпуснати са средства. Ремонтират се сгради в Плевен и Велико Търново\", разкри още той.   \"Обучението ще продължи 25 дни\", каза Боцев.   \"Когато няма армия и национална сигурност, за какви работници и предприятия говорим. В основата на всяка държава за сигурността и отбраната. Ако ги няма и държава няма. Ние защитаваме интересите на България\", допълни началникът на отбраната.", "date": "2019.08.15", "title": "Ген. Боцев: В основата на всяка държава са сигурността и отбраната. Ако ги няма и държава няма"}
{"url": "http://epicenter.bg/article/Gl--komisar-Nikolay-Nikolov--Oganyat-e-Oganyat-e-nay-golemiya-vrag-na-stomanobetonna-konstruktsiya/190417/3/0", "text": "Не става дума за лошо строителство. Огънят е най-големия враг на строителството. Много възможно е армировката да е напълно запазена. Това каза гл. комисар. Николай Николов в ефира на БТВ.   Николов посочи, че той е наредил спирането на движението по АМ „Струма”, където пожар в депо за отпадъци затвори пътното съоръжение.   „При висока температура огънят е изключително опасен за подобен тип съоръжения – стоманобетонна конструкция. Може да е фатално, затова съоръжението не се пуска, трябва да се обследва ситуацията и да не се поема излишен риск да пуснем движението”, допълни Николов.   Той посочи, че собствениците на обекта са се опитали да го убедят, че пожарът е умишлен. „Към момента това не ни интересува – дали е умишлено или по друг начин. Разследва се, ще стане ясно как е тръгнал огънят”, допълни шефът на пожарната.   Николов поясни, че има няколко работни версии за причините за пожара – умисъл, при извършването на товарно-разтоварни дейности или неволно изхвърлена цигара.   „Това са леснозапалими вещества и материали. Опасни са, защото при изгарянето си образуват изключително гъст дим с цялата Менделеева таблица, която е опасна за хората. За радост, бързо успяхме да поставим измервателни станции и да получим доказателство, че не е опасно”, допълни той.   220 пожара е имало през изминалото денонощие на територията на България, стана ясно от думите му. Той допълни, че огънят е засегнал над 26 хил. дка горски фонд.   Директорът на Пожарна безопасност заяви, че трети ден огнеборците се опитват да овладеят огъня на сметището в Шишманци. В Свищов обстановката също е усложнена заради силния вятър, но ситуацията е под контрол – 50 дка е засегнатата площ, а на терен работят над 30 пожарникари.   „Принуди да вкараме тежка техника, с която да заградим сметището, за да не се разпространи в гората. То е характерно с това, че до края на тази година трябва да бъде рекултивирано на 100%, а проблемът е нерегламентираното изхвърляне на отпадъци”, заяви Николов и каза още, че шефът на Агенция „Пътна инфраструктура” е подал разпореждане да бъдат проверени всички участъци от магистрали, където има сметища.   Щефът на пожарната заяви, че през нощта е евакуиран цял хотел във „Велинград”.   „Над 200 души бяха изведени, без нито един да пострада. Късо съединение в сауната на СПА центъра – задимяване. Нищо опасно не е станало, защото персоналът е бил добре обучен”, уточни Николов.    ", "date": "2019.08.15", "title": "Гл. комисар Николай Николов: Огънят е най-големия враг на стоманобетонна конструкция"}
{"url": "http://epicenter.bg/article/BNB--Vzemaniyata-na-lizingovite-druzhestva-v-kraya-na-yuni-sa-obshto-4-217-mlrd--leva/190466/4/0", "text": "Вземанията на лизинговите дружества по финансов и оперативен лизинг в края на юни 2019 г. са общо 4.217 млрд. лв. (3.6 на сто от БВП ) при 3.862 млрд. лв. година по-рано, съобщава Българската народна банка.    В края на второто тримесечие на 2019 г. на годишна база вземанията на лизинговите дружества нарастват с 9.2 на сто (355.3 млн. лв.). Вземанията по договори за финансов лизинг на леки автомобили са 1.521 млрд. лв. в края на второто тримесечие. На годишна база те нарастват с 14.1 на сто. Относителният им дял се увеличава от 36.5 на сто в края на юни 2018 г. до 38.2 на сто в края на същия месец на 2019 година.  В края на второто тримесечие на 2019 г. вземанията по договори за финансов лизинг на товарни и лекотоварни автомобили са 1.366 млрд. лв., като се увеличават с 13.7 на сто спрямо края на юни 2018 г. Относителният им дял в общия размер на вземанията по финансов лизинг се повишава от 32.9 на сто в края на юни 2018 г. до 34.3 на сто в края на същия месец на 2019 година.    В края на второто тримесечие на 2019 г. вземанията по договори за финансов лизинг за машини, съоръжения и индустриално оборудване са 792.9 млн. лв., като нарастват на годишна база с 8.8 на сто.   Относителният им дял се понижава от 20 на сто в края на юни 2018 г. до 19.9 на сто в края на същия месец на 2019 година.", "date": "2019.08.15", "title": "БНБ: Вземанията на лизинговите дружества в края на юни са общо 4.217 млрд. лева"}
{"url": "http://epicenter.bg/article/Simeon-Nikolov--Ako-ne-zabravyame-tolkova-barzo--nyama-da-ni-lazhat-tolkova-chesto-/190416/11/0", "text": "    От PR гледна точка е крайно неприемливо за интелигентаната част от българската читателска публика.   Но познавайки българската действителност, може да очакваме, че това ще се повтаря упорито и през следващите години. Нито пък дискутираният вече въпрос за еднократен разход, а не за разсрочено плащане за продукт, който ще получим след 4–5 години и въоръжение и боеприпаси, чийто доставки ще зависят не от фирма, а от съгласието на Конгреса, чийто състав и политика не могат да ни бъдат предварително известни.     е, че когато става дума за изграждане на способности, това е комплексен процес. Може да си вложил милиард в една от колоните на новострояща се сграда, но докато не налееш основите и на останалите 3 колони, което трябва да става едновременно, няма още сграда и не можеш нито да забиеш знамето, нито да отвориш бутилката.   Правилният подход е поддържането на един постоянно растящ дял военни разходи, а в български условия първоначално по–висок, за да постигнем реално превъоръжаване в рамките на 7–8 години, след което той ще спадне отново под 2%. За причините, защо това не е направено досега, се мълчи или се обвиняват не тези, които трябва.     като развитието на БВП да се използва като определящ централен критерий при вземане на военно–политически решения.   През 2018 г. Гърция постигна 2,4 % дял от БВП за военни нужди, но разходите й за въоръжените сили през последнте 8 години намаляха с 1/3. Използването на такъв показател създава впечатление, че служи само за отклоняване вниманието от проблемите, както в случая с българската теза за \"скок\", изстрелващ ни до САЩ. Не е правилно да се сравняват военните разходи като дял от БВП, защото за страните с голям БВП като Германия например, която едва през 2023 г. ще достигне 1,37% това ще означава 44 млрд евро, докато за България, която и днес \"изпреварва\" Берлин, означа 1,4 млрд лева. А българският военен бюджет е 8 пъти по–нисък от този на Гърция и 7 пъти от този на Португалия.     на горния проблем, към което през последните години упорито избягваме да се връщаме, защото би разкрило истинската картина не само за състоянието на отбраната ни. Става дума, че отчитайки горното на срещата на върха на НАТО в Уелс бе взето решение за въвеждане на 11 входно–изходни измерители за оценка приноса на съюзниците. Процентът от БВП, заделян за военни нужди е само един от критериите. Много по–важни са останалите, а именно делът на разходите за нова бойна техника и въоръжение; процентът от личиния състав, самолети и кораби, които имат готовност да бъдат използвани извън нациналните предели /от СВ–50%, от ВВС–40%, от ВМС–80%/; процентът от силите, които могат да бъдат поддържани в операции /за СВ–10%, за ВВС–8%, за ВМС–28%/. Следва група от критерии, отчитащи фактическия принос в НАТО.    , който би предизвикал и въпроси за вината и непособността да се осигури пълноценно развитие на българската армия. Най-верният показател за състоянието и правилното финансиране на всяка армия е съотношението между разходите за личния състав, текущата издръжка на армията и капиталовите разходи, т.е. закупуване на основно въоръжение и техника. В Плана за развитие на отбранителните способности - 2020 е предвидено това съотношение да достигне 60%–20%–20%, но тръгнахме 2015 г. от 75,3–21,3 –3,4%, а теоретично би трябвало да се преследва недостижимата за сега цел 33%-33%–33%.  Това показва, че сме ориентирали правилно целите си, но сме много далеч от изпълнението.   А трябва да е ясно, че има още редица неотложни нужди във всички видове въоръжени сили, да не говорим за технологичните промени във въоръженията и произтичащите от това президвикателства и нови форми на защита.  какъвто имаше след 2004 г. за 36 проекта, от които 11 приоритетни и съобразено с този план дългосрочно финансово планиране.  се отразява на желанието на военните да останат на служба и на потенциалните кандидати да постъпят в армията. Некомплектът на личен състав пък прави небоеспособни българските форморивания.      и премственост между правителствата, а не политизиране на проблемите, действия напук в Парламента и междуинституционални войни. Основата за тези решения ще бъде зададена от резултатите от протичащия Стратегически преглед на отбраната, но срокът му за завържшване е едва през 2020 г.    Необходим е държавнически подход за създаване на едно балансирано и трайно във времето финансиране на модернизацията на армията.     Разбира се, че с разходите за проекта на СВ за 150 бойни бронирани машини за пехотата, възлизащ на 1,464 млрд. лева, които ще се изплащат разсрочено в следващите 10 г. и за проекта за 2 многоцелеви кораби /а ни трябват 6/ за 984 млн лв., този процент леко ще се повиши.   Формално погледнато ние наистина сме в \"златната среда\" сред страните–членки на НАТО по разходи за военни нужди, но не класацията е основното тук, а способността на ВС да изпълняват задачите си по защита на сигурността и териториалната цялост на страната, както разбира се и изпълнението на поетите съюзнически ангажименти. А иначе сме на 15 –то място от 29 държави с 1,61% от БВП като само първите 6 страни надхвърлят границата от 2% от своя БВП /САЩ, Гърция, Естония, Виликобритания, Румъния, Полша/, а ни изпреварват дори страни като Черна гора, Словакия, Хърватия.  А точно той е добър пример за това, че именно със създаването на батальонните групи, снабдени с тези машини, ние постигаме способностите, според изизскванията на онези 11 критерия на НАТО, с които започнахме този коментар и те са решаващи, а не процентът от БВП. Освен това цената на една от машините на избраните от нас 4 фирми скочи двойно, а и за ББМП напира пак американска фирма. Увеличеното нарастване на БВП на страната през последните 10 години с 30 млрд лв би трябвало да допринася също за повишаване на дела на разходи за военни нужди, ако не бяха огромните загуби в сивия сектор, наливането на пари в приближени на управлението фирми и невлизането в бюджета над 10 млрд лева. : очакваната икономическа стагнация в международен план, която ще ни се отрази макар и със закъснение от 6 до 8 месеца и евентуално отлагане както на оставащите два големи проекти, така и на чакащите други такива вследствие на политически причини или лобистки противопоставяние и създаване на пречки. ", "date": "2019.08.15", "title": "Симеон Николов:  Не е геройство изтъкването на големия разход от 2,2 млрд лева за  F-16!"}
{"url": "http://epicenter.bg/article/Stefan-Tsanev-v--quot-Sanyat-na-senkite-quot--/190438/11/0", "text": "В нея авторът разказва за своите срещи с велики българи, преселили се вече в по-добрия свят, които обаче продължават да се \"разхождат\" в неговата памет.  Книгата съдържа 36 разказа-спомени, които ни връщат в различни мигове от нашата история, наситени с присъствието на личности, оставили диря в театъра, в киното, в литературата.  Между страниците на \"Сънят на сенките\" оживяват Елисавета Багряна и Дора Габе, Евлоги и Христо Геогиеви, Маяковски и Пеньо Пенев, Атанас Далчев и Анастас Михайлов, Асен Босев и Александър Геров, Анжел Вайда и Апостол Карамитев, Борис Христов и Георги Джагаров, Георги Марков и Дечко Узунов, Невена Коканова и Евгений Евтушенко - все имена на велики творци, до който писателят Цанев се е докосвал.  \"И това е надеждата: че смъртта е само праг към нечия памет,  където и аз ще имам със живите еднакви права ..\", казва Стефан Цанев в \"Автореквием\" (1980)  А мъртвите – те са нашите корени.  И с все по-голям страх си мисля за съдбата на България…  Забравата е по-страшна от смъртта.  Затова ще разкажа за някои достойни мъже и жени, които вече не са на този свят, но продължават да живеят в мен.          Може би никой друг български писател не беше така сигурен, че заслужава Нобелова награда, както Александър Геров. Левите му убеждения не са тайна, та аз се майтапех:  - Сашо, това е капиталистическа награда, от пролетарски поет тя ще те направи рентиер експлоататор, какво ще правиш с един милион долара?   - Бъди спокоен – казваше той, - аз ще си заделя 5000 долара за цигари, другите ще ги дам за построяване на космодрум или на обсерватория.   Всъщност, това беше нашата обща тема – Космосът. В Русенската гимназия имах странен учител - д-р Георгиев, беше слушал лекции в Германия при Айнщайн, преподаваше ни той уроците по астрономия под открито небе, в градинките, нощем. Оттогава познавам съзвездията и Геров често ме викаше привечер уж да играем шах, та като закъснеем, да излезем на двора и да гледаме звездите.  - Ако хората поглеждат звездите всяка вечер по пет минути, ако си помислят през това време какви нищожества сме, сравнени със Вселената, другояче ще мислим, няма да се караме един друг, няма да се боричкаме за власт, няма да има войни – така ни казваше нашия учител, му казвах.   - И там, обаче – казваше Геров като сочеше нагоре, – и там също като в литературата: звезда от първа величина, от втора величина, а повечето - мъглявини…  Веднъж едва не разклатих марксическите му устои. В Москва един от светилата на астрофизиката Арцимович говореше пред студентите за антиматерията в Космоса – като отметна черната си коса, която падаше като гарваново крило върху лицето му, той се провикна: “Вы изучаете диамат, да? Все это ерунда!” (“Вие изучавате диамат, нали? Това е пълна глупост!”)  Казвам това на Сашо, поболя се. Месец-два не ми се обажда. Един ден ми звъни пак по телефона – шахът бил нареден на масата. Отивам, жена му Тамара ми казва: “Той те чака, чака, ядоса се и излезе.” Бях закъснял с петнайсет минути. Знаех къде да го намеря. В кръчмето на алея “Яворов”, срещу гората. Отивам, седят двамата с Иван Пауновски. “Здравейте!” – казвам и сядам, извинявам се, че съм закъснял. Сашо мълчи, говорим си с Пауновски, Сашо пуши и гледа през мен, все едно, че гледа през прозорец. Тъй и не ми проговори. Тръгваме си след час, минаваме край тях, чак тогаз ми казва: “Я ела да те опердаша една партия!” Влизаме, шахът е нареден на масата, играем, бие ме. Вдъхновява се, играем втора партия, пак ме бие. Радва се като дете. Сърдитнята уж е забравена.  - Трета партия ще играем ли? – питам.  - Стига ти толкоз бой за днес – отвръща той снизходително, прибира шаха и взема от лавицата току-що излязлата си стихосбирка “Политическа поезия”.  - Бях ти я надписал – казва, – но ти скъсах автографа, понеже закъсня. – И ми показва мястото, откъдето е откъсната титулната страница. – Сега ще ти напиша нов.  И пише върху следващата страница: “На Стефан Цанев – подарък от автора. 2. ІХ. 69.”  Излизаме навън, минаваме край кофите за боклук, той изведнъж напъха главата си в една от кофите, рови, рови, изправи се и ми подаде едно смачкано листче.  - Това беше първият ти автограф.   Изгладих листчето. Беше откъснатата титулна страница от стихосбирката. Там пишеше: “На Стефан Цанев – поет от първа величина. 2. ІХ. 69.”   - Така ти се пада като закъсняваш! – отсече той назидателно и си влезе в къщи.  Беше ме разжалвал в мъглявина… След време, след поредното шахматно сражение, отиваме да се почерпим. Идва обаче келнерът и ни казва, че трябва да опразним заведението, защото щяла да дойде важна личност.  Геров се наежи:   - Важна личност ли? А ти знаеш ли аз кой съм? – И добави гордо: - Аз съм поетът Александър Геров!   Келнерът направо го напсува:   - Бе тук идва самият министър на търговията, той ще ми говори за някакъв поет… Я изчезвайте!   Геров още по-гордо извика:   - Че какво като е министър? Ти знаеш ли кой е бил министър на търговията по времето на Димчо Дебелянов?  Не знаеше човекът, но ни изгони. През стъклото на витрината видяхме как сменяха нашата мръсна покривка със снежнобяла – за министъра. Кой беше тогава министър на търговията – ей Богу, не си спомням. А името на Александър Геров… Ясно, нали?  Ясно, но какво от това? Мислите, че ако сега влезем с Геров в същата кръчма, ще изгонят от там пиещите министри, а на нас, поетите, ще застелят снежнобяла покривка?  Красиво звучи, но няма да стане. Открай време нормалните хора считат изкуството за празна, безполезна, излишна работа, с която се занимават тарикати или нехранимайковци, в най-добрия случай – някакви луди.  Това са част от тъжните ни разсъждения по улиците онази вечер, след като ни изгониха от кръчмата. После седнахме на пейката в двора, беше късна есен, тъмното небе слизаше все по-ниско над дърветата, звездите сякаш висяха по черните клони като плодове, едри и мамещи. Смълчахме се. Чувах до себе си зачестеното дишане на Сашо. Не съм виждал друг човек така търсещо да се взира в звездното небе. Какъвто си беше дребничък, слабичък и разчорлен, в такива моменти той приличаше на момче, пътуващо наум из галактиките или на фанатик, който сред мигащите звезди търси очите на Бога. Геров обаче не търсеше Бога, Геров търсеше там себе си.   - Страх ме е – сниши той глас в нощната тишина, - страх ме е да не помислят, че не съм патриот и марксист, иначе… аз повечето съм там.   И посочи нагоре към звездите.      Преди да се пресели там съвсем, в края на земния си живот, Александър Геров бе захвърлен в старчески дом и макар че вече изучаваха стиховете му в училищата и университетите, умря в пълна самота и страшна мизерия. Боже!  ", "date": "2019.08.15", "title": "Стефан Цанев в \"Сънят на сенките\": Аз съм там - сред звездите"}
{"url": "http://epicenter.bg/article/Kakvo-razkri-autopsiyata-na-Dzhefri-Epshtayn-/190423/7/0", "text": "Аутопсията на американския финансист и обвинен в сексуален трафик Джефри Епщайн разкри, че има няколко счупени кости на врата, съобщава \"Вашингтон пост“, цитирайки неназовани източници. Те твърдят, че подобни наранявания могат да се случат или на хора, които се бесят, или на удушени.   Въпреки факта, че аутопсията е приключена, причината за смъртта на Епщайн все още не е официално обявена.   Статията на ВП се появява, след като в сряда NBC цитира няколко неназовани източници, твърдящи, че двамата охранители, натоварени с наблюдението на Епщайн, може да са спели, когато той очевидно се е самоубил в килията на затвора в Ню Йорк.   Източниците твърдят също, че пазачите са заподозрени, че са фалшифицирали вписванията в графика, за да покажат, че проверяват Епщайн в килията му на всеки 30 минути, като всъщност не са го правили. Епщайн умира един или два часа преди тялото му да бъде намерено.   Това се случва, след като CBS съобщи във вторник, че писъци уж са били чути от килията на Епщайн по време на смъртта му миналата седмица. Съобщава се, че охраната е викала \"дишай, Епщайн, дишай!“, докато се опитвала да го съживи, след като открила, че се е обесил в килията си в Манхатън. По-рано \"Ню Йорл пост“ съобщи, че 66-годишният обвиняем в сексуален трафик се е обесил с чаршаф от най-горното легло в килията си. Вестникът цитира неназован източник, че Епщайн е коленичил на земята и се е навел напред, за да се удуши.   Източник: Канал 3", "date": "2019.08.15", "title": "Какво разкри аутопсията на Джефри Епщайн?"}
{"url": "http://epicenter.bg/article/-Livarpul--specheli-za-chetvarti-pat-Superkupa-na-Evropa-s-duzpi-sreshtu--quot-Chelsi-quot-/190408/8/0", "text": "„Ливърпул“ спечели четвъртата Суперкупа на Европа в историята си, след като победи „Челси“ с 5:4 (2:2 в редовното време) след изпълнение на дузпи.   Победата бе извоювана на ”Водафон Арена” в Истанбул, където преди години „Ливърпул“ спечели след исторически сблъсък с „Милан“ Шампионската лига.   Снощи „Ливърпул“ и „Челси“ показаха красив футбол, воля и коректност.   \r\n \"Сините от Лондон\" бяха по-добри през първото полувреме, създадоха положения и поведоха с гол на Жиру в 36-та минута. „червените“ претендираха за дузпа за игра с ръка на противников играч, но такава не бе отсъдена. \r\n   \r\n През второто полувреме „Ливърпул“ показа класа и натисна съперника. Изравнителният гол падна още в 48-ата минута – голмайстор Садио Мане. \r\n Мърсисайдци поведоха с втори гол в петата минута на първото продължение след нов гол на Мане. В 101-та минута Жоржиньо изравни. \r\n   \r\n И дойде ред на дузпите. Всички изпълнители на Ливърпул реализираха, докато Тами Ейбрахам от „сините“ пропусна петата дузпа за „Челси“, която вратарят Адриан майсторски спаси. Така Ливърпул спечели 13-ия си европейски трофей. Пред него засега са само „Реал“- Мадрид, „Барселона“ и „Милан“. \r\n   \r\n За първи път жена ръководи толкова важен мач. Това бе французойката Стефани Фрапар, на която асистираха Манюел Николози и Мишел О’Нийл. Четвърти съдия бе турски арбитър Джунейт Чакър. \r\n \r\n   \r\n", "date": "2019.08.15", "title": "„Ливърпул“ спечели за четвърти път Суперкупа на Европа с дузпи срещу \"Челси\""}
{"url": "http://epicenter.bg/article/Skandalen-portret-na-Bil-Klintan-se-poyavi-v-imenie-na-Epshtayn--Snimki-/190424/10/99", "text": "Портрет на бившия президент на САЩ Бил Клинтън, на който той е изобразен в синя рокля и червени обувки с висок ток, украсява имението в Манхатън на американския финансист Джефри Епщайн, съобщава в. \"Дейли мейл\", цитиран от Дарик.   На снимката Клинтън позира в Овалния кабинет. Той носи обувки с червени токчета и синя рокля, която прилича на тази на Моника Люински. Бившият президент се усмихва, отпуснал се във фотьойл.   Картината е рисувана от художника Петрина Раян-Клайд.   Не е известно дали Епщайн е купил оригинала, или дали това е копие на оригинала, окачено на стената му.", "date": "2019.08.15", "title": "Скандален портрет на Бил Клинтън се появи в имение на Епщайн (Снимки)"}
{"url": "http://epicenter.bg/article/Erik-Robarts-ima-zhelanie-da-poluchi-rusko-grazhdanstvo/190434/10/100", "text": "Американският актьор Ерик Робъртс съобщи пред журналисти, че би желал да получи руско гражданство.    Холивудската звезда гостува в Русия във връзка с провеждащия се в Сочи международен турнир по бойно самбо \"Плотформа S-70\", предаде ТАСС.   \"Русия много ми напомня за Америка. Много обичам Русия и с нетърпение очаквам да получа второ гражданство. То ще бъде руско\", заяви актьорът.    Робъртс отбеляза, че гостува в Сочи за втори път.    \"Преди около 15 години бях тук на кинофестивала и си казах: какво прекрасно място, обезателно трябва да се върна някой ден! И ето че тази година отново съм тук. Много обичам бойните изкуства и поради тази причина пристигнах в Русия, за да присъствам на чудесната вечер с двубоите!\"    Град Сочи за десети път е домакин на турнира \"Плотформа S-70\", при който националният отбор на Русия се среща със сборен отбор на света.   Източник: Дир.бг", "date": "2019.08.15", "title": "Ерик Робъртс има желание да получи руско гражданство"}
{"url": "http://epicenter.bg/article/99-godishen-veteran-se-sastezava-na-Svetovnoto-po-tango-v-Arzhentina/190435/10/99", "text": "99-годишният ветеран от войната Джеймс Макманъс се включи в провеждащото се в аржентинската столица Световно първенство по танго.   Дълголетникът пристигнал на съревнованието в Буенос Айрес от ирландския град Уотърфорд. За да събере средства за участието си му помогнала ирландската федерация по танго.   Ветеранът се изяви с професионалната танцьорка Лусия Селва. Техният танц предизвика истински фурор. Организаторите на мероприятието възнамеряват да подадат заявка в Гинес Макманъс да бъде признат за рекордьор като най-възрастния участник в Световното първенство по танго в историята, съобщава РИА Новости.   Ирландският ветеран започва да се увлича по тангото на преклонна възраст и не се разделя със своето увлечение. Макманъс танцува всяка неделя, след което изпива с приятели халба студена бира.   доверява Джеймс. , доверява ветеранът.   Източник: Дир.бг", "date": "2019.08.15", "title": "99-годишен ветеран се състезава на Световното по танго в Аржентина"}
{"url": "http://epicenter.bg/article/Dnes-e-Golyama-Bogoroditsa--Blagosloveno-da-e-imeto-Mariya-/190371/2/0", "text": "В България денят на Божията майка е най-големият летен християнски празник.    Нейната смърт била тъй лека и блажена, че приличала на заспиване. Оттук и думата \"успение\"- заспиване.   Три дни преди смъртта архангел Гавриил ѝ съобщава, че Бог е пожелал да я вземе при Себе Си в своето Царство, за да царува вечно с Него. Последното ѝ желание е да види светите апостоли заедно. По чуден начин те се пренасят пред вратите на дома ѝ в Йерусалим. Три дни след това сам Иисус Христос в небесна слава, обкръжен от ангелски ликове и светци, слиза от небесата за душата на Света Богородица.   Погребват я в една пещера край Гетсимания и затварят входа с камък. Когато няколко дни по-късно го отварят, за да се поклони пред Светицата закъснелият Апостол Тома, намират само плащеницата ѝ.   Ставайки от трапезата, апостолите чуват ангелско пеене и виждат в облаците Пречистата Божия майка, обкръжена от ангели, която им казва:      В памет на явяването ѝ пред апостолите Църквата определя този ден да се отслужва тържествена литургия и да се прави \"въздигане на хляба\".  “Люде, с любов се съберете днес! Радвайте се, възклицавайте и ликувайте с веселие! Защото Божията Майка преминава славно от земните жители към небесните!”   Според народната традиция празникът се нарича Голяма Богородица за разлика от Малката Богородица, когато се чества рожденият ден на Христовата майка.    – за това на празника Успение Богородично младите булки и невестите без деца носят дарове,които са домашно изработени кърпи, престилки, чорапи, цветя, и ги поставят под иконата на светицата. Според поверията на 14 август вечерта, жените, които искали да имат дете, молели Богородица да им помогне, носели дарове и оставали да преспат в църквите носещи нейното име. Те вярвали, че тя ще им помогне да се сдобият с рожба. Жените закачат на иконата и вотиви – малки метални изображения на бременна жена или на бебе, и палят големи свещи с надеждата да забременеят скоро.Стари поверия съветват в този ден да се избягва пипането на всичко, което има цвят червен, за да не стават ялови младите булки.   Традиционни ястия на трапезата са прясна питка, украсена с порфорен орнамент, пиле каша, тиганици, варено жито, царевица и тиква. Непременно се яде диня и грозде. Вярващите даряват на църквата свещи, домашно тъкано платно, месал, пешкир и пари.    На Богородица мелят от новото жито. От него приготвят обредни хлябове за празника и вярват, че ако на този ден вали дъжд, ще има голямо плодородие през следващата година. Света Богородица е покровителка на пчеларството – На патронния си празник пчеларите отнасят в черквата медените пити, да ги освети свещеникът. После ги раздават и си пожелават берекет и здраве по пчелите.   Всяка година на Успение Богородично към Бачковския манастир се стичат хиляди богомолци от цялата страна, за да се поклонят пред Чудотворната икона на Света Богородица. Празникът започва с литургия, а след това вярващите тръгват на литийно шествие, водено от монаси, които носят чудотворната икона на Божията майка до местността Клувията. Там се намира извор с лековита вода - аязмо, за което се твърди, че изцерява всякакви болести.    След тържествена литургия в църквата се освещават обредни хлябове, които жените след това раздават за здраве и за умрелите. Провеждат се родови срещи, свързани с жертвоприношение - курбан за живот, за здраве, за плодородна година, против премеждия и болести.   Според една от традициите именниците трябва да празнуват три дни. След толкова дни Богородица възкръсва от пещерата в Гетсиманската градина, където е била погребана.   Успение на Св Богородица е голям народен празник. Никой нищо не работи. Правят курбани, а болните нощуват на „свети места“ за здраве. За повече плодородие и за „Бог да прости умрелите“ се раздава от първите прибрани и предварително осветени в църквата плодове за сезона -дини, грозде, круши, мед, както и обредни хлябове.   Днес своя празник отбелязват градовете - Несебър, Варна, Стражица, Ихтиман и селата Арбанаси и Добри Дял.  ", "date": "2019.08.15", "title": "Голяма Богородица е - най-големият летен християнски празник"}
{"url": "http://epicenter.bg/article/Dobromir-Zhivkov--GERB-kategorichno-shte-ima-mnozinstvo-v-noviya-Obshtinski-savet-na-stolitsata/190407/2/0", "text": "„Мая Манолова има покачване в предварителните резултати за изборите за столичен кмет. Според проучването ни, тя има 28% и води с 5 на сто пред Йорданка Фандъкова. Това не е голяма преднина. Не е лесно обаче Манолова да превърне ресурса на доверие в реални резултати. Има тенденция 5% от софиянци да гласуват за непартийни кандидати. Днес очакваме кандидатурата и на Демократична България“. Това заяви пред БТВ социологът Добромир Живков от „Маркет линкс“.    „ГЕРБ категорично ще има мнозинство в новия общински съвет на столицата. С обявяване окончателно на кандидатите ще имаме повече яснота. Фокусът на столичани се е насочил към екологията, замърсения въздух, презастрояване и трафика. Това са основните зони, около общината понася критика през последните години. Очакваме по-висока избирателна активност, спрямо 2015 г. Твърде рано е да измерваме балотаж.  ", "date": "2019.08.15", "title": "Добромир Живков, \"Маркет линкс\": ГЕРБ ще има мнозинство в новия Общински съвет на столицата!"}
{"url": "http://epicenter.bg/article/Advokatat-na-Kristiyan-Boykov--Ne-e-izklyucheno-da-stane-svidetel/190409/2/0", "text": "\"IТ специалист се е похвалил в чат, че е хакнал НАП. Но този човек не е обвиняемият Кристиян Бойков\". Това твърди адвокатът на 20-годишния служител на компанията за киберсигурност TAD Group. За да потвърди думите си, адв. Любен Казанлиев показа доказателство в студиото на bTV тази сутрин - разпечатка от разговор в публичен чат между IТ специалисти. Доказателството бе и задочен отговор на прокуратурата, която първо започна да разпространява публично доказателства по делото чрез медиите. Според Казанлиев прокуратурата показва \"манипулирани\" доказателства. Разпечатката от чата е от 14 април 2019 г. В него един от участниците се хвали, че е хакнал сървър на НАП, чийто адрес е изписал. Посочил е и пътя към конкретната уязвимост. Потребителското име на хакера и пътят към уязвимостта не се видяха в студиото, те бяха скрити предварително от адвоката. \"Този участник в чата не е Кристиян Бойков, няма нищо общо с TAD Group и Бойков въобще не е участвал в разговора, твърди адвокатът. В групата били около 50 програмисти и IТ специалисти, които работят в големи компании, обвиненият младеж също е в нея.\" Няколко часа по-късно Кристиян Бойков казва в служебния чат: „Довечера НАП си заминава” – реплика, която прокуратурата оповести публично.   От чата на специалистите, работещи на различни места, се разбира, че на тях не им се вярва, че някой може да ползва такива елементарни пароли. Упрекът в разговора е към хората, които поддържат системите на НАП.   Адвокатът коментира всичко това с думите, че прокуратурата представя избирателно реплики от чата и ги вади от контекста. Представят се като последователни разговори, а всъщност са водени в различни дни от различни участници.   Адвокатът обяви, че е предал чата на Явор Колев, началникът на \"Компютърни престъпления\" в ГДБОП, още през миналата седмица, за да може да се реагира, ако има уязвимост. \"Ние знаем, че Кристиян не е извършил нищо, което да има пряка връзка с престъплението, в което е обвинен. Разполагаме с конкретни оневиняващи доказателства.    Смятам, че прокуратурата ги има, ако не разполага - ние ще ги предадем\", каза още защитникът на Кристиян Бойков.   Казанлиев е убеден, че клиентът му е невинен.Към момента той е обвиняем. Дали може да стане свидетел, не е изключено. В случая не става въпрос за сценарий на филм. Трябва да се докаже дали обвиняемият е виновен или невинен, разказа още адвокат Любен Казанлиев.   \"Аз като адвокат не съм длъжен да казвам истината, длъжен съм да защитя клиента си. Но прокуратурата е длъжна да събира истински доказателства. Интересно ми е защо показва манипулирани с цел да докаже вина\", каза адв. Казанлиев, като имаше предвид, че от прокуратурата са извадили отделни реплики на Кристиян от въпросния чат, но не и останалото съдържание.   \"ТАД груп\" няма нищо общо с атаката и изтичането на данни от Националната агенция по приходите. Прокуратурата няма да свали обвинението за вина, ако Кристиян свидетелства срещу някого, например срещу началника си Иван Тодоров. Подобни неща има само в американските филми\", подчерта адвокат Казанлиев. \"Поискали сме Кристиян да свидетелства, но не в полза на някоя страна, а в полза на истината\", обясни юристът.    „Кристиян и Иван Тодоров имат служебни отношения. Той вярва, че не е извършил нещо, което да има пряка връзка с престъплението, в което го обвиняват. Разполагаме с доказателства за това и тепърва ще ги предоставим“, подчерта юристът.    Относно обвинението към Кристиян Бойков, че е прониквал в системите на фирми, а после е предлагал да ги защитава, Казанлиев допълни още, че \"за да има такава задача, тя трябва да е поставена и изпълнена. Трябва да има и пострадали лица. Видно от доказателствата всички лица, които бяха набедени за пострадали казват: \"Ние TAD Group не ги познаваме от преди да ги чуем в медиите, не сме контактували с тях, не сме получавали оферти от тях и това го казват всички. Като няма пострадало лице как е възможно да е имало рекет?\", чуди се адвокат Казанлиев.  Във връзка с репликата: „Ще свалям правителството“, адвокатът заяви: „Всеки втори български гражданин вечер на ракия и салата сваля правителството. Това обвинение е несериозно“, коментира защитникът.    Според Казанлиев извадените чатове не са от един чат и са между различни участници. Кристиян е прочел, че друго лице е хакнало НАП и се е похвалило в чат на IТ специалисти от големи фирми. Затова се е пошегувал, че който спечели новия IП адреса на НАП, печели каса бира. Юзърнеймът и паролата на НАП са били едни и същи - \"admin\". Бойков е показал и е коментирал уязвимостта на системата на НАП. В същото време прокуратурата представя като доказателства подправен чат на Кристиян\", каза още адвокатът на 20-годишния IТ специалист.   „Става дума за публичен чат между IТ специалисти. От чата става ясно, че компютърните експерти се подиграват с допуснатата уязвимост на сървърите на НАП. Имало е участник, който часове преди атаката срещу НАП е публикувал информация за тази уязвимост. Във въпросния чат участват около 50 души. Аз като адвокат съм длъжен да защитя клиента си, не да казвам истината. Прокуратурата трябва да докаже вина, чрез доказателства. Тя обаче манипулира данните, отбелязва адвокатът на Кристиян“.  Той изрази съмнение, че доказателствата са манипулирани от разследващите.   Относно свидетелите срещу Кристиян адвокатът допълни, че е важно да се има предвид, че става въпрос да бивш служител, освободен заради несправяне с работата около месец, след като е нает и друг, който напуска фирмата и отива в конкурентна фирма.  \"Кристиян е готов да съдейства. Той е невинен. Има изтекли данни, но не е ясно кое е лицето, което го е направило. Той вярва, че съдът ще го оневини\", коментира още адвокатът.   Любен Казанлиев уточни още в интервю за bTV, че \"кибертероризъм като термин не смята, че може да се използва легално. Има компютърни престъпления и тероризъм, а тероризъм е всяване на основателен страх у населението. Дори да приемем, че е извършено, за да се стигне дотам, трябваше да бъдат извършени едни определени действия. Това не го направи Кристиян, направиха го две телевизии, като показаха връзките към архива на НАП в най-гледано време.\"", "date": "2019.08.15", "title": "Адвокатът на Кристиян: Прокуратурата представя като доказателства подправен чат! Друг е хакнал НАП"}
{"url": "http://epicenter.bg/article/Patriarh-Neofit-shte-otsluzhi-v-Troyanskiya-manastir-sveta-liturgiya-v-chest-na-Uspenie-Bogorodichno/190410/2/0", "text": "  Очаква се стотици християни да се поклонят пред чудотворната икона на света Богородица Троеручица, която се съхранява там от векове.   На 15 август всяка година Православната църква прославя Успението (блаженото заспиване) на Пресвета Богородица. Във всички епархии на Българската православна църква се отслужва празнична света Литургия.  Патриаршеската света Литургия за храмовия празник на Троянската ставропигиална света обител „Успение на Пресвета Богородица“ ще оглави Негово светейшество Българският патриарх и Софийски митрополит Неофит. Манастирът е свързан тясно с целия духовен път на Светейшия ни Патриарх. От това свещено място е поел монашеския път под духовното наставничество на блаженопочиналия и приснопаметен Български патриарх Максим - намерил вечния си покой в светата обител и под покрава на чудотворната икона на св. Богородица Троеручица - небесна покровителка и на двамата ни патриарси. Богослужебната програма в чест на най-големия Богородичен празник започва днес от 18.00 часа с Празнично вечерно богослужение с чина на Опелото на Пресвета Богородица; На 15 август 2019 г. празничният ден ще започне в 07.00 часа с Празнична полунощница и Игуменска лития.   От 08.00 часа е начало на Утреня. От 09.00 часа ще започне тържествена света Литургия, оглавена от Негово Светейшество Българския Патриарх Неофит.   Очаква се той да бъде в съслужение с Техни преосвещенства Велички епископ Сионий - игумен на светата обител и Белоградчишки епископ Поликарп - викарий на Софийския митрополит, други висши духовници, клирици от епархията и страната. От 11.00 часа ще започне традиционната Лития с чудотворната икона Пресвета Богородица „Троеручица” от храма до мястото на първото чудо извършено от иконата. В 18.00 часа е началото на Празнична вечерня с акатист на Успение Богородично. На 16 август 2019 г. празничните богослужения продължават в 17.00 часа с Вечерня. От 18.00 часа ще бъде отслужена Ктиторска панихида (молитвено възпоменание за всички представили се в Христа игумени, братя и дарители на светата обител).  Днешният празник е сред най-почитаните от вярващите, защото Божията майка се смята за най-голямата застъпница за хората пред Бога. Имен ден имат близо 205 000 българи. ", "date": "2019.08.15", "title": "Патриарх Неофит ще отслужи в Троянския манастир света литургия в чест на Успение Богородично"}
{"url": "http://epicenter.bg/article/Tsvetan-Tsvetanov--Privetstvam-promenite-v-razdela-za-komunisticheskiya-rezhim-v-uchebnitsite-/190411/2/0", "text": "Приветствам сериозните промени в раздела за комунистическия режим в учебниците по история за 10-ти клас, написа бившият зам.-шеф на ГЕРБ Цветан Цветанов във “Фейсбук“.    Съдържанието на учебниците по история за 10-ти клас в раздела за историята на прехода предизвика скандал през юни тази година. Тогава Цветан Цветанов все още бе заместник на премиера Бойко Борисов в партия ГЕРБ. Той подкрепи в социалната мрежа петиция срещу подмяната на истината за комунизма в учебниците.    \"Приветствам действията на министър Красимир Вълчев за одобрение на новите учебници по история за 10-ти клас, в раздела за комунистическия период 1944-1989 г. Това нямаше да бъде възможно без активната експертна роля на фондация “Истина и памет” на проф. Евелина Келбечева, журналиста Христо Христов и доц. Даниел Вачков - директор на Института за исторически изследвания към БАН\", написа Цветанов.", "date": "2019.08.15", "title": "Цветан Цветанов: Приветствам промените в раздела за комунистическия режим в учебниците!"}
{"url": "http://epicenter.bg/article/API--AM--quot-Struma-quot--v-momenta-ne-mozhe-da-se-izpolzva/190412/2/0", "text": "Ситуацията в момента с автомагистрала \"Струма\" след пожара е такава, че тя не може да бъде използвана. Направили сме два предварителни огледа и можем да кажем, че платното в посока София ще бъде пуснато за движение най-рано след 2-3 седмици.   Това заяви в ефира на Нова телевизия инж. Иван Досев, член на УС на АПИ след опожаряването на АМ \"Струма\" след възникналия пожар в района на Дупница.    По думите му през април 2018 г. АПИ е извършила проверка под съоръжението, но тогава не били открити никакви отпадъчни материали.    \"Това е динамичен процес, т.е. депонират се отпадъци, след това се извозват, после идват нови и т.н. Дори по време на строителството на Струма също са били депонирани там отпадъци, но това в никакъв случай не оправдава собственика на цеха, който е изхвърлял там материалите си\", обясни инж. Досев и изказа мнение, че вероятната причина там да се изхвърлят всякакъв вид боклуци е поради факта, че всички сметища в област Кюстендил са затворени.", "date": "2019.08.15", "title": "АПИ: Автомагистрала \"Струма\" в момента не може да се използва"}
{"url": "http://epicenter.bg/article/Sobstvenikat-na-punkta-za-otpadatsi-pri-AM--quot-Struma-quot--Nyamam-pari-za-remonta/190413/2/0", "text": "Отпадъците са натрупани в продължание на години. Многократно сме ги чистили и сме правили всичко, за да спрем изхвърлянето им. Граждани обаче изхвърлят отпадъците от моста. Бяхме тук, на самото място, изведнъж пламна огъня - от моста ли се хвърли нещо, не видяхме. Притеснявам се от бъдещата проверка. Гражданин съм на нашата Република и си я обичам.   Това заяви в ефира на БНТ Кольо Илиев, собственик на фирма за вторични суровини.    Запитан дали има финансова възможност да плати ремонта на моста на магистрала \"Струма\", Илиев отговори, че няма.    По думите на Александър Тодоров от Института по пътища и мостове към АПИ, сервитутът на моста е очужден и се стопанисва от АПИ и не трябва да има каквито и да е отпадъци. Попитан дали е ясно колко ще струва ремонта, той заяви, че все още не, правят се допълнителни проучвания и проект.  ", "date": "2019.08.15", "title": "Собственикът на пункта за отпадъци при АМ \"Струма\": Нямам пари за ремонта"}
{"url": "http://epicenter.bg/article/BSP-pita-upravlyavashtite--Kolko-tryabva-da-e-vazhen-Plamen-Georgiev-/190414/2/0", "text": "  Позиция на Кристиан Вигенин от името на ПГ на \"БСП за България\"   \"Колко важен трябва да е Пламен Георгиев, проваленият председател на злощастната КПКОНПИ?   1. Подиграха се на партията  , която беше принудена мълчаливо да му бере срама насред предизборна кампания, за да бъде скрит дълбоко няколко месеца. 2. Подиграха се на Народното събрание, като вкараха оставката му извънредно, минути след подаването й, като последна точка преди ваканцията и я приеха без дебат, за да го скрият отново от публичност. 3. Подиграха се на Висшия съдебен съв ет, който беше събран спешно и извънредно, за да го възстанови като прокурор. 4. Подиграха се на Министерството на външните работи, което го предложи по принуда и абсолютно необосновано за генерален консул във Валенсия, за да го скрият далеч. 5. Подиграха се на целия кабинет, който го одобри в екстремно кратък срок, за да няма време за обсъждане, пак с цел да го скрият от публичност. 6. Подиграха се на българската общност в Испания, като пращат там човек, който няма понятие от дипломатическа и консулска дейност, само и само да не дразни с присъствието си в София. Е, явно е много важен. И кой се подиграва с хора и институции ли? Има само един, който може да осигури тази светкавична поредица от абсурди - Бойко Борисов. Браво за ефективността! Но помнете - трупът е скрит, но уликите остават!\"", "date": "2019.08.15", "title": "БСП пита управляващите: Колко трябва да е важен Пламен Георгиев?"}
{"url": "http://epicenter.bg/article/Patyat-Sliven---Yambol-kray-Krushare-veche-e-otvoren/190419/2/0", "text": "Тази сутрин падна 14-дневната блокада на пътя Сливен – Ямбол, след като полицията отстрани протестиращите и им нареди да премахнат палатковия лагер в района. Хората са се оттеглили доброволно и не е имало напрежение, каза организаторът на протеста Валентина Василева, предаде БНР. Той е прекратен със заповед на кмета Стефан Радев. На място и в момента има засилено полицейско присъствие.   Валентина Василева коментира, че протестът си е свършил работата, защото е предизвикал реакция в правителството. Тя обяви, че това според нея е най-добрата форма на протест и не е изключено да продължи под тази форма, но на друго място.   “Първо, никой не е казал, че единствената точка на затваряне е край село Крушаре. Второ, да кажа, че сме предприели всички мерки, всички материали. Продължаваме нагоре, материалите ще бъдат изпратени в Европейския парламент“.   Областният управител Чавдар Божурски поднесе извиненията си на жителите на Сливен и Ямбол:   “Вчера свиневъдите обявиха, че се оттеглят от протеста. В изпълнение на заповед на кмета на община Сливен и със съдействието на органите на реда пътят Сливен-Ямбол беше отворен. Извинявам се на жителите на Ямбол и Сливен, че подложихме на изпитание търпението им толкова дни“.   От тази сутрин пътят Сливен – Ямбол е вече отворен за преминаване. ", "date": "2019.08.15", "title": "След 14-дневна блокада! Пътят Сливен - Ямбол край Крушаре вече е отворен"}
{"url": "http://epicenter.bg/article/Prodalzhava-izvozvaneto-s-feriboti-na-blokiranite-ot-dni-na-Samotraki-balgarski-turisti/190421/2/0", "text": "Част от българите, блокирани от дни на гръцкия остров Самотраки са превозени на пристанището в Александруполис.   Очаква се до края на деня всички желаещи да бъдат качени на ферибота, съобщи генералният консул на България в Солун Владимир Писанчев, предаде БНР. По думите му напрежението сред хората, принудени да останат на острова заради лошо време и технически проблеми, е възникнало основно заради факта, че на много от тях са били превозени само автомобилите, а те са били оставени на Самотраки, за да чакат следващи курсове на фериботите.   За днес е обещано фериботът \"Андрос Джет\", който снощи потегли от Самотраки с български туристи на борда, да направи още три курса, един от които само за пасажери, обясни в предаването ни \"Нощен Хоризонт\" Александър Малюк, чиято кола отпътува вчера от острова с друг ферибот.   „И аз бях супер учуден, че фериботът, който бяха пратили, нямал спасителни лодки и затова нямал лиценз да превозва и пътници заради мерки за сигурност и затова качват само коли. Сега ще се надяваме да си намерим колата здрава на пристанището в Александруполис“, каза Александър Малюк - един от потърпевшите ни сънародници, които бяха блокирани на гръцкия остров в продължение на дни.   „Това, че се говори, че има намаления по квартири и ресторанти, са пълни измишльотини, политически на кмета - да, има някакви хора, които са настанени в църкви и имат позволение да останат и в училището. Ние искахме да вземем кола под наем, но примерно наши приятели миналата година са взели кола за 30 евро наем, а сега, като стана проблемът, цената вече е 60 евро … и така типично балканска история“, добави българинът, успял да се качи със семейството си тази вечер на ферибота от Самотраки към Александруполис. Неговият капацитет обаче е едва 450 души, уточни по-рано Малюк:   „За качване на кораба имаше около 1500 души тълпа, които по едно време тръгнаха да щурмуват, да се качват на кораба, а аз едвам успях да си опазя детето и съпругата, но в крайна сметка успяхме да се качим. Качването на хора беше много бавно, защото се плаща на място и става опашка“.   По-рано в ефира на „Хоризонт“ българският консул в Солун Владимир Писанчев заяви, че „Андрос Джет“ е много голям ферибот, който побира над 600 човека и 75 автомобила.  ", "date": "2019.08.15", "title": "Напрежение на Самотраки! Блокирани туристи негодуват срещу организацията по извозването"}
{"url": "http://epicenter.bg/article/Prodalzhitelni-dazhdove-prez-septemvri-i-oktomvri--mnogo-snyag-prez-zimata/190428/2/0", "text": "  Летните бури с локални интензивни порои ще продължат през септември и октомври. Облачните системи ще се движат бавно, а валежите ще са продължителни. Акумулираните количества ще създават риск от поройни наводнения и свлачища. До края на септември ще има силна гръмотевична активност, пише  oще “Accuweather”.     Краят на есента ще е бърз, с рязко застудяване. Докато по-голямата част от континента ще се радва на плавен преход зим зимата, на Балканите студеният въздух ще нахлува бързо и ще създава януарско усещане още през октомври. На този етап има условия зимата в Източна Европа да е с обилни снеговалежи, най-значителни в района на Молдова и Украйна, съобщава Нова телевизия. На Британските острови - есента ще донесе мощни бури с ураганни ветрове, които ще се разпростират чак до континенталните държави Холандия, Дания и Франция. Лятото ще се задържи най-дълго в Южна Франция, Испания и Португалия, където температурите ще са високи в следващите месеци. В тази част на Европа ще има условия за развитие на обширни горски и полски пожари.   Есента ще е най-приятна в централните райони на Европа с температури около нормата за сезона, уточняват метеоролозите от “Accuweather”.   Източник: Канал 3", "date": "2019.08.15", "title": "Продължителни дъждове през септември и октомври, много сняг през зимата"}
{"url": "http://epicenter.bg/article/Premierat-Borisov-pozdravi-vsichki-imenitsite-na-Uspenie-Bogorodichno/190429/2/0", "text": "Премиерът Бойко Борисов честити днешния празник на всички именици. В профила си във Фейсбук той им пожела да бъдат честити и благословени.   Ето какво написа Бойко Борисов в социалната мрежа:   Днес отбелязваме Успение Богородично - един от големите християнски празници. Честити и благословени да са всички именици!     ", "date": "2019.08.15", "title": "Премиерът Борисов поздрави всички именици за Успение Богородично"}
{"url": "http://epicenter.bg/article/Yordanka-Fandakova--Rayonnite-kmetove-da-napravyat-speshna-proverka-na-vsichki-podlezi-/190430/2/0", "text": "Изисквам от районните кметове да направят спешна проверка на всички подлези. Това каза пред журналисти кметът на София Йорданка Фандъкова за инцидента в подлез на бул. \"България\" в сряда, съобщи „Фокус“.   \"За съжаление е поддала решетката на подлез на бул. \"България\" и веднага мой авариен екип се е притекъл, за да помогне на пострадалата жена\", коментира Фандъкова. Тя добави, че тази решетка ще бъде сменена веднага. \"Знаем, че подлезите са най-честите места за вандализъм. Затова трябва да бъдат проверявани ежеседмично и да се предприемат мерки, за да не допускаме подобни инциденти\", заяви кметът на София.    Йорданка Фандъкова инспектира ремонта на II САГБАЛ \"Шейново\". И обясни пред медиите, че кметството дофинансира лечебните заведения с между 8 и 10 млн. лв. годишно. Кметът добави, че тази година болница \"Шейново\" също е подкрепена с допълнителни средства.   \"Сега в болница \"Шейново\" има 38 новородени бебета\", каза Фандъкова. По думите й, няма нищо по-ценно от здраво родени деца. \"Над 1270 бебета са родени тук от началото на годината. Това са малките софиянци, които в бъдеще ще изграждат нашия град\", каза още тя. Йорданка Фандъкова коментира и ремонтните дейности по самата болница. \"650 000 лв. инвестирахме в санирането тази година, променена е и отоплителната инсталация\", обясни тя.   ", "date": "2019.08.15", "title": "Йорданка Фандъкова нареди: Районните кметове да направят спешна проверка на всички подлези!"}
{"url": "http://epicenter.bg/article/Dots--Vachkov--BAN--V-novite-uchebnitsi-po-istoriya-detsata-shte-uchat-za-komunizma-kato-prestapen-rezhim/190431/2/0", "text": "За първи път от тази есен десетокласниците ще изучават периода на комунистическия режим в самостоятелен раздел с няколко урока. Досега в учебниците този период бе представен в един-единствен урок, обхващащ историята на България след Втората световна война до днешни дни.   \"Издателствата реагираха положително на поисканите от нас промени и ги направиха. Въпреки че всеки един от нас желае учебниците да изглеждат още по-добре, ние сме доволни от промяната, която се случи, защото тя е съществена\", каза Вълчев пред сайта \"ДС бг\". Тоест вече са \"в духа\" на утвърдената през миналата година програма по история за 10 клас, където комунистическият режим ясно е класифициран като тоталитарен и подробно е описано какво трябва да включват учебниците.   От една страна трябва да се даде минимум от информация, който да е достатъчен за учениците да ги ориентира какво е бил комунизмът, но трябва да разберат и същността на този режим. Детайлите няма да ги запомнят. Да, общо взето във всички учебници беше упоменат законът, който обяви комунистическият режим за престъпен.  Това заяви доц. Даниел Вачков, директор на Историческия институт към БАН, в коментар за учебниците по история за 10-ти клас и съдържанието им специално по отношение на комунизма.   Доц. Вачков беше категоричен пред БНТ, че вече са минали 30 години от падането на комунизма, т.е. достатъчно време, за да бъде добре изследван периодът и да има достатъчно данни и информация. И изказа тезата, че вече учениците учат за престъпленията на комунистическия режим.    Половината учебници по история вече били редактирани по темата \"комунизъм\".  Три от издателствата са поправили учебниците си по история за 10-и клас, в които има уроци за комунизма. Най-важното за младите хора като ценност е да разберат, че не може да се преследват хора по политически причини, да бъдат вкарвани в лагери и убивани, подчерта Вачков.    Що се отнася до Прехода, Вачков подчерта, че има още време да мине от гледна точка на историята, но се говори за проблеми като корупцията, демографската криза, действията на престъпните групировки.    Доцентът обаче изрично посочи, че що се отнася до престъпните групировки още няма съсредоточаване върху произхода на тези групировки т.е. категорично заключение в учебниците за това кои са родителите им.    \"Греховете на комунистическия режим са добре отразени. Греховете на Прехода са загатнати\", обобщи доцентът какво представляват днешните нови учебници по история.   Припомняме, че за пропуските в учебниците алармираха журналистът Христо Христов, създател на сайта desebg.com и историкът проф. Евелина Келбечева. Двамата директно казаха, че в проектите на всички издателства \"липсва ясното и по-подробно описание на ролята и дейността на Държавна сигурност като репресивен апарат в тоталитарната държава\".  Само в учебника на \"Рива\" са отбелязани трите фалита при управлението на Тодор Живков, установиха Христов и Келбечева, а никъде не са посочени дълговете, които управлението на БКП завещава, спестен е броят на жертвите на терора в първите месеци след 9 септември 1944 г. (между 18 000 и 30 000, след като самата БКП изчислява жертвите при предишния режим на 5800), както и репресиите срещу църквата.  Пропуски имаше и при информацията за лагера в \"Белене\". За сметка на това в някои учебници децата ще четат, че \"Живков е полагал грижи за благосъстоянието на населението\".", "date": "2019.08.15", "title": "Доц. Вачков, БАН: В новите учебници по история децата ще учат за комунизма като престъпен режим"}
{"url": "http://epicenter.bg/article/Domashno-prase--zarazeno-s-AChS--e-izhvarleno-v-r--Struma-v-rayona-na-Kresna/190432/2/0", "text": "В град Кресна е открито първото огнище на африканска чума в област Благоевград. Двукратната проба, която се е оказала положителна, е взета от домашно прасе, изхвърлено преди два дни в река Струма, предаде БНР.    По непотвърдена официално информация животното е от задния двор на жена от Кресна, която работи в заведение край главен път Е-79, и най-вероятния начин на заразяване е с отпадъци от храна.    След констатираното огнище Областната дирекция на БАБХ е предприела спешни мерки за ограничаване на разпространението на болестта. В град Кресна ще бъдат умъртвени всички 135 прасета, отглеждани в заден двор. Принудителната акция започва идния понеделник. Дотогава стопаните могат да направят това доброволно, което им гарантира и парично обезщетение.    В 10-километровата зона, която засята 16 населени места, стопаните се приканват да умъртвят прасетата си. Около 5000 домашни свине има на територията на областта, като 2700 са в малки ферми с биосигурност, каза д-р Михаил Бащавелов.    Кметът на община Кресна заяви в отворена позиция до медиите, че ако не се даде отсрочка за стопаните и се стигне до силово умъртвяване на животните, хората ще се вдигнат на протест.    За това, че жителите на Кресна не приемат с доверие обявените мерки намекна заместник-кметът на общината Валентин Стоичков по време на извънредното заседание на областната епизоотична комисия.   Настояването на местната власт в Кресна е да се вземат проби от животните, които са в дворовете, за да се потвърди или отхвърли наличието на болестта. След като такова обещание беше дадено от ОДБХ, заместник-кметът на Кресна прогнозира:    \"Проблем няма да има, сериозен, в Кресна, тъй като д-р Бащавелов заяви, че на хората, които са склонни доброволно да си заколят прасето, ще има сума от 300 лв\".    Часове след областното заседание кметът на Кресна Николай Георгиев разпространи отворена позиция, в която се настоява тридневния срок преди принудителната акция да се удължи, хората да бъдат обезщетени непосредствено след доброволното умъртвяване на животните, да се гарантира, че идната година ще могат да продължат да изхранват семействата си по този начин и да бъдат информирани за всички превантивни мерки. Ако не бъдат изпълнени тези искания, жителите на Кресна ще отговорят с протести.", "date": "2019.08.15", "title": "Първото огнище на АЧС в област Благоевград! Домашно прасе е изхвърлено в р. Струма край Кресна"}
{"url": "http://epicenter.bg/article/Poredna-drama-v-kralskiya-dvor--Uilyam-i-Keyt-obideni-na-Hari-i-Megan-/190446/10/100", "text": "В кралския двор се разиграва поредна жестока интрига, пишат световните медии.   Според изданията херцозите на Кеймбридж и Съсекс са жестоко скарани. Причината за тези твърдения е отказът на Кейт и Уилям да отидат на гости на кралица Елизабет II в лятната ѝ вила в Балморал, докато Меган и Хари не си тръгнат оттам.   По традиция всяка година кралицата прекарва голяма част от летните месеци в своята шотландска вила. Тази година тя покани в имението Меган, Хари и малкия Арчи. Очакваше се към тях да се присъединят и херцозите на Кеймбридж, но изненадващо те заявили, че засега отлагат визитата си.    Катрин и принц Уилям не са споменали конкретна причина за решението си, което предизвика коментари в пресата на Острова, че отказът им е ясно доказателство за неприязън към Меган и Хари.   Според някои издания отношението на по-големия син на Даяна и съпругата му е продиктувано от изявлението на Хари, че с Меган не желаят повече от две деца, защото мислят за планетата.   \"Тези думи навярно са огорчили Кейт и Уилям, които имат трима наследници\", пише английски таблоид.   Други медии пък се обединяват около тезата, че враждата е конкретно между Меган и Кейт. Причините за нея са много, но последната капка, преляла чашата на търпението на херцогинята на Кеймбридж, била изказване на бившата актриса отпреди броени седмици. И по-конкретно признанието ѝ, че не е позирала за корицата на Vogue, защото не е самовлюбена и не желае вниманието да е насочено само към нея. \"Кейт, която вече е била на много корици на издания, навярно е приела думите ѝ като лична нападка\", пише The Sun. Източник: woman.bg", "date": "2019.08.15", "title": "Поредна драма в кралския двор! Уилям и Кейт обидени на Хари и Меган?"}
{"url": "http://epicenter.bg/article/Iskash-nova-bradichka-i-idealen-litsev-kontur--Imash-gi---bez-skalpel-/190442/10/0", "text": "Филърът Volux е последната иновация на фирмата Allergan, която допълва цялата серия от продукти, с които могат да се правят всички възможни MD кодове. Това са конкретни точки, определени от проф. Маурицио де Майо, свързани с подобряване емоциите на лицето. С инжектиране на филър на определени места се подобряват и променят умореният, сърдитият, тъжният вид и така се постига цялостен лифтинг.   Volux е коренно различен от всички останали вайкрос технологични продукти от гамата на  Allegan. Той има най-голяма плътност и еластичност (почти два пъти от най-плътния досегашен продукт на Allergan). Той се използва за възстановяване на обеми и много по-добре се разпределя в тъканите. Използва се само за моделиране на брадичката и на контура на лицето.   Поставя се изключително дълбоко и играе ролята на кост. Т.е. инжектирането на Volux е много по-различно от поставянето на всички останали филъри. За да извърши това, дерматологът задължително трябва да е минал обучение и да разполага с опит в естетичната медицина.   Хубавото при Volux е, че ефектът се появява веднага, а трайността му е над две години. Но първите един-два дни се забелязва изразен оток и се усеща лека болка. Но за разлика от всички останали продукти с него много добре може да се контурира отпускането на долната челюст и неприятните гънки тип \"английски булдог\".   С Volux вече има опция за допълване или възстановяване при загуба на кост.   Стареенето на лицето засяга кожата, подкожието, мускулатурата и костната структура. Не бива да забравяме,  че когато е наличие на загуба на кост, лицето се отпуска не само, защото кожата вече не е толкова еластична.   Лекарят много точно трябва да се прецени къде точно е причината за загубата на обем и отпускането на кожата, за да се възстанови лицето естетично и естествено.   Продажбата на филъри \"на кило\" или промоцията „Купуваш два филъра, третият е безплатен“, според мен, не е правилен подход, защото всяко едно лице има нужда от различна реконструкция и дерматологът не може да определи от какво количество филъри има нужда, преди да го види и да прецени.   Това се прави чрез т.нар. 4D проекция. При нея лицето се оглежда от всички страни – в покой и в процес на движение, когато сме легнали и в статично положение, за да може да се направи правилна оценка в кои участъци има загуба на обем и къде да се инжектира хиалуроновата киселина.   При намаляване на костта в областта на брадичката и намаляването на обема, Volux е много добро решение. Но съществува опасност, сега понеже е новост,  да започнат да се правят \"брадички\" на конвейр.  Трябва да се прецени дали точно в брадата, около нея или в точките отзад на мандибулата (на челюстта) е необходимо да се постави филърът.    Иначе Volux е фантастичен! С висока концентрация на хиалуронова киселина, по-дълготраен е и е предназначен за инжектиране само в зоната на брадичката и контура и в конкретни MD кодове. Единствено онези, които са свързани с реконструкция на брадата и на долната челюст.", "date": "2019.08.15", "title": "Искаш нова брадичка и идеален лицев контур? Имаш ги - без скалпел!"}
{"url": "http://epicenter.bg/article/Avgustovskoto-palnolunie---tochnoto-vreme-za-vashite-deystviya/190450/10/101", "text": "  Бъдете готови да танцувате така, сякаш никой не ви гледа – това е моментът да изразите своето въображение, индивидуалност и да обърнете внимание на приятелите си.     Американските астролози неслучайно наричат пълнолунието във Водолей – времето на еднорозите. Това е периодът, в който трябва да позволите на егото си да излезе навън. Най-добре е да направите това чрез дрехите. Без минималистични тоалети, бели поли или пък малки черни рокли. Изберете нюансите на дъгата – червено, оранжево, жълто, зелено, синьо и лилаво. Актуалната тенденция на неоновите цветове също е много подходяща.   По време на пълнолуние любопитството ни се засилва, а когато това се случи в знака Водолей, това води до неочаквани и дори сюрреалистични открития. Днес трябва да направите нещо изключително. Това е чудесен шанс да се срещнете с хора с различно мислене, с които да споделите своите хобита и мечти. Отидете на парти или пък на галерия. През следващите две седмици кръгът на нестандартната комуникация ще се разширява. Това е и моментът, в който е възможно да срещнете сродната си душа, която ще ви накара да мислите, да се смеете и да се освободите от ограниченията.   Според древна английска традиция, пълната луна през август се нарича ”есетра”. В древни времена този период е бил най-благоприятен за улавянето на рибата есетра. Индианците пък казвали: ”Вашето племе има много по голяма сила от вас самия”. Това означава, че е дошло време да мечтаете повече, да правите повече за околните и не мислите за глупости. Пълнолунието през август ни подканя да не отделяме време за тривиални въпроси, като например колко сърчица е събрала последната ви публикация в  Instagram. Мислете на едро и започнете глобалната промяна от себе си.   Пълнолунието във Водолей не е време за самотни хора. Най-продуктивен ще е колективният труд. Ще черпите енергия от приятелите си и ще имате впечатляващ резултат каквото и да направите.   Източник: Канал 3  ", "date": "2019.08.15", "title": "Августовското пълнолуние – точното време за вашите действия"}
{"url": "http://epicenter.bg/article/Megan-pozira-s-koritsa-na-Keyt-predi-da-se-poznavat--snimka-/190461/10/100", "text": "Преди да срещне принц Хари и животът ѝ да се превърне в приказка за една херцогиня, Меган Маркъл участваше в хитовия сериал \"Костюмари\", поддържаше личен лайфстайл блог и бе инстаграм инфлуенсър. \r\n \r\n Точно в този период, по-точно през 2014 г., тя е помолена да напише кратък материал за слънчевите очила, който ще се помести в \"U Magazine\". След като трудът ѝ се отпечатва на страниците на изданието, тя позира за снимка с броя в ръка, а на корицата му се оказва бъдещата ѝ етърва.   Кралските почитатели, които наскоро откриха и публикуваха кадъра обикалящ всички социални медии, отбелязват как понякога животът поема в странни посоки, пише Дир.бг Изглежда направо немислимо, че Хари и Меган се срещнаха само няколко години след като тази фотография е направена, и че тя и Кейт Мидълтън сега са семейство. И макар последно време да се говори, че отношенията им са обтегнати, наскоро източник разказа пред \"Hello Magazine\", че Кейт е била чудесна подкрепа на Меган в дните преди раждането на Арчи.   \" \", казва още източникът.   Едно обаче е сигурно, много може да се промени само за пет години!", "date": "2019.08.15", "title": "Меган позира с корица на Кейт преди да се познават (снимка)"}
{"url": "http://epicenter.bg/article/Samoubiliyat-se-vokalist-na-Prodigy-e-imal-dalgove-za-milioni/190468/10/100", "text": "Вокалистът на Prodigy Кийт Флинт е натрупал дълг от 7,3 милиона британски лири заради данъчни удръжки и различни заеми, предаде БГНЕС. През март изпълнителят се самоуби.   Според британската преса към момента на смъртта му състоянието на Флинт е било 11,6 млн. паунда, което е намалено до 4,3 милиона британски лири след изплащане на всички задължения на певеца. Сред тях е дългът към веригата кръчми „De Bohun Inns Limited“. Тази сума се оценява на не по-малко от 0,5 милиона паунда.   Няколко дни преди смъртта си музикантът пусна в продажба имение в Дънмоу, разположено в градство Есекс. Този имот се оценява от експерти на 1,5 милиона паунда. Кийт Флинт беше намерен мъртъв на 4 март. Тялото на музиканта беше открито в къщата му в Дънмоу. Причината за самоубийството, според феновете на певеца, е била депресия поради развода със съпругата му Маюми Кай. Експертите откриха кодеин, кокаин и алкохол в кръвта на изпълнителя.", "date": "2019.08.15", "title": "Самоубилият се вокалист на Prodigy е имал дългове за милиони"}
{"url": "http://epicenter.bg/article/Misteriozni-tayni-risunki-na-Leonardo-da-Vinchi-sa-skriti-pod-izvestna-kartina/190472/10/99", "text": "Тайни рисунки, направени от Леонардо да Винчи, са били скрити под една от най-популярните му картини. Мистериозните очертания на майстора на Ренесанса са намерени скрити под неговото произведение от XVI век \"Мадоната на скалите“, съобщава Сън.   Те разкриват първоначални проекции на Леонардо за ангела и бебето Христос, със \"значителни разлики в това как изглеждат в готовата картина\", отбелязват експерти.   Националната галерия в Лондон - която подготвя \"задълбочено изследване“ на работата на майстора на Ренесанса - предприела научни изследвания на картината \"Мадоната на скалите“. Експертите прекарали месеци, използвайки техники за разгадаване на скритата композиция от 1508 година.   \"И двете фигури са разположени по-нагоре на рисунката, докато ангелът гледа надолу към младенеца Христос в нещо като силна прегръдка\", се казва в изявление на Националната галерия.   \"Защо Леонардо се е отказал от тази първа композиция, все още остава загадка“, твърдят експертите. \"Отпечатъци от ръце в резултат на потупване на грунда върху паното за създаване на равномерен слой с повече или по-малко еднаква дебелина също могат да се видят, вероятно дело на помощник - но може би дори на самия Леонардо.\"   Рисунките са направени от материал, съдържащ малко цинк, така че може да се видят на макрорентгенови флуоресцентни карти (MA-XRF) и с инфрачервено и хиперспектрално изображение.", "date": "2019.08.15", "title": "Мистериозни тайни рисунки на Леонардо да Винчи са скрити под известна картина"}
{"url": "http://epicenter.bg/article/Berbatov-e-vtoriyat-nay-dobar--9-na-Manchestar-Yunayted-vav-Visshata-liga/190474/8/0", "text": "Сайтът Planet Football определи Димитър Бербатов за втората най-добра \"деветка\" на Манчестър Юнайтед, откакто е създадена Висшата лига, информира БНР.   В класацията попадат имената на централните нападатели Златан Ибрахимович, Антони Марсиал, Ромелу Лукаку, Луи Саха, Брайън Маклеър и Радамел Фалкао, а начело е англичанинът Анди Коул. Българинът игра за „червените дяволи\" между 2008 и 2012 г., вкарвайки 56 гола в 149 мача.   „Много малко играчи в списъка биха могли да бъдат определени като енигма, но надали има по-подходящ от Бербатов. Лежерният стил на българина му спечели „Златната обувка\" за голмайстор на Висшата лига през сезон 2010-11. Той помогна на тима да спечели два пъти първенството по време на престоя си\", припомнят от медията.   „Фъргюсън беше наясно, и това не се отнася само до мен, че ако осигуриш на даден играч свобода и вяра да прави това, което може, в правилния момент, разбира се, това е от полза за отбора”, цитиран е Бербатов в откъс от интервю, което дава по-рано през годината.", "date": "2019.08.15", "title": "Бербатов е вторият най-добър №9 на Манчестър Юнайтед във Висшата лига"}
{"url": "http://epicenter.bg/article/Politico--V-EP-pobesnyaha--sled-kato-im-vdignaha-supata-ot-80-tsenta-na-1-evro--a-na-EK-i-Saveta---ne/190426/7/0", "text": "Служителите на Европейския парламент побесняха заради внезапно увеличение на цените в стола на учреждението и заявиха, че това оставя „най-демократичната европейска институция с най-недемократичното обедно меню“, пише европейската редакция на Politico в материал, представен без редакторска намеса.   Увеличенията, извършени през последните дни, докато повечето членове на ЕП и служителите на Парламента са на почивка или работят извън Брюксел, повишиха цените на някои от продуктите с 25% и повече – и предизвикаха официално оплакване от синдикатите на европейските служители.   Една порция пържени картофки, която преди това струва две евро, сега струва 2,50 евро – увеличение с 25%, докато цената на супата du jour — oignon a la cheddar се увеличи космически до 1 евро от 80 цента, също с 25%.   Увеличенията включват добавяне на белгийски данък добавена стойност, който по-рано не бе таксуван за институцията, както и повишаване на цените, които съвпадат с подписване на нови договори с частни доставчици, които влязоха в сила на 5 август.   „Супата е едно, но салата и дори кафето са много по-скъпи“, каза един служител на Парламента от Полша, докато хрупаше порция апетайзери за 8 евро.   Говорителят на парламента заяви, че промените, включително новите такси за ДДС в Брюксел и планът за издаване на нови договори на нови доставчици, са били съобщени на членовете на ЕП и служителите, както преди, така и след публикуването на новия търг през декември 2018 г.   Един съюз обаче се подигра с обяснението на Парламента, позовавайки се на последните фискални директиви на ЕС, като каза, че предишната директива относно ДДС е от 2006 г. И служителите на Парламента се оплакват, че по-високите цени, съвпадащи с новите договори за доставчици, никога не са били обявени предварително, което е довело до шок, докато те са зареждали подносите си през последните дни.   За да се добави сол, а може би табаско, в раната, служителите на Парламента забелязват, че цените в столовете на Европейската комисия и Съвета са чувствително по-ниски – институциите, за които мнозина в парламента смятат, че вече получават ненужно благоприятно отношение от пресата и обществото.   Ако смятате, че няма основа за междуинституционални съперничества в Брюксел, освен отвратителни разногласия по отношение на миграционната политика и дългосрочния бюджет на ЕС, помислете отново: Цената на супата сама е причина работниците в Парламента да се побъркат   В четвъртък супа от боб от борлоти и паста в столовата в Берлеймон, изпълнителният щаб на Комисията, беше предложена само за 63 цента. В Парламента органичният минестрон беше 1,30 евро, дори по-скъп от супата с лук от 1 евро. (Не се разсейвайте от въпроса кой яде супа през август. Това е Брюксел, където палта често са необходими и по това време на годината). Във всеки случай ситуацията не се различава с лятната кухня. Салатения бар? Чудовищните 1,30 евро на 100 грама в Парламента в сравнение с 82 цента за 100 грама в Комисията. Или какво ще кажете за вегетарианска чиния? Зеленчуков кус-кус беше 7,50 евро в Парламента в четвъртък, в сравнение с едва 4,95 евро за вегетариански вариант на Комисията: чили грах карне.   А какво ще кажете за Съвета - където държавните и правителствените ръководители се събират за срещите на върха (и за собствените си специално приготвени ястия)? Всички ресторанти са затворени в момента - може би доказателство в подкрепа на заявлението на председателя на Комисията Жан-Клод Юнкер, че Съветът работи само на непълно работно време.   Но дори когато са отворени, цените в столовите на Съвета все още са по-ниски, отколкото в Парламента.   Пържолите в столовата Justus Lipsius на Съвета (сега затворен за целогодишен ремонт) никога не струваха повече от 8 евро, казаха дългогодишни служители и това включваше безалкохолна напитка. В Парламента ентрекотът е 11,50 евро в сравнение с 9,17 евро за контрафиле (най-близкото сравнение) в Комисията или само 6,01 евро за обикновен стейк де боф.   Представителите на парламента заявиха, че една от причините за сравнително по-високите им цени е решението за премахване на субсидиите за данъкоплатците, които все още продължават да съществуват в другите институции - което означава, че всъщност цените са по-демократични, тъй като европейските избиратели не се радват на субсидирани обеди.   Според протокола от заседание на служителите на Парламента през март, субсидиите, които някога струваха на европейските данъкоплатци 5 милиона евро или повече на година, на практика са елиминирани, а годишният бюджет за обществено хранене намаля до под 1 милион евро. (Парламентът управлява столове в Брюксел, Страсбург и Люксембург).   „Краят на преките хранителни субсидии през 2015 г. и постепенното ценообразуване, свързано с развитието на цените на хранителните продукти на пазара, позволиха намаление от 70 процента в бюджета на Парламента, отпуснат за сектора на храните и ресторантьорството“, каза говорителят на парламента Делфин Колард пред Politico.   Колард каза, че таксата за ДДС \"не означава, че цените автоматично са с 12 процента по-високи от преди\". Някои заведения за обществено хранене вече бяха начислявали данъка, каза тя, а новите цени отразяват и премахването на субсидиите.   Работниците на Парламента обаче заявиха, че по-високите цени, начислени от новите доставчици, са само едно от няколкото увеличения през последните години, които по-рано са привлекли оплаквания. И когато се комбинират с налагането на 12-процентов ДДС, който по-рано не беше прилаган, те казват, че увеличението на цените в процентна база е далеч надминало всяко увеличение на заплатата.   Независимо от цените, храната в Парламента е сравнително добра, казаха служители и една бърза дегустация изглежда потвърди тази присъда. Определено не е като НАТО, където някои служители на Алианса оприличават храната в столовата с атака с химическо оръжие срещу свободния свят.   Все пак, в епоха от нула до отрицателни лихвени проценти и продължителна ниска инфлация в много страни от еврозоната, увеличението от 25 процента на всичко изглежда неразумно.   Според служителите на профсъюзите, това не е просто неразумно, но несъобразно, като се има предвид, че много служители, които използват столовата, не са с голяма власт, високоплатени политически помощници, а скромно компенсирани секретари, портиери, служители по сигурността и, е, работници от столовата.   И дори най-добрата храна в стола продължава да е... храна от стола - факт, който по някакъв начин влиза в по-ясен фокус в контекста на повишаването на цените.   Например, заслужава ли порция предястие mille-feuilles de légumes (които изглеждаха подозрително като куца лазаня) с цена от 8 евро? Или какво ще кажете за същата цена за другото предястие: чиния с нарязана шунка (суха и крехка в краищата) с малко твърдо сварено яйце, маруля и домат?   Наистина ли парче от чийзкейк в Парламента струва наистина 4,70 евро, особено когато тортите и пайовете в Комисията могат да се предлагат само за 2,74 евро?   В известие до персонала, Генерална дирекция „Инфраструктура и логистика“ на Парламента каза, че служителите получават много повече храна при новия режим - те също получават по-питателни възможности и по-екологосъобразни операции. И данъкоплатците спестяват благодарение на един единствен голям договор, който се раздели на осем различни концесии с различна големина, казаха служители.   „Според новите договори офертата за кетъринг ще бъде допълнително усъвършенствана, включително нови менюта със здравословни, свежи и качествени съставки, разширен избор на хранителни вещества, намаляване на използването на материали за еднократна употреба и подход без отпадъци, нов дизайн, модерна комуникация, позволяваща на членовете и персонала да се информират по-добре ида получават обратна връзка и удължено работно време“, се казва в бележката. „Всички договори имат силно екологично и социално измерение и постепенно ще предлагат напълно безплатни услуги.“   „Всеки ресторант ще продължи да предлага ежедневно ястие на фиксирана цена, като допълнително намаление се отпуска на обучаващите се и студентите“, добавя бележката, отбелязвайки, че 12-процентовият ДДС е намалената ставка за храна.   Един служител на Парламента, който разнасяше купа с лукова супа, призна, че цените са по-високи, но не изглеждат възмутителни. Служителят, който не би дал името си, но говореше с ясно изразен френски акцент, призна, че храната не е лоша, но бързо добави: „Мисля, че е по-добре в Страсбург.“  ", "date": "2019.08.15", "title": "Politico: В ЕП побесняха, след като им вдигнаха супата от 80 цента на 1 евро, а на ЕК и Съвета – не"}
{"url": "http://epicenter.bg/article/Dzheremi-Korbin-vnasya-vot-na-nedoverie--za-da-spre-Brekzit-bez-sdelka/190427/7/0", "text": "Основният британски опозиционен лидер н заяви, че  за да спре \"пагубен Брекзит без споразумение\", предаде ДПА, цитирана от Дарик. Лидерът на Лейбъристката партия заявява в писмо до лидери на други политически партии и водещи депутати, че правителството \"няма мандат за Брекзит без споразумение\". \"Поради това възнамерявам да внеса вот на недоверие в първия възможен момент, когато сме сигурни в успеха му\", пише той. Джонсън се зарича да спази крайния срок за излизане от ЕС - 31 октомври, В писмото Корбин пише, че  Лейбъристкият лидер казва, че като премиер ще насрочи    \"На тези общи избори Лейбъристката партия ще се ангажира с организиране на референдум по условията на напускане на ЕС, , казва Корбин.", "date": "2019.08.15", "title": "Джереми Корбин внася вот на недоверие, за да спре Брекзит без сделка"}
{"url": "http://epicenter.bg/article/Ruski-samolet-s-234-dushi-na-borda-katsna-v-niva/190443/7/0", "text": "Самолет на Уралските авиолинии „Еърбъс А321” с 234 души на борда кацна аварийно в царевична нива близо до Москва, съобщава БГНЕС, цитирана от Нова телевизия. Самолетът е летял от Москва към Симферопол.    Малко след излитането в единия от двигателите е попаднала чайка, а пилотите са взели решение за аварийно кацане.    Кацането е осъществено успешно на около километър от пистата в царевична нива с изключени двигатели и без колесник.    Пътниците са евакуирани, като част от тях са откарани в болница, а други са върнати обратно на летището.    Хоспитализирани са 23 души, между които една бременна жена и девет деца. ", "date": "2019.08.15", "title": "Руски самолет с 234 души на борда кацна в нива"}
{"url": "http://epicenter.bg/article/Pekin--SASht-zagovornichat-s-radikalni-elementi-v-Honkong/190444/7/0", "text": "Службата на специалния пълномощник на китайското външно министерство в Хонконг направи в четвъртък официално изявление, в което обвини политиците във Вашингтон за съучастие в продължаващите протести в автономния град, определяйки предполагаемите действия като \"престъпни\". Това предаде БНР.   \"Американските политици изкривяват фактите и следват сляпо двойни стандарти, което вече е близо до истерия\", се казва в изявлението. \"Те си заговорничат с радикални криминални елементи и са ненормално въвлечени в антикитайски престъпни действия в Хонконг\".    По-рано днес говорителят на Конгреса на САЩ - Нанси Пелоси от Демократическата партия и лидерът на републиканското малцинство Мич Макконъл коментираха протестите в Хонконг, определяйки ги като бунт срещу потушаването на свободата.    \"Демократите и републиканците в Конгреса стоят обединени с хората на Хонконг в искането за надеждно, свободно и демократично бъдеще, което е тяхно право\", заяви Пелоси.    Американският президент Тръмп също коментира случващото се в Хонконг, отбелязвайки, че няма грам съмнение, че ако президентът Си Цзинпин иска бързо и хуманно да разреши проблема с Хонконг, той може да го направи. В същото време Тръмп намекна за възможността за лична среща със Си Цзинпин, ако това е необходимо. ", "date": "2019.08.15", "title": "Пекин: САЩ заговорничат с радикални елементи в Хонконг"}
{"url": "http://epicenter.bg/article/Skopie-postavya-tabeli-na-pametnitsite-i-premahva-Zvezdata-ot-Vergina/190456/7/0", "text": "Властите в Македония започнаха да поставят табелки върху паметниците и да отстраняват Звездата от Вергина от символите на държавните институции и от обществените места, в съответствие с Преспанския договор, съобщава МИА.    На паметника, обявен като „Воин на кон” на централния площад в Скопие, е поставен надпис „В чест на Александър Велики – историческа фигура, която принадлежи на елинската история и цивилизация и на световното културно-историческо наследство”.    На паметника на Олимпия в парка „Ибни Пайко” табелата е с надпис „В чест на Олимпия – историческа фигура, която принадлежи на античната елинска история и цивилизация и на световното културно-историческо наследство”.    Имената на паметниците не са променени, но се подчертава, че става дума за историческа фигура от епохата на елинизма. Такива паметници има в няколко градове в Македония.    Надписите са на македонски, албански и английски език.    Успоредно с това започна и заличаването на символите на Звездата от Вергина от държавните институции, публични обекти и обществени места. Знакът се заличава дори от капаците на шахтите в Скопие.    Поставянето на табели е вследствие на препоръката на правителството до органите за местно самоуправление, в които се настоява гражданите и обществените институции да спазват задълженията, които страната е поела в редица международни документи.    В член 8, алинея 2 на Преспанския договор е записано: „В срок от шест месеца от влизането в сила на спогодбата втората страна (Македония) ще направи преглед на състоянието на паметниците, обществените сгради и инфраструктура на своята територия и ако те се отнасят по някакъв начин към древната елинска история и цивилизация, която е неразделна част от историческото и културното наследство на първата страна (Гърция), ще предприеме подходящи коригиращи действия и ще гарантира уважението към това наследство”.    Заличаването на Звездата на Вергина е предвидено в член 8, алинея 3 от Преспанския договор, според който „втората страна няма да използва по никакъв начин и под каквато и да е форма символът, използван върху предишното й държавно знаме”. Македония се задължава в срок от 6 месеца след влизането на договора в сила да започне отстраняването на Звездата от Вергина от обществените места. Археологическите артефакти не попадат в обхвата на това разпореждане.    Македония има задължение още от 1995 година да не използва този символ на обществени места.    Поставянето на табели върху паметниците и отстраняването на Звездата от Вергина в Скопие е задължение на градските власти и ще бъде контролирано чрез видеонаблюдение.   Източник: БГНЕС", "date": "2019.08.15", "title": "Скопие поставя табели на паметниците и премахва Звездата от Вергина"}
{"url": "http://epicenter.bg/article/Nepal-zatyaga-pravilata-za-izkachvane-na-Everest-poradi-uvelicheniya-broy-zhertvi/190460/7/0", "text": "Властите на Непал планират да затегнат правилата за покорителите на връх Еверест поради високата смъртност сред алпинистите през последния сезон, съобщава Хималаян Таймс, предаде БГНЕС.   Връх Еверест е разположен в Хималаите и е най-високият връх на Земята. Височината му е 8 848 метра надморска височина. Според официални данни, от началото на алпинисткия сезон тази година по време на опитите за покоряване на върха са загинали 21 души.   Комисия от служители, експерти и агенции за планински туризъм представи днес доклад на министъра на културата, туризма и гражданската авиация на Непал, който препоръчва правителството да затегне правилата за безопасност в планинския туризъм. Както бе отбелязано, една от основните препоръки е да се установи политика – един катерач – един връх – един сезон.   Според доклада на комисията завоевателите на Еверест и други планински върхове над 8 хиляди метра трябва да бъдат обучени да изкачват големи височини. Според новите правила се предполага, че разрешителни за изкачване на Еверест ще се издават само на тези, които са покорили връх в Непал не по-малък от 6 500 метра.   “Алпинистите трябва да имат знания, опит и обучение в катеренето. Алпинистите трябва да предоставят съответните документи на Министерството на туризма, преди да получат разрешение за изкачване на планината”, цитира изданието доклада на комисията.   Освен това, ако правилата бъдат одобрени, алпинистите ще трябва да предоставят на властите сертификат за здравословно си състояние и физическата си годност и само граждани на Непал могат да бъдат техните водачи. Експедиционните компании трябва да разполагат с квалифициран спасителен екип и лекар с познания в планинския туризъм.   Министърът на туризма на Непал Йогеш Бхатараи заяви, че министерството ще приеме препоръките на комисията. Според него въз основа на доклада ще бъдат променени съответните законодателни актове и правила в областта на планинския туризъм.   Непал е дом на осемте най-високи върхове в света, а алпинистите са основният източник на заетост и доходи за страната.", "date": "2019.08.15", "title": "Непал затяга правилата за изкачване на Еверест поради увеличения брой жертви"}
{"url": "http://epicenter.bg/article/Norvegiya-otchete-radiatsiya-otkam-Rusiya/190470/7/0", "text": "Норвежката агенция за радиация и ядрена сигурност DSA анализира повишените количества ядрен йод в северната част на страната няколко дни след смъртоносната експлозия на ракетен двигател в съседна Русия, съобщи Ройтерс. Загинаха петима специалисти от държавната руска ядрена корпорация \"Росатом\", а властите в Москва обясниха само, че инцидентът е станал при тестове с \"изотопни източници на захранване\", без повече подробности.    Ядреният йод е засечен на станцията в Сванховд до норвежко-руската граница, която следи състоянието на въздуха. Данните са от периода 9-12 август, като експлозията на тестовия полигон на руския ВМС стана на 8 август.   \"В момента не е възможно да се определи дали отчетените нива на ядрен йод са свързани със злополуката в Архангелск миналата седмица\", обявиха от DSA.  Според Ройтерс измерванията на радиоактивността е нещо обичайно за Норвегия, където това се засича между 6 и 8 пъти годишно, като източникът обикновено остава неизвестен.    Руската метеорологична служба обяви във вторник, че радиацията в град Северодвинск е скочила до 16 пъти над нормалното ниво миналия четвъртък. Лекарите, които бяха повикани за пострадалите при експлозията, веднага бяха върнати в Москва за щателни медицински прегледи, съобщи ТАСС.   Източник: Канал 3", "date": "2019.08.15", "title": "Норвегия отчете радиация откъм Русия"}
{"url": "http://epicenter.bg/article/-quot-Novichok-quot--e-ustanoven-i-u-vtori-britanski-politsay--koyto-bil-blizo-do-Skripal/190482/7/0", "text": "Британската полиция, разследвала отравяне с \"Новичок\" през 2018 г., за което Лондон обвинява Русия, съобщи, че следи от смъртоносния нервнопаралитичен агент са били открити в кръвна проба, взета тогава от втори полицай, предаде Ройтерс.   Според полицията, униформеният е бил лекуван и се е върнал на работа, след като полицаи се отзовали на сигнал за отравянето на Сергей и Юлия Скрипал. Бившият двоен агент и дъщеря му бяха открити в безпомощно състояние на пейка в южния английски град Солсбъри.   Нападението предизвика поредица от събития, завършили със смъртта на един човек и дълбоко обтягане на отношенията на Запада с Русия. Друг полицай - Ник Бейли - се разболя тежко след нападението с \"Новичок\", но впоследствие се възстанови.   Семейство Скрипал се възстановяват бавно.   Полицията обяви, че отравянето на втория полицай първоначално не е било установено при тестовете, но е станало ясно, когато пробите били изследвани по различен метод. Освен това, полицията продължава да анализира случая, посочва Ройтерс.   Великобритания обвини за нападението двама агенти на руското военно разузнаване ГРУ, които са посетили Солсбъри. Русия отрича каквато и да било намеса по случая.   Източник: Дир.бг", "date": "2019.08.15", "title": "\"Новичок\" е установен и у втори британски полицай, който бил близо до Скрипал"}
{"url": "http://epicenter.bg/article/-quot-Nyu-York-tayms-quot--Atakata-sreshtu-NAP-e-s-pocherka-na-ruskoto-voenno-razuznavane-/190439/11/0", "text": " план за смяна на българските изтребители от съветската ера и въвеждане на стандартите на НАТО в българските военновъздушни сили, пише американският вестник \"Ню Йорк таймс\". Публикацията е от 14 август.   Информация за атаката изтече в медиите от руски имейл адрес. След като се разбра за нея, българският министър на вътрешните работи Младен Маринов повдигна въпроса за руска намеса, предава БТА.    Всеки с повърхностни познания за хакерство може да го направи.\" Това казва за \"Ню Йорк таймс\" Божидар Божанов по повод изтичането на личните данни на милиони българи, съхранявани в Националната агенция за приходите (НАП).    Бившият консултант на българското правителство по кибер сигурността през 2015-2016 г. използва израза \"скрипт-киди\" (script kiddie), употребяван с пренебрежително отношение предимно към тийнейджъри с елементарни познания за подобни действия, които обикновено не успяват дори да прикрият следите си и са мотивирани от това да направят впечатление, а не от криминални или финансови подбуди.    Авторите Марк Сантора и Ерик Шмит отделят доста внимание на версията за руски хакери и предполагаема намеса на военното разузнаване ГРУ, но според Божанов      Божанов казва още, че не вярва в твърденията за руска намеса, но и че ако с елементарни умения може да се постигне ТОВА, то можете само да си представите какво може да се направи с подкрепата на руските разузнавателни служби.  \"Този пробив беше неизбежен\", допълва той, защото правителствените институции не са приложили дори умерени мерки за защита на данните. Божанов има стартъп за кибер сигурност и смята, че правителството просто не разполага с експерти и не може да се конкурира с частния ИТ сектор.    Но американските шпионски служби все още не са установили окончателно кой стои зад нападението, отбелязва \"Ню Йорк таймс\".   \"  (В България) е широко разпространена значителна киберкриминална дейност, включително спонсорирана от руската държава. Всяка защита е толкова силна, колкото е силна най-слабата й брънка и има опасения, че  .    \"Ню Йорк таймс\" изтъква, че според някои български анализатори  който може да използва, за да влияе върху вземането на решения в двете организации, когато са застрашени интересите на Москва. Подобен сценарий означава, че   Русия контролира 100% от ядрената енергетика на България, 100% от природния газ и по-голямата част от доставките на гориво, подчертава Шентов.Москва не се колебае да използва това.   Първото правителство на премиера Бойко Борисов падна от власт през 2013 г. след поскъпване на енергията, довело до масови протести, които според Шентов са били предизвикани от Русия. Неотдавнашната атака (срещу НАП), при която бяха откраднати данните на около пет милиона души, подновява опасенията за различните начини, по които Русия може да влияе. , отбелязва \"Ню Йорк таймс\".   Атаката срещу НАП разкрива сериозната уязвимост на българската инфраструктура в сферата на киберсигурността, отбелязва американският всекидневник. Нападението бе извършено с една от най-разпространените и най-лесните за отблъскване форми на кибератака.  Божидар Божанов, работил като съветник на българското правителство по въпросите на киберсигурността през 2015-2016 г., заяви, че най-стряскащото е колко лесно е било атаката да бъде отблъсната. Според Божанов   посочва \"Ню Йорк таймс\".   Представители на Държавния департамент също подчертават, че хакерският удар е сериозен, независимо кой го е извършил , докато Вашингтон и други съюзници в НАТО опитват да контрират \"зловредното влияние\" на Русия.  ", "date": "2019.08.15", "title": "\"Ню Йорк таймс\": Атаката срещу НАП е с почерка на руското военно разузнаване!"}
{"url": "http://epicenter.bg/article/Prof--Iskra-Baeva--Prestapen-rezhim-li-e-komunizmat-/190445/11/0", "text": "  Престъпен режим ли е комунизмът?   Откровено казано, въпросът ми изглежда малко глупав, тъй като комунизъм нито в България, нито където и да било по света е имало. Обществото, в което живяхме преди 1989 г., беше социалистическо, макар и един особен социализъм – пренесен у нас от Съветския съюз и разчитащ не на самоорганизацията, както е според Маркс, а на силата на държавата. Но комунистически режим имаше, тъй като системата беше наложена в България от БКП – силово, с репресии, без спазването на политическите и гражданските права, но и с ускорена модернизация и изгражане на социална държава. Казвам всичко това във връзка с края на сагата с учебниците по история за 10 клас. Макар и със закъснение, те вече могат да тръгнат към образователната система. Това стана възможно, след като по думите на техния главен проверител доц. Даниел Вачков, директор на Института за исторически изследвания към БАН:  Основанието му е че Оттук ще тръгна, за да поразсъждавам не за учебниците, а за политическата намеса в оценките за историята. Да, действително, на 26 април 2000 г. ХХХVIII Народно събрание приема Закон за обявяване на комунистическия режим в България за престъпен. В него е записано:    Части от този закон присъстват и в учебниците, но по-скоро където им е мястото – в прехода. Повечето обвинения за политически репресии и ограничения, които фигугират в този закон, са напълно справедливи.    Защото предварително зададената политическа оценка обезсмисля изследването и ни връща към практиките на политическата цензура, която познаваме не само от времето на социализма, а и от предишните епохи. И това не е само мое мнение, а и на Европейския парламент, както личи от предупрежденията, отправени в неговата Резолюция от 2 април 2009 г. относно Европейската съвест и тоталитаризма.   Те звучат по следния начин:    Не отричам правото на МОН да контролира написването на учебниците, това е държавна политика.   А и колкото по-политизирани са едни учебници, толкова по-голяма е вероятността при поредна политическа промяна някой отново да поиска да ги пренаписва.   Нека оставим историята на историците, които спорят достатъчно оживено и помежду си, но най-вече с доводи, съставени от факти и изследвания, а не опирайки се на политически решения.      ", "date": "2019.08.15", "title": "Проф. Искра Баева: Престъпен режим ли е комунизмът?"}
{"url": "http://epicenter.bg/article/GERB-zalaga-v-Ruse-na-Diana-Ivanova--probva--modela-Fandakova--/190454/11/0", "text": "  Защо?   По този начин обаче националното ръководство на партията оказа подкрепа на новия общински ръководител на ГЕРБ – бизнесмена Росен Даскалов.    Иванова е негов избор.    Самият Даскалов бе приет на нож от русенските гербери.  написаха в гневно писмо, адресирано лично до лидера на ГЕРБ Бойко Борисов 20 души от общинската организация.  Това се случи на 1 август.  Димитров обаче остана, а вече и кадрува.    Официално той сам се оттегли, но все пак публично отбеляза, че го прави, защото не чувства политическа подкрепа. За популярността на градоначалника и неговия екип сред актива на ГЕРБ говори фактът, че неговата номинация за предстоящия вот – Спасимир Димитров, набира най-голям брой гласове на номинационното събрание, проведено на 9 август. Димитров ръководи дирекция „Обществен ред и сигурност“ в общината.  На въпросното събрание Димитров получава 130 гласа, а Иванова – 70. По-малко от нея взима само директорът на „Пристанище Русе“ Стоян Христов - 38 гласа.  След Димитров се нареждат собственикът на аптеки Бедрос Пехливанян (105 гласа), депутатът Светлана Ангелова (103 гласа), баскетболистът Филип Виденов (76 гласа), проф. Михаил Илиев от РУ (71). За бившия окръжен прокурор и ръководител на Апелативната прокуратура във Велико Търново Огнян Басарболиев гласуваха 70 души, колкото и за Иванова.    Това припомняне е важно, за да се разбере  Партията на Бойко Борисов ръководи дунавския град от 2011 г.    Самата Иванова не е непознат човек в града.  Български демократичен център“ и кандидат за общински съветник. Тогава БДЦ подкрепи Пламен Стоилов за кмет, не издигна свой претендент.   за високи постижения и принос към подобряването на имиджа на Русе и утвърждаването му като модерен и културен европейски център. Присъдено ѝ е и почетното отличие „Неофит Рилски“ за дългогодишна цялостна високо професионална трудова дейност в системата на народната просвета на МОН.    Така че безспорно Диана Иванова има и авторитет, и опит в общинските дела. Освен това от ГЕРБ вече са пробвали подобен модел и то в София, където преди десет години Борисов заложи точно на педагог - Йорданка Фандъкова.   за да победи, ако активът на партията, която я издига, по време на кампанията „отиде за гъби“.", "date": "2019.08.15", "title": "ГЕРБ залага в Русе на учителката Диана Иванова, пробва „модела Фандъкова“ "}
{"url": "http://epicenter.bg/article/V-Plovdiv-se-zadava-kmetska-promyana--Zdravko-Dimitrov-ili-Slavcho-Atanasov--/190455/11/0", "text": ", съобщиха от Изпълнителната комисия на ГЕРБ.  Това е очаквано решение, след като лидерът на ГЕРБ Бойко Борисов преди месец подложи на критика управлението на настоящия кмет Иван Тотев. А на всички пък са известни близките отношения между Здравко Димитров и Бойко Борисов.    Димитров е действащият областен управител на Пловдив, бивш районен кмет на \"Западен\" и бивш областен координатор на ГЕРБ под тепетата. Никога не е криел амбициите си да седне на кметското място. Беше депутат от ГЕРБ в 42 и 43 Народно събрание, но бе изключен от ръководената от Цветанов парламентарна група през 2015 г., когато реши да се включи като независим кандидат за кмет на Пловдив срещу официалния представител на партията Иван Тотев.  Номинацията му тогава бе подкрепена от партиите в Реформаторския блок, а митрополит Николай публично застана зад кампанията му по време на литургия.    На първия тур Димитров спечели едва 11% и се класира на четвърто място след Тотев, Славчо Атанасов и Дани Каназирева. ГЕРБ се домогна до кметското място само с 1500 гласа разлика на балотажа.    Впоследствие Борисов успя да тушира конфликта между Тотев и Димитров, като го назначи за областен управител.    През юли 2019 г. Иван Тотев обяви, че няма намерение да се кандидатира за нов мандат като градоначалник, което отвори процедура за номинации. Решението за издигането на Здравко Димитров е взето от Изпълнителната комисия на ГЕРБ, но зад него стои Борисов. От информацията става ясно, че Иван Тотев ще продължи да оглавява партийната организация в града.    Междувременно   от НФСБ, който ще бъде обединителната кандидатура на НФСБ и ВМРО в града. На последните два местни вота Атасанов загуби на балотажа от Тотев с минимална разлика от 1500 гласа, дошли основно от няколко ромски секции в града и при съмнителни обстоятелства.  В битката за кмет на Пловдив се очаква да се включи и друг основен играч от предишните избори - . От формацията потвърдиха, че тя ще се кандидатира отново за поста. На местните избори преди четири години Каназирева беше трета след Тотев и Атанасов с близо 14% подкрепа (около 17 000 гласа).    \"Пловдивчани харесват своя град, харесват начина, по който се променя, особено перспективите за икономическо развитие и като цяло са оптимисти за развитието на града. В същото време въпреки този оптимизъм, позитивни оценки и очаквания за развитието на града  \", каза наскоро Боряна Димитрова от \"Алфа Рисърч\" пред БНР по повод оттеглянето на Иван Тотев от надпреварата. Проблемът според нея обаче е, че    \"По-популярни, по-разпознаваеми са фигури от опозиционното пространство - Славчо Атанасов и Дани Каназирева, но те пък се ползват с по-слаба политическа подкрепа\", посочи Димитрова.     Махането на Цветанов от ГЕРБ му открива пътя към кметския пост, и ако спечели това вещае сериозно разместване в структурата на ГЕРБ под тепетата.   когато Димитров искаше да се кандидатира за кмет, но бившият вече зам.-председател на ГЕРБ Цветан Цветанов успя да наложи отново кандидатурата на Тотев. Колкото и Борисов да се опитваше да тушира напрежението между двамата, той тлее и е създал почва, върху са се оформили две крила на ГЕРБ в Пловдив, които са в подмолна война.  Не се знае е колко от хората на ГЕРБ в Пловдив ще подкрепят Димитров и как той ще намери формулата за разширяване на ветрилото за подкрепа.    Наскоро   цитира вътрешно-партийно социологическо проучване на НФСБ, отнасящо се за периода между края юни и първата десетдневка на юли. На въпрос, ако изборите за кмет на Пловдив са сега, при хипотетично зададен въпрос кого биха подкрепили, без да са посочени имена, 19% от запитаните са посочили Славчо Атанасов, 14% - Иван Тотев, а по 8% получават Здравко Димитров и Николай Радев, който се сочи като евентуална номинация на БСП за кмет. Седем на сто от избирателите са дали предпочитанията си за Дани Каназирева. Разпределението на подкрепата сред твърдо решилите да гласуват за евентуалните претенденти за кметския пост е следната - 26% за Атанасов, 17% за Здравко Димитров, 14% за Радев и 10% за Каназирева. А сред тези, които декларират, че вероятно ще гласуват, подреждането се променя така - 27% за Атанасов, 11% за Каназирева, 10 за Димитров и 5% за Радев, което означава, че областният управител не може да разчита на по-голяма подкрепа извън твърдите привърженици на ГЕРБ.    Проучване, което показва приблизително същите данни, са направили и в ГЕРБ.    Разбира се, че предизборната кампания още не е стартирала. Има достатъчно време кандидатурата на Здравко Димитров при правилно изиграни карти да бъде подходящо поднесена на пловдивчани.  който отсега издигна като свое знаме - битката срещу \"модела Тотев в Пловдив\". А това няма как да не засегне личността на областния управител, под чието крито този модел е получил своя завършен вид. ", "date": "2019.08.15", "title": "В Пловдив се задава кметска промяна. Здравко Димитров или Славчо Атанасов? "}
{"url": "http://epicenter.bg/article/Kevork-Kevorkyan--Vsichki-chumi/190458/11/0", "text": "Чумата не е една, това е ясно. Сега свинската е на мода, върши и добра работа - прикрива другите. Има и по-опустошителни между тях.  Най-гадната от чумите поразява Паметта.  Къде са сега телевизиите, да си повторят репортажите за оградата, която властите набързо сковаха срещу очакваното свинско нашествие от Румъния?  Сякаш „Кръжокът Сръчните Леваци“ я направи. Свинете направо са умрели от смях.  Чумави свине ни се надсмиват – но ние от нищо не се страхуваме, всичко все дялкаме през пръсти - Ела Чумо, та ни чумосай. Или - дочумосай.   Гледайте свинската ограда - и мислете за другата.  Тя изяде 150 пъти повече пари и също няма да може да спре другите Орди, ако на Турския Султан му скимне да ги пусне насам. Опитни хора казваха, че свинската ограда е направо безсмислена - такава, каквато я правят.  Хора с Чумави Мозъци изобщо не им обърнаха внимание.  А броят им във всевъзможните институции застрашително расте.  Наричат ги „калинки“, колкото да ги оневинят, да им придадат някаква приемлива невинност, която те изобщо не притежават.  Те са си едни нерези на некомпетентността. Тяхната популация стремително нараства - дори всичко друго да е в криза, тяхната реколта все ще бъде рекордна.  Чумавите обитават и се чувстват прекрасно в една карантинна зона, предназначена само за такива като тях. Оградата й, за разлика от другите, е непреодолима.  Ако не си Чумав, нямаш място в Зоната. Така, през годините на Прехода, бяха елиминирани най-ценните ни умове, хората с надежден опит, също и най-работливите, те пък направо се изнесоха - където им видят очите, но по-далеч от Зоната. Тъй - Свинската Чума е ясна. Обаче другите - какви ще ги дъвчим, например, след новите изборни правила, как ще преглътнем тази пък чума?   Спомнете си, каква врява вдигнаха някои срещу партийните субсидии - това беше може би най-недалновидната, дори коварна акция в годините на Прехода.  Това е и най-голямата услуга, правена някога на ББ.  Живков и Симеон едновременно да му бяха кадили тамян, пак нямаше да постигнат този ефект. И отстрани изглежда, сякаш всичко се е случило без неговото участие.   Какво друго, освен съжаление събуждат у вас някои бивши партийни величия - днес аутсайдери, които само ломотят по телевизиите.  Ето така ще изглеждат всички партии само след година-две, лишени от държавната субсидия - те и сега са на командно дишане.  Малко по-късно и „червените“ ще се докарат до това дередже. ББ ще си остане сам, и за да не му е скучно, ще си произвежда по една-две партийки за лично и временно ползване, нещо от рода на македонските войводи - които и сега нито са македонски, нито са войводи.   Някои екзалтанти, сякаш цял живот бяха нагъвали чумаво свинско, с един замах хвърлиха партиите в пастта на Забравата.  Слави Тр. доста мелодраматично/протяжно се разделя с шоуто си - но с акцията си преди време за субсидиите се раздели и с политиката, още преди да е пристъпил в нея.   Властта охотно възприе/хапна тази чумава идея - и остави Политиката в ръцете на Сметалата/Чорбаджиите.  Те пък трудно ще допуснат пръкването на нов „месия“, освен ако не е някакъв завършен кекльо/техен. Месия с наложен платеж.   С една дума, вече Буров, а не слугата, ще държи балтона на госта, когато го изпращат. Това било специален знак на Буров към слугата, въпросният гост повече да не припарва в дома му.  Играта с партийните субсидии е такъв знак - гостите да се ометат, слугите - също, край на представлението, прекарани сте.  Хората повече няма и да чуят за вас, какво остава да ви гласуват доверие - пък и отдавна не казвате на простолюдието нищо смислено.  Няма да имате пари да се обръснете, какво остава да ви имат за нещо сериозно.   И когато това се случи, ще видим, кой ще си признае, че е автор на Погрома, на Чумата по Изборите. Всеки геноцид неизбежно прави по-симпатични жертвите си, свинският не е изключение. Чухме по телевизията потресаващи изповеди за привързаност и обич към тия животни.  Сега пък се оказа, че българинът обича прасето си, повече отколкото самия себе си.  Как тогава да се стресне от клането над партийните субсидии - а и сред драматичното квичене на любимците си изобщо няма да има време да се замисли.   Поканиха Чумата да тръшне прасето - а той да мисли.  Всички да вървят на чумавата си майна - това би измислил, ако имаше време да мисли.   Покрай голямото свинско клане изплува един мътен израз – „Задният двор“ - това е мястото, където нашите клетници отглеждат своите питомци. Властниците бързо усвоиха този лаф, без да си дават сметка, че колкото пъти споменават „задния двор“, толкова пъти подсещат публиката, че и предният ни двор не е кой знае колко приветен.  Никой не знае, кога ще напуснем задния двор на Европа и дали това изобщо ще се случи.   В „задният двор“ често виждаме мизерия неописуема - обаче хората някак трябва да оцеляват, заклещени в мъката си.  Как да обясниш на Чумавите Мозъци, какво, всъщност, се случва, когато един мъж предлага да вземат неговия живот, а не този на прасето му. А Чумавите още по-малко разбират, какво предстои да се случи.  „И аз съм болен - крещеше мъжът - и мен ли ще ме убиете“?  Какво можеш да отговориш на този човек и възможно ли е това изобщо? А той вече е убит, заедно с още стотици хиляди.  И това ли ще се опитате да скриете?  Сега, когато рухват всякакви предпазни огради, включително и тази на НАП, тайните на „задния двор“ най-малко могат да бъдат опазени. Но ще се опитат, понеже, както казваше един автор - „Душите им са изтънели като струйка дим“.   ***  ", "date": "2019.08.15", "title": "Кеворк Кеворкян: Всички чуми"}
{"url": "http://epicenter.bg/article/Slavcho-Atanasov-kam-Ivan-Totev--Kak-taka-edno-parkomyasto-struva-17-000-lv--Vie-bihte-li-gi-dali-/190463/11/0", "text": "  Рядко се случва, но днес в Пловдив това е факт – политици и общественици да се обединят около общи проекти за развитието на града. Видя се, че спорове за това кои да са обектите, с леки нюанси – нямаме.    Това са завършването на пътен възел Модър-Царевец, завършването на Водния проект, предприемане на мерки по Транспортния проект, така че да функционира нормално, изграждането на Околовръстното с помощта на държавата, на стадион „Пловдив“ – също, на Голямоконарско шосе, на нов мост над р. Марица, изграждане на нови детски градини и голям басейн в града, на нови паркове, на нови места за паркиране, опазване чистотата на въздуха.    Това е пътят. Но трябва да вървим иначе.    Иначе, защото всички тези безспорно нужни за града проекти, трябва да се изграждат на много по-ниски цени, отколкото сега. Много по-качествено, отколкото сега. За много по-кратки срокове. И без порочната практика само няколко богоизбрани фирми да взимат обществените поръчки.    Тъкмо се канех да похваля г-н Тотев за това, че за първи път от 8 години насам дойде на важно обществено обсъждане и разви един чудесен философски трактат за щастието и парите – за това как щастието на хората не се заключава единствено в парите, но че в същото време общината е в чудесно финансово състояние. Когато той взе, че ……си тръгна. С аргумента, че имал много работа. И остави администрацията да бъде разпъната на кръст от гражданите. Като, например, как така едно парко място струва 17 хил.лв?    Г-н Тотев, и аз се интересувам от философия и история. Но когато става дума за харчене на обществени средства философията съвсем не е достатъчна. Най-малкото, защото влиза в действие една друга наука, наречена математика.    И тук стигаме да въпроса за 17-те хиляди лева за едно паркомясто. Защото такива цени едва ли има дори в Манхатън или Лас Вегас. И аз съм бил кмет и знам, че едно паркомясто в зависимост от терена и локацията, струва между 1 200 и 2 000 лв. Тезата ми бе потвърдена и от част от вашите районни кметове, г-н Тотев. Вие бихте ли дали 17 хил.лв. за едно паркомясто в частните обекти на фамилията си? И колко години след тази безумна цена, инвестицията ще може да бъде изплатена?    Твърдите, че оставяте общината в идеално финансово състояние. Нашите финансисти обаче казват, че това съвсем не е така. Ще оставите Пловдив с дългове от над 50 млн.лв. Аз като кмет не Ви оставих нито един лев дълг. Да, исках да изтегля заем в размер на 30 млн.лв. , защитен пред ЕБВР, за реновирането на вътрешно-кварталните улици на Пловдив. Но тогава с Вашето активно участие този заем беше спрян. И тогава аргументът Ви беше, че натоварвате общината с непосилни финансови задължения за следващия кмет. А днес?    А сега по същество за важните за пловдивчани проекти от вчерашното обществено обсъждане:    Да, заем трябва да се вземе, но за значими за града проекти като Модър-Царевец, новия мост над р. Марица и продължението на бул. „Северен“ – все проекти, които ще подобрят рязко трафика в града.    Да, многоетажните паркинги са важни за града, но те трябва да се изграждат по линията на публично-частните партньорства. Една концесия от 35 години ще позволи да се привлекат сериозни инвеститори.    Да, Пловдив има нужда от стадиони и те трябва да се изградят по пътя на концесията, а стадион „Пловдив“ - с помощта на държавата.    Въпреки Вашите твърдения, в момента няма информация за истинското финансово състояние на общината. И затова първата работа на новия екип, който ще влезе на „Стамболов“ 1 трябва да е пълна ревизия. Едва тогава ще се оформи и капиталовата програма на общината занапред.    За значимите за града проекти като бъдещето на Бетонния мост, пробива под Централна гара и жп линията до гара Филипово – ще търсим мнението на пловдивчани. За целта ще се използва целия инструментариум – от социологически проучвания до референдуми.    И не на последно място – стилът ни на управление ще бъде открит. Най-важното е да казваме истината за състоянието на общината и за плановете на управленския екип. Защото това е честното и почтено отношение към пловдивчани.    Затова - Eadem sed aliter, г-н Тотев, или по същия път, но иначе.", "date": "2019.08.15", "title": "Славчо Атанасов към Иван Тотев: Как така едно паркомясто струва 17 000 лв.? Вие бихте ли ги дали?"}
{"url": "http://epicenter.bg/article/GERB-zalaga-na-oblastniya-upravitel-Stanislav-Dechev-v-Haskovo/190464/11/0", "text": " Той е работил в Държавен фонд \"Земеделие\" и е бил общински съветник в града. Това прави номинацията напълно логична. Особено като се има предвид, че Дечев отдавна е в банката-кадри на управляващата партия - бе втори след водача Делян Добрев в листата на парламентарните избори.   Сегашният кмет Добри Беливанов също е от ГЕРБ, но отдавна е ясно, че няма да бъде подкрепен за втори мандат. Беливанов се скара с местните гербери още преди да преполови мандата си - на 25 септември 2017 г. ГЕРБ – Хасково официално сне политическото си доверие от кмета, като в декларация го обвини, че не се е справил с бездомните кучета, бездействал е по време на кризата с уран във водата на града, не се справил и със снегопочистването.  Тогава и бившият вече депутат Делян Добрев излезе с публично извинение, че e предложил Беливанов за кандидат-кмет.   Оттогава партийната мълва в града спряга областния управител като бъдещ кандидат-кмет от ГЕРБ.    И затова не е чудно, че на номинационното събрание на ГЕРБ – Хасково на 31 юли Дечев и Милена Трендафилова, бивш зам.-кмет, получиха най-много номинации. Събранието бе ръководено от бившия депутат Делян Добрев, областен координатор на ГЕРБ. А Дечев бе в деловия президиум до Добрев. Станислав Дечев е роден на 10 юли 1976 г. Магистър по автоматика и системотехника от пловдивския филиал на Техническия университет в София. Работил е в ДФ „Земеделие“ – Разплащателна агенция, Хасково. От 2011 г. е общински съветник в Хасково. През 2014- 2015 г. е зам.-областен управител на област Хасково. Областен управител на Хасково е от ноември 2015 до февруари 2017 г. На Парламентарните избори на 26 март 2017 г. той е избран за народен представител от Хасково в 44 Народно събрание. Назначен е за Областен управител на област Хасково с решение на Министерски съвет от 10 май 2017 г.  Владее английски и руски език. Станислав Дечев е женен, с едно дете.   Наскоро областният управител на Хасково Станислав Дечев получи специалната награда на КРИБ за привличане на чуждестранни инвестиции в региона.", "date": "2019.08.15", "title": "ГЕРБ номинира областния управител Станислав Дечев за кандидат-кмет на Хасково"}
{"url": "http://epicenter.bg/article/Simeon-Nikolov--Yavlenieto-Plevneliev-i-edno-intervyu--zavarshvashto-s--patya-kam-ada--/190469/11/0", "text": "  Да си бил пет години главнокомандващ на Въоръжените сили в качеството си на президент и да не си разбрал с какво се занимава основна структура от Въоръжените сили, това може да се случи само в страна със среда, характеризираща се с тотална липса на политическа култура в сферата на сигурността, на отсъствието на професионализъм и на царяща безотговорност.    Откровено казано, нежеланието ми да коментирам подобни проблеми, прояждащи тъканта на обществото, идва от това, че до високонравствени и родолюбиви теми, каквато е защитата на Отечеството и жертвоготовността, се докосва нещо примитивно, нечистоплътно, дребнаво и неморално. И това нежелание се засилва от факта, че каквито и аргументи да изтъкваш, в подобна среда няма и не може да има чуваемост.    Интервюто на бившия президент Росен Плевнелиев по БНР от 06 август по въпроса за наложеното от президента Радев вето на промените в Закона за военното разузнаване е изпълнено с толкова много неща, които взривяват здравомислещите и познаващи проблематиката хора, че се налага реторичният въпрос: Не трябва ли бившите президенти да носят моралната отговорност за Институцията „Президент” и да не я потапят в отблъскващо невежество?    Недопустимо е като бивш президент да пренебрегваш Конституцията на страната и Закона за военното разузнаване, приет от Народното събрание. Опростеният подход на Плевнелиев, изразяващ се в невярното твърдение, че президентът Радев имал един единствен аргумент, ръководителят на Военното разузнаване да не бъде цивилен, защото в името имало думичката „военно”, е обида за всеки слушател или читател. Президентът Радев излага цели 7 /седем/ аргумента, три от които са свързани с Конституцията и поне с още два закона, основно този за военното разузнаване, но те изглежда не означават нищо за Плевнелиев!   А юридическите аргументи касаят възложените от Конституцията задачи на Въоръжените сили (ВС) и идентичност на техните структури, изискването за политическа неутралност /деполитизация/, съгласно чл. 5 т. 6 от Закона за военното разузнаване, последователното провеждане на принципа на централизираното управление и контрол на разузнавателната дейност, залегнал в чл. 5, т. 4 от същия Закон. Освен това, както подчертава президентът Радев, чрез промените се внася несъгласуваност със Закона за управление и функциониране на системата за защита на националната сигурност, като премиерът внася предложение до президента за назначаване, а с приетия Закон сега същото правомощие се дава на министъра на отбраната. Новата алинея 5–а създава прецедент по отношение навършванеп пределна възраст и оставане на служба. Ако в изпит за седмокласници от седем верни отговора посочиш за верен осми такъв, каква ще бъде оценката на ученика Плевнелиев?    За познаващите отговорностите и работата на Президента и Министерството на отбраната, на което е подчинено Военното разузнаване, е учудващо, как президентът Плевнелиев, който е един от тримата в държавата, получаващи информациите и бюлетините от всички разузнавателни служби, не е разбрал, какви са задачите на тази разузнавателна структура. Изглежда, само е поставял резолюция и отпращал към секретарите по сигурност и отбрана.   Но дори и да е така, трябва някой да му е пояснил, че основната информация е от специфичен военен характер за армията, за въоръжението и техниката, за военни доктрини, за способите за водене на бойни действия, за военновременни планове на противникови въоръжени сили, а не е политическа. Тезата му за днешните „рискове от невоенен характер”, асиметрични заплахи, трафик на хора и дрога по същество са верни, но те са предмет на дейност на други разузнавателни служби. Макар че борбата срещу тероризма е задача и на военното разузнаване и негови подразделения участват във всички бойни мисии още от войната в Ирак с всички рискове и проблеми за оперативния състав. Но за това Плевнелиев сякаш не е чувал, поне такова впечатление оставя интервюто му по БНР. Зад тезата му всъщност се прокрадва порочната идея на негови политически съмишленици от близкото минало да се омаловажи и загърби военния характер на това поделение и да се обедини с външнополитическото разузнаване. Този опит за ликвидиране на военното разузнаване, слава богу, не мина.    Пълната некомпетентност си проличава в опита да легитимира отговорността и за асимитричните заплахи, като говори за „налагане на контрамерки”. Военното разузнаване не предприема „контрамерки”, задачи от такъв характер срещу асиметрични заплахи са предмет на дейност на контраразузнаване и други специални служби. Отново слизаме на нивото на онези трима депутати, сред които една „поразяваща уста”, един адвокат и един турски политик, които не правеха разлика между разузнаване и контраразузнаване, но внесоха допълнението към Закона за досиетата да бъде включено и Военното разузнаване.    Елементарната обща култура изисква да знаеш, че в структурата на армията има разузнавателни подразделения. Те се обслужват информационно, методологически и планово от Военното разузнаване. С тези въпроси не би могъл да се справи цивилен ръководител. Впрочем, президентът Плевнелиев отказа да бъде награден по случай кръгла годишнина български космонавт, защото някога отбил редовната си военна служба именно в такова подразделение, а безумният Закон за досиетата включвал и Военното разузнаване. Тогава би трябвало да му е било ясно, че тези дейности влизат също в сферата на отговорностите на Военното разузнаване.    Плевнелиев не може да не е чувал и за това, че военното ни разузнаване като неразделна част от ВС е част и от НАТО и на редовните съвещания в Брюксел в обсъжданията на чисто военни въпроси вземат участие началниците на националните военни разузнавания, генерали. Как си представя той, че цивилно лице ще участва наравно с генералите от другите съюзнически страни? А кога ще придобие разузнавателния опит в областта на агентурното разузнаване, за да утвърждава решения, от които зависи живота на хора, когато дори редови изпълнител се нуждае от 8–10 години за да се смята, че е станал разузнавач?    Очевидно е необходима голяма доза непукизъм, за да избегнеш отговор на въпроса на водещата журналистка от БНР, дали промяната не е свързана със замисъла за назначаване на точно определен човек за нов ръководител ва Военното разузнаване, а да насочиш стрелите на критиката си към президента Радев с обвинения в лобизъм, изпълнение на политическа задача, популизъм и подобни, когато е очевидно, че именно позицията на Плевнелиев в подкрепа на промяната, цивилно лице да заеме поста, е истинската защита на всякакви други, но не и национални интереси.    Бившият президент с лекота обижда последните ръководители на Военното разузнаване с призива си с тази промяна „да се сложи край на пропаганда и партизански войни” в името на професионализма. Генерал Пламен Ангелов, който бе принуден да си подаде оставката, не е ли професионалист? Резултатите и високите оценки на съюзническите военни разузнавания резултат от „пропаганда и партизански войни” ли са? Такива „войни” се водят само в главите на Ненчевци и Плевнелиевци!   Това неоправдано от всяка гледна точка пренебрежително отношение към „радара на военната сигурност на държавата” не може да не прави впечатление на нашите съюзници и да не влияе на тяхното доверие, извоювано с много труд и рискове. Публичността, политическите нападки и обсъждания на безумни идеи не може да не се отразяват негативно върху мотивацията и работата на личния състав на Военното разузнаване. А хората в армията и техният опит са най–ценното, което държавата има. Каква държавническа отговорност демонстрираш, като тровиш тази атмосфера?    Хвалебствената тирада на Плевнелиев за временно озовалия се преди 4 години като първи цивилен ръководител в историята на Военното разузнаване Йордан Бакалов свидетелства за една деформирана ценностна система. Защото въпреки някои положителни делови качества, Бакалов бе използван за да изпълни най–непочтената задача– да извади от архива делата на чужденците– агенти и доверени лица в грубо нарушение на Закона за досиетата, касаещ само българските граждани.   Случай, който няма аналог в целия свят! Да предадеш хората, които са работили за сигурността на България. Да улесниш чужди контраразузнавания, поднасяйки им невиждан досега в тази професия щедър подарък! Да създадеш условия за дипломатически скандали. Няма такава държава! Стъпка с катастрофални последици– кой ще се съгласи след такова налудничаво действие, отстоявано от бившия министър на отбраната Ненчев, да сътрудничи въобще на българин?! Но точно този факт Плевнелиев го изтъква като най–голяма заслуга! Очевидно има нещо сбъркано и в разбирането му, що е то военно разузнаване и каква е ролята му.   Пак ли ни трябва „послушно лице” за удовлетворяване на нечии интереси? Водещата жуналистка правилно вметна: „Дали това няма да очертае пътя към ада?” Отговор не последва.    „Пътя към ада” си го постиламе ние сами, като избираме най–неподходящите хора. След това носим срама от международните им изяви, от последствията от влошени междудържавни отношения и поемане на несъгласувани с Народното събрание ангажименти, от поразиите им и във вътрешнополитически и икономически план. Онези, които натискат бутоните в НС трябва първо да са минали поне елементарни курсове във Военна академия, макар че на някои им липсват дори познания от учебника „Общество” в гимназиалния сегмент на образованието ни, ако съдим по изказвания и позиции, влизащи в противоречие с факта, че армията е основен стълб на държавността.   В противен случай, техните бутони ще приемат или отхвърлят решения, които наистина ще предопределят „пътя към ада”, каквото и да е влагала водещата журналистка в тези думи. А колкото по–дълго оставиш една нива да обрасва с плевели, толкова по–трудно ще я прочистиш или ще се наложи да смениш предназначението й, в случая от държава в нещо друго. ", "date": "2019.08.15", "title": "Симеон Николов: Явлението Плевнелиев и едно интервю, завършващо с „пътя към ада” "}
{"url": "http://epicenter.bg/article/Voennite-na-Tramp-hvarlyat-po-edna-bomba-i-ubivat-hora-na-vseki-12-minuti/190471/11/0", "text": "  Ние живеем в състояние на непрекъсната война, а изобщо не го усещаме. Докато спим, ядем, правим любов, притваряме очи от греещото в очите ни слънце, нечий дом, семейство, живот, тяло са разкъсвани на парчета от наше име.        На всеки 12 минути американските военни хвърлят мощни експлозиви със сила, която едва ли може да си представите. Това е странно, понеже ние официално не сме във война с нито една страна. И това би трябвало за означава, че не хвърляме нито една бомба, нали?    По дяволите, не! Вие правите обичайната грешка да обърквате нашия свят с някаква рационална, нормална реалност, в която нашият военно-промишлен комплекс е под контрол, музикалната индустрия се гради на заслуги и таланти, а хората се отнасят към климатичните промени като възрастни същества, а не заравяйки главите си в пясъка и опитвайки се да убедят себе си, че пясъкът край главите им не стана все по-горещ.    Вие мислите за рационален свят. Ние не живеем в него.    Вместо това ние живеем в свят, в който Пентагонът е изцяло извън контрол. По времето на президента Джорд Буш военните хвърлиха 70 000 бомби върху пет държави. Но от това огромно количество бомби само 57 бяха забелязани от международната общност.    Бюрото за разследваща журналистика съобщи, че по времето на президентстването на Обама е имало 563 военни удара, главно чрез дронове в Пакистан, Сомалия и Йемен, с които официално не е имало война. Фактът на бомбардирането на страни, с които не си във война не е само ужасяващо нарушение на международното и глобалните норми. То е и морално неприемливо, защото се казва, че това са превантивни удари за нещо, което някой би направил. И какви са резултатите от това? Според документи на ЦРУ само 2 % от хората, които са били убити в бомбардировките са влизали в списъка за превантивно убийство. 98 % са били напълно невинни. Може да си мислите, че това е ужасяващо. Но се оказва точно обратното, Обама влезе в елитната група на носителите на Нобелова награда за мир, за това че е убил огромно количество невинни хора.    И на това се гледа като на нещо нормално. Ако някой обикновен човек убие 980 души заради това, че има съмнения в поведението на 20 човека бихме го разглеждали като чудовище, а тук това не се и забелязва.    Обаче не се знае, че администрацията на Доналд Тръмп засрами всички предишни президенти с количеството на бомбите и убийствата си. Цифрите на Пентагона показват, че по времето на президенстването на Джордж Буш средно на ден са хвърляни в различни страни в света по 24 бомби, което прави 8 750 на година. По време на управлението на Обама са хвърляни по 34 бомби на ден или общо по 12 500 на година. А само са първата година на управлението на Тръмп са хвърляни средно по 121 бомби на ден, което прави годишно общо 44 096 бомби в различни страни над света, убиващи огромно количество невинни хора в ситуация на официален мир и без война.    По времето на Тръмп всеки час са хвърляни по пет бомби. Това означава, че средно на всеки 12 минути са взривявани хора, предмети, жилища.    И това, което е по-възмутително е, че по света се сее огромно количество смърт и разрушения, а за основните корпоративни медии това не съществува и те не правят журналистически разследвания. Говорят иначе за грешките на Тръмп. За това, че е расист, надут плондер, егоцентричен идиот, но не говорят за ужасяващите военни кланета на всеки 12 минути, при които 98 от 100 убити не са подозирани да имат вина за нещо.    Журналистът Уитни Уеб написа през февруари: “Шокиращо е, че над 80% от убитите никога не са идентифицирани изобщо и документите на ЦРУ показват, че те нямат представа кого са убили, избягвайки да съобщават за убити цивилни, говорейки просто, че бомбардираните са в зони, където има врагове.“    Почти никой в Конгреса или в Президентството не се опитва да ограничи хвърляните 121 бомби всеки ден. Почти никой във водещите медии не се опитва да накара хората да реагират на това.        Знаете ли къде удрят? Кого убиват? Защо? Сто двадесет и една бомби разкъсват на парчета живота на много семейства по света всекидневно.    Ние сме свирепа нация със свирепи военни и напълно некомпетентен управляващ елит. Правителството и военните, които подкрепяме в това общества, бивайки част от него, убиват хора на всеки 12 минути и като реакция няма нищо, освен призрачна тишина. Под нашето достойнство на хора и живи същества е да реагираме на това с мълчание. Това е престъпление срещу човечеството.      ", "date": "2019.08.15", "title": "Лий Камп: Военните на Тръмп хвърлят по една бомба и убиват хора на всеки 12 минути!"}
{"url": "http://epicenter.bg/article/Harchim-50--ot-dohodite-si-za-hrana-i-zhilishte--sochi-natsionalna-statistika/190480/11/0", "text": "Общият доход средно на лице от домакинство през второто тримесечие на 2019 г. е 1 547 лева, което е ръст от 4.9% спрямо същия период на 2018 г. Данните са на националната статистика. Най-висок дял в месечните приходи формира работната заплата (57.8%), следват пенсиите (27.6%) и самостоятелната заетост (6.2%). Статистиката отчита същевременно и увеличение на общия месечен разход, който през второто тримесечие е 1 402 лева, или с 5.3% спрямо същото тримесечие на 2018 година. В структурата на общия разход с най-голям относителен дял са разходите за храна (31.4%), следвани от разходите за жилище (15.5%), данъци и социални осигуровки (14.2%) и разходите за транспорт и съобщения (11.7%). Данните показват също, че през това полугодие се наблюдава увеличение в потреблението на месо - от 8.6 на 8.9 кг, и яйца - от 39 на 40 броя. При повечето хранителни продукти има намаление на консумацията. По-съществено намалява потреблението на: хляб и тестени изделия - от 21.3 на 20.4 кг, зеленчуци - от 19.0 на 18.0 кг, кисело мляко - от 7.9 на 7.5 кг, и плодове - от 8.9 на 8.5 килограма. Без промяна остава потреблението на месни произведения, сирене, зрял фасул и захар.", "date": "2019.08.15", "title": "Харчим 50% от доходите си за храна и жилище, сочи национална статистика"}
{"url": "http://epicenter.bg/article/NSI--Ikonomikata-na-Balgariya-bie-rekordi---3-3--za-vtoroto-trimesechie/190483/4/0", "text": "Ръст на икономиката на България от 3,3% през второто тримесечие на тази година показват данните на НСИ.    Така след като през миналата 2018 г. брутният вътрешен продукт на страната надхвърли за първи път в историята нивото от 100 млрд. лв., по всичко изглежда през тази, ще надскочи този рекорд.    За второто тримесечие на 2019 г. БВП в номинално изражение е 28,1 млрд. лв. Реализираната добавена стойност е 24,2 млрд. лeвa. Най-голям дял от БВП има крайното потребление – 76,3% или 21,4 млрд. лв. Инвестициите са на стойност близо 5,7 млрд. лв.    Външнотърговското салдо е положително. Износът на стоки и услуги се увеличава с 3,3%, а вносът намалява с 5,5%    Безработицата в България през второто тримесечие е рекордно ниска, като намалява с 1,3 процентни пункта спрямо същия период на 2018 г., до 4,2%.    Коефициентът на заетост на населението на възраст 15 - 64 навършени години пък е рекордно висок – 70,7%. Той се увеличава с 2,8 процентни пункта спрямо второто тримесечие на 2018 г. Общият брой на заетите е 3,26 млн.    Данните обаче показват наличие на устойчива структурна безработица. През второто тримесечие на 2019 г. продължително безработни от една или повече години са 84,5 хил. души, или 59,5% от всички безработни лица.    Трябва да се има в предвид и че икономически неактивните лица на възраст 15 - 64 навършени години са 1,17 млн., или 26.2% от населението в тази възрастова група. Те не се водят като част от работната сила. Участието в образование и обучение и личните или семейните причини са най-честите фактори за икономическа неактивност. По-голямата част от тези български граждани се издържат от семействата им или от роднини, работещи в чужбина.    На фона на икономическото оживление в България се покачва и инфлацията. През юли тя достига 2,9%, спрямо същия месец на миналата година. Най-много нарастват цените на храните, енергията и транспорта.", "date": "2019.08.15", "title": "НСИ: Икономиката на България бие рекорди  - 3,3% за второто тримесечие"}
{"url": "http://epicenter.bg/article/Rusiya-sprya-da-kupuva-svinsko-meso-ot-Balgariya-zaradi-afrikanskata-chuma-/190484/4/0", "text": "Русия ограничи доставките на живи прасета и свинско месо от България и Словакия заради африканската чума, предаде ТАСС.    Службата за ветеринарен и санитарен контрол Росселхознадзор е ограничила вноса от 9 август, като се уточнява, че това е временно решение.    Ограниченията за доставката не засягат някои продукти, които са преминали обработка по технология, гарантираща унищожаването на вируса на АЧС, предава БТА.    Росселхознадзор също така въведе временни ограничения за транзит на територията на Русия на свине от двете държави.", "date": "2019.08.15", "title": "Русия спря да купува свинско месо от България заради африканската чума "}
{"url": "http://epicenter.bg/article/Evakuiraha-250-choveka-ot-SPA-Hotel-vav-Velingrad-zaradi-pozhar/190422/3/0", "text": "50 човека са били евакуирани, заради пожар в СПА-хотел във Велинград, съобщиха от регионалната противопожарна служба в Пазарджик.   Сигнал за силно обгазяване в хотела е бил получен около 23 ч. в сряда вечерта.   Пристигналите на място противопожарни екипи са започнали незабавна евакуация на 200 гости на хотела и 50 човека персонал. Установено е, че пожарът е възникнал в сауните на СПА-центъра на хотела, откъдето е започнало и обгазяването.   При инцидента няма пострадали хора. След потушаване на пожара е установено, че огънят е унищожил две сауни и над 200 кв. метра стени са били опушени. Причините за избухването на пожара тепърва ще се изясняват.", "date": "2019.08.15", "title": "Евакуираха 250 човека от СПА-Хотел във Велинград заради пожар"}
{"url": "http://epicenter.bg/article/Pozharat-kray-Svishtov-e-ovladyan/190425/3/0", "text": "Овладян е пожарът, който се разрази снощи на бившото сметище край града. Това каза Светлин Михайлов, началник на Районната пожарна служба в крайдунавския град, предаде Радио „Фокус“ – Велико Търново.   Той допълни, че гасенето продължава и към този час, но дейностите на огнеборците са затруднени от силния вятър, който се разрази.   „На място има два екипа от пожарната, има доброволци от Общината, помощ осигуряват и колеги от Полски Тръмбеш“, коментира още началникът на РС „ПБЗН“ – Свищов.   По думите му пламъците са ограничени в района на сметището. Няма опасност пожарът да се разпространи в намиращите се в близост вилна зона и гора. Трудности при гасенето създават спецификата на терена – площта е голяма, сметището гори в дълбочина, има много отпадъци. Причините за възникване на инцидента ще се установяват, след като той бъде изцяло потушен.", "date": "2019.08.15", "title": "Пожарът край Свищов е овладян"}
{"url": "http://epicenter.bg/article/Inzh--Stoyan-Bratoev--Dete-skochi-na-relsite-na-metroto-zaradi-izpusnati-zarcheta/190440/3/0", "text": "Дете скочи на релсите на столичното метро, за да вземе изпуснатите си зарчета. Сигналът е подаден около 8 часа тази сутрин, а инцидентът е станал на метростанция \"Сердика II\", съобщи директорът на \"Метрополитен\" инж. Стоян Братоев, предаде Dir.bg .   По думите му, веднага е задействана аварийната схема за действие при подобни ситуации.   \"Изключихме напрежението, спряхме мотрисите за около 5 минути и извадихме зарчетата. Но заради такива инциденти сега със Столична община работим за поставянето на прегради и на метростанциите по първия и втория лъч на метрото\", допълни Братоев.   Директорът на \"Метрополитен\" съобщи, че обществената поръчка за поставяне на прегради първоначално на две станции с опция за още 10 е минала. В момента се очаква фирмите да представят документи и да бъде подписан договор.   Същевременно 19-годишният младеж, който произведе случаен изстрел вчера в района на метростанция \"Сердика\", ще бъде глобен за неправилно съхранение на оръжие, съобщиха от МВР. Инцидентът стана вчера в час пик около 18 ч. На място полицаите са установили, че младежът е служител на частна охранителна фирма. Той изпуснал законно притежавания си газов пистолет, докато е бързал да се качи на метрото. Докато тича към него пистолетът пада и възпроизвежда изстрел.", "date": "2019.08.15", "title": "Инж. Стоян Братоев: Дете скочи на релсите на метрото заради изпуснати зарчета"}
{"url": "http://epicenter.bg/article/Mazh-nabi-shofyor-na-gradskiya-transport-v-Sofiya--drugi-dvama-schupiha-staklo-na-avtobus/190465/3/0", "text": "Столични полицаи издирват мъж, ударил шофьор на градския транспорт, съобщиха от пресцентъра на МВР.   Днес, минути след полунощ, шофьор на автобус по линия 213 заявил в Седмо РУ, че няколко часа по-рано на автобусна спирка в района на ж.к. \"Младост\" направил забележка на пътник с агресивно поведение, който му нанесъл удар по лицето и избягал. Пострадалият е откаран в болнично заведение за оказване на медицинска помощ, където е прегледан и освободен за домашно лечение. Предприети са оперативно-издирвателни действия за установяване и задържане на нападателя. Работа по образуваната преписка продължава.   В столичното Второ РУ са задържани и двама мъже, счупили стъкло на автобус на масовия градски транспорт. Снощи, към 20.30 часа, във Второ РУ е получен сигнал, че в автобус, движещ се по линия 27, е възникнал скандал между двама от пътниците. На спирката в кв. \"Курило\" двамата слезли да се саморазправят и един от тях счупил стъклото на рейса. Задържани са с полицейска мярка до 24 часа, а по случая е образувано досъдебно производство.  ", "date": "2019.08.15", "title": "Мъж наби шофьор на градския транспорт в София, други двама счупиха стъкло на автобус"}
{"url": "http://epicenter.bg/article/Zhena-e-zaginala-v-katastrofa-na-AM--Trakiya-/190467/3/0", "text": "Жена е загинала в катастрофа между два автомобила на автомагистрала „Тракия“.   Това съобщиха от ОДМВР – Стара Загора, цитирани от радио Фокус.   Инцидентът е станал около 14.30 часа на автомагистрала „Тракия“ при км 214 в посока Бургас. Две коли, които са пътували една зад друга, са се сблъскали.   Загиналата жена е пътувала в първата кола. Няма информация за други ранени по време на инцидента.", "date": "2019.08.15", "title": "Жена е загинала в катастрофа на АМ „Тракия“"}
{"url": "http://epicenter.bg/article/Lipsata-na-kvorum-otlozhi-osvobozhdavaneto-na-Lalov-kato-sadiya-/190473/3/0", "text": "  Председателят на Върховния касационен съд (ВКС) Лозан Панов допусна пореден (умишлен) гаф при ръководенето на Съдийската колегия на Висшия съдебен съвет (ВСС). По този начин обаче ВСС бе въвлечен в политическата провокация, която съдията от Софийския районен съд (СРС) Методи Лалов умишлено реши да инициира на кадровия орган още преди две седмици.    На 1 август, когато вече съдебната власт бе в регламентираната си годишна ваканция, Лалов театрално поиска от ВСС да бъде освободен от съдебната власт, считано от 2 септември. Лалов обяви подаването на оставка във фейсбук. По-късно политиканстващият от две години магистрат обясни, че възнамерява да се кандидатира на предстоящите местни избори, а както вече е ясно, той щял да води листата на общинските съветници на коалицията от \"Да, България\", ДСБ и Зелено движение, активно подкрепяни от медиите на подсъдимия олигарх Иво Прокопиев, както и от тези на издателите-бизнесмени Огнян Донев и Сашо Дончев. Освен политическите амбиции, зад решението на Лалов да напусне набързо съдебната система, се крият опасенията му, че той може да получи тежко дисциплинарно наказание по двете висящи производства срещу него, които ВСС предстои да приключи.    За да бъде освободен Лалов като съдия, ресорната колегия на ВСС трябва да приеме формално решение. Миналата седмица председателстващият и определящ дневния ред на заседанията на Съдийската колегия Лозан Панов, изненадващо насрочи извънредно събиране на кадровиците за 15 август. Това Панов е направил с ясното съзнание, че мнозинството от членовете на Съвета са в редовния си платен годишен отпуск, известен още преди Лалов да решава да обяви политическите си амбиции в разгара на съдебната ваканция. Заради това в четвъртък в 13.45 часа Панов откри мониторите в заседателната зала на Съвета, за да се види, че в нея присъстват той и кадровиците - Вероника Имова, Даниела Марчева и Красимир Шекерджиев. Любопитно е, че дори най-близките до председателя на ВКС членове на ВСС - Атанаска Дишева, Олга Керелска и Цветинка Пашкунова, които по традиция гласуват в синхрон с Лозан Панов, този четвъртък също отсъстваха от извънредното заседание на колегията. Логично заседание нямаше, но от изказване на Имова се разбра, че Лалов и Панов съзнателно са решили да въвлекат ВСС в политическата провокация, вероятно, за да подпомогнат бъдещата кариера като кандидат за общински съветник на районния съдия. Вероника Имова подчерта, че от членовете на ВСС единствено тя и Шекерджиев не са били в предварително известен платен годишен отпуск, а Марчева го е прекратила, защото този четвъртък е била в столицата.    В крайна сметка Лозан Панов пренасрочи извънредното заседание на ВСС за 30 август, когато кадровиците отново ще се занимават с политическите амбиции на Лалов. Новоизлюпеният магистрат-политик катастрофално се провали преди две години, когато много искаше да бъде избран за член на ВСС от професионалната квота, т.е. от съдиите.    Плюсът от липсата на кворум този четвъртък е отстрочката, която Лалов получава, преди, считано от 2 септември, да се впусне в надпревара за \"народната любов\", да отговори на очакванията на колегите му от Софийския районен съд, които се надяват той да довърши работата като магистрат. Оказва се, че от 5 август на Методи Лалов вече не се разпределят нови дела. В същото време като съдия Лалов има 122 ненаписани дела, както и други 134 висящи дела, които вероятно ще се наложи да бъдат поети от други състави и респективно да започнат отначало.    Не би било изненада, ако вече или всеки момент, Лалов използва създалата се ситуация, основен принос за която имат той и Лозан Панов, за да се опита да си направи популистки политически ПР, като за пореден път атакува работата на ВСС и да опита отново да влезе в ролята на жертва. Може би така съдията е решил да отклони вниманието на обществото и от още един факт - солидното възнаграждение, което Лалов се очаква да получи при напускане на съдебната система, при това на фона на неприключили дисциплинарни производства, едното от които дори включва и предложение за дисциплинарно уволнение.    По някаква много странна случайност, докато Съдийската колегия на ВСС очаквано не събра кворум, кандидатурата на Методи Лалов като водач на листата за общински съветници в София за предстоящите местни избори бе анонсирана от съпредседателя на \"Демократична България\" Атанас Атанасов.    Така най-ревностните \"защитници\" на разделението на властите демонстрираха неговото погазване - действащ съдия, който според Етичния кодекс на българските магистрати няма право на политическа дейност, е промотиран за изборна длъжност.    Този факт е достатъчно основание ВСС вместо да освободи Лалов по негова молба, да стартира поредна дисциплинарка и да го лиши от \"бонуса\" при напускане на съдебната система.", "date": "2019.08.15", "title": "Липсата на кворум отложи освобождаването на Методи Лалов като съдия "}
{"url": "http://epicenter.bg/article/DNSK-obzhalva-reshenieto-na-sada-po-kazusa--Zlaten-Vek-/190481/3/0", "text": "Дирекцията за национален строителен контрол, чрез Административен съд – София град, внесе касационна жалба до Върховния административен съд на Република България във връзка с решението на Софийския административен съд по казуса „Златен век“, съобщиха от пресцентъра на ДНСК.   С Решение № 5229/30.07.20190 г. на Административен съд – София град, постановено по административно дело № 4829/2019 г., съдът отменя като незаконосъобразна заповед РД-08-1/15.04.2019 г. на началника на ДНСК, с която е наредено спиране заради нарушения на строежа на сградата „Златен век“. С нея е наредено спиране и на незаконен строеж на изкоп/насип в съседен имот за обществено обслужване, подземен гараж и трафопост, извършвани от „Артекс инженеринг“ АД.   ДНСК счита, че е нарушен материалният закон.   За да постанови решението си съдът е приел, че са допуснати административно-производствени правила, които са в противоречие с материално-правните разпоредби и несъответствие с целта на закона.   ДНСК обжалва тези изводи на съда с доказателствения материал по делото в неговата цялост.", "date": "2019.08.15", "title": "ДНСК обжалва решението на съда по казуса „Златен Век“"}
{"url": "http://epicenter.bg/article/Namushkaha-otets-Ivan-ot-Novi-han-pri-skandal-v-priyuta-/190475/3/0", "text": "Родител, чието двегодишно дете е настанено в приюта на отец Иван в Нови хан, нападна с нож свещеника. При мелето пострадал още един 35-годишен мъж, който е наръган в гърба и е откаран в болница.  Там е бил превързан и по свое желание се е върнал в приюта.   На място незабавно са изпратени служители на РУ-Елин Пелин, които установили, че под въздействието на алкохол и наркотични вещества, 26-годишният е нанесъл лека порезна рана в областта на плешката на работещ в приюта мъж, който се е опитал да го отпрати. Лека порезна рана по ухото е получил и отец Иван, който също се притекъл на помощ, съобщиха от МВР.    Извършителят - криминално проявен, опитал да избяга, но е задържан за 24 часа. Образувано е досъдебно производство. Процесуално-следствените действия продължават и към момента.   По неофициална информация на Канал 3 детето било в приюта заради тормоз, а бащата първо се скарал с майката, след което се нахвърлил на друг обитател на приюта.   Без опасност за живота е намушканият 35-годишен мъж, който има порезна рана в лявата част на гърба. Очаква се всеки момент да бъде транспортиран и приет в Спешното отделение на болницата и самият Отец Иван. По предварителна информация той също е пострадал и има порезна рана, съобщиха от пресцентъра на болничното заведение.", "date": "2019.08.15", "title": "Пиян мъж намушка отец Иван от Нови хан при скандал в приюта "}
{"url": "http://epicenter.bg/article/Izpalnitelnata-komisiya-na-GERB-utvardi-kandidatite-za-kmetove-na-Ruse--Plovdiv-i-Haskovo/190448/2/0", "text": "На свое заседание днес Изпълнителната комисия на ГЕРБ се запозна с проведени номинационни събрания за кандидати за кметове и   съобщиха от пресцентъра на ПП ГЕРБ.   В момента Иванова е директор на Професионалната гимназия по облекло в града. Тя е магистър по „Автоматизация на производството“ от РУ „Ангел Кънчев“. Освен това през 2018 г. е отличена с наградата „Директор на годината“ на Синдиката на българските учители, притежава и грамота „Посланик на Русе“ за високи постижения и принос към подобряването на имиджа на Русе и утвърждаването му като модерен и културен европейски център. Присъдено ѝ е и почетното отличие „Неофит Рилски“ за дългогодишна цялостна високопрофесионална трудова дейност в системата на народната просвета на МОН.   На същото заседание членовете на ИК на ГЕРБ  . В момента Димитров е областен управител на Пловдив. Той е завършил Пловдивския университет „Паисий Хилендарски“ като бакалавър по „Спортна икономика“, след което защитава магистратури по „Психология“, „Публична администрация“ и „Финансов мениджмънт“. Димитров е награден от министъра на отбраната с медал за принос към Министерството на отбраната, а през 2015 г. е отличен с най-високото църковно отличие „Св. Апостол Ерм“. Той е и дългогодишен състезател по баскетбол, а от 1994 г. до 2007 г. президент на БК „Академик“ - Пловдив. Иван Тотев остава областен координатор на ГЕРБ в града.   . В момента той е областен управител на Хасково. Дечев е магистър по \"Автоматика и системотехника\" от пловдивския филиал на Техническия университет в София. Работил е в ДФ „Земеделие” – Хасково, бил е и общински съветник в Хасково.  ", "date": "2019.08.15", "title": "Изпълнителната комисия на ГЕРБ утвърди кандидатите за кметове на Русе, Пловдив и Хасково"}
{"url": "http://epicenter.bg/article/Arh--Borislav-Ignatov-e-kandidatat-na--quot-Demokratichna-Balgariya-quot--za-kmet-na-Sofiya/190449/2/0", "text": "Архитект Борислав Игнатов е кандидатът на коалиция \"Демократична България\" за кмет на София.   Кандидатурата му бе обявена официално на \"Езерото с лилиите\" в Борисовата градина от лидерите на трите партии в коалицията - Христо Иванов, Атанас Атанасов и Борислав Сандов.   Това е стъпка от нашата политическа битка за промяна на България, заяви Атанас Атанасов, лидер на ДСБ. \"Ние създадохме това политическо обединение като алтернатива на порочния корупционен модел на управление на страната. Битката за София е изключително важна, защото този модел, който ние нарекохме \"Борисовата държава\"  беше създаден в столичната община и оттук трябва да започне неговото разграждане\", изтъква Атанасов.   \"Дали това е просто едно състезание за това кой да седне на стола на градоначалника? Това не е изборно обещание, а изборни политики\",  изтъкна съпредседателят на Обединение \"Демократична България\" Христо Иванов.    Борис Сандов посочи, че Игнатов има качествата, експертизата и желанието за промяна на София. Когато гражданите на София чуят нашата програма, биха пожелали именно това да се случи на София.  ", "date": "2019.08.15", "title": "Арх. Борислав Игнатов е кандидатът на \"Демократична България\" за кмет на София (ВИДЕО)"}
{"url": "http://epicenter.bg/article/Krast-ot-oblatsi-v-nebeto-nad-Balgariya-se-poyavi-na-Golyama-Bogoroditsa--Snimki-/190451/2/0", "text": "Облачен кръст се образува в небето над България навръх големия християнски празник Успение Богородично, пише Нова.тв   Facebook страницата Meteo Balkans публикува снимка от сателит, на която се вижда интересното природно образувание.", "date": "2019.08.15", "title": "Кръст от облаци в небето над България се появи на Голяма Богородица (Снимки)"}
{"url": "http://epicenter.bg/article/Dots--Stoycho-Stoychev--Kmetat-e-kato-domoupravitel--tryabva-da-e-razvartyan-stopanin/190452/2/0", "text": "„Мистерията за бъдещия местен вот все още е доста плътна, тъй като основните кандидати не са се заявили. Знаем, че местните избори са мажоритарни. Управляващите от ГЕРБ ще изчакат до последно с обявяване на кандидатурата. Същото ще направят и от БСП. Така ще искат да се предпазят от традиционния черен пиар, който съпровожда всякакви избори“. Това каза пред БНР политологът доц. Стойчо Стойчев.   Според него генералният проблем на всички партии в България е липсата на читави кандидати за кметове:   „Хората, които имат ресурс или потенциал, като че ли не искат да се занимават с политика. В момента, в който се захванат с тази работа, веднага биват подложени на очерняща кампания и атаки, губят престиж и доброто си име. Качествените хора се отдръпнаха от политиката. На тяхно място идват хора, които имат амбиции, но като качества са по-посредствени“.   В предаването „12+4“ доц. Стойчев сравни длъжността кмет с тази на домоуправител:   „Не е важно да си високо морален или да си голям интелектуалец, а е важно да можеш да се оправяш с ежедневни битовизми, което не всеки човек може да прави, трябва да е развъртян стопанин. Такива хора останаха твърде малко в България“.", "date": "2019.08.15", "title": "Стойчо Стойчев: Генералният проблем на партиите у нас е липсата на читави кандидати за кметове"}
{"url": "http://epicenter.bg/article/Maya-Manolova--Nalaga-se-az-i-moyat-ekip-da-svarshim-rabotata-na-ministara-na-zdraveopazvaneto/190453/2/0", "text": "Налага се аз и моят екип да свършим работата на министъра на здравеопазването. Това каза пред журналисти омбудсманът Мая Манолова след среща с организациите на медицинските сестри, акушерките, лекарските асистенти и фелдшерите, рехабилитаторите и кинезитерапевтите, на която обсъдиха законопроект за съсловните организации на медицинските специалисти, предаде Агенция „Фокус“.   \"Социологически изследвания не коментирам, никога не съм коментирала и няма да коментирам в бъдеще. Има много лица, от които се очаква да го правят. От мен - не!\" Думите ѝ са в отговор на въпрос дали ще се кандидатира за кмет на София.    \"Днешната тема е много по-важна. Тя е важна за 32 000 медицински специалиста в България и за тяхната възможност да членуват в съсловни организации.    Днес тя обсъжда в институцията законопроектът за съсловните организации на медицинските специалисти.    \"Очаква се следващата седмица да внеса Закона за съсловните организации в парламента\", коментира Манолова след срещата.    \"Искането за създаване на Закон за съсловните организации на медицинските специалисти по професии е едно от основните искания на протестите\", каза Мая Манолова. По думите й, това искане е обявено официално още на първите протести през месец март.   \"Беше поет ангажимент от министъра на здравеопазването, че ще предложи такъв проект до 20 април за обществено обсъждане и след това ще го внесе в парламента, но за съжаление няма никакво действие от страна на властта\", заяви омбудсманът. Тя добави, че се налага с екипа и да изготвят такъв проект и да свършат работата на министъра на здравеопазването.   Медицинските специалисти на срещата бяха единодушни, че изготвянето на такъв закон е наложително и изказаха своите благодарности на омбудсмана Мая Манолова, като заявиха, че ако тя се кандидатира за кмет на София, ще я подкрепят, както тя ги е подкрепила. Те обявиха още, че на 11 септември ще започнат протест пред Народното събрание и няма да си тръгнат, докато не бъдат приети техните искания и не бъде приет Законът за съсловните организации.   Очаква се следващата седмица да внеса Закона за съсловните организации в парламента, каза още омбудсманът.   \"Темата на днешното обсъждане са промените в Закона съсловните организации на медицинските специалисти\", каза Манолова.   Тя добави, че вече е минало обсъждането необходимите промени с Българската асоциация на професионалистите по здравни грижи. \"Изготвила съм проект с моя екип и с участието на представители на различни професии в здравеопазването. Основните промени, които предлагаме, са възможност за създаване на съсловни организации на регулираните медицински професии по професии, възможност за избор в коя организация да членуваш, задължителност на членството, защото става дума за регулирани професии, както и критерии за представителност на тези съсловни организации, тъй като те ще изпълняват и публични функции\", поясни омбудсманът.   Тя заяви, че тези предложения вече са обсъдени със сега съществуващата съсловна организация на всички медицински специалисти.", "date": "2019.08.15", "title": "Мая Манолова: Налага се аз и моят екип да свършим работата на министъра на здравеопазването"}
{"url": "http://epicenter.bg/article/Arheolozi-otkriha-nova-tsenna-nahodka-na-Kaliakra--snimki-/190457/2/0", "text": "При редовните археологически проучвания на Калиакра е открито богато погребение от XIV век на неизвестен до момента аристократ – Господин Георги Палеолог.   Разкопките се провеждат под научното ръководство на доц. д-р Бони Петрунова, директор на Националния исторически музей. Тя проучва средновековната морска столица на България от 2004 година. Финансирането на разкопките през 2019 година е от Министерство на Културата и Община Каварна, съобщи БГНЕС.   За последните 16 сезона са откривани множество богати погребения на калиакренската аристокрация, но за пръв път се открива погребение на наследник на Палеолозите, Господин на Калиакра и вероятно родственик на Балик и Добротица (известни в историята като владетели на Добруджанския деспотат през XIV век).   В гроба археологическият екип разкри богати дарове, които дават възможност да се възстанови ритуала по изпращането на младия покойник. Погребението е извършено през втората половина на XIV век, като ямата е оформена върху скалата с ограждане от камъни. Благородникът е бил положен в ковчег, от който има добре запазени следи. Лицето му е било покрито с луксозна материя, върху тялото му са поставени дарове и стъклен съд, в който според тогавашните вярвания са се събирали сълзите на оплаквачките.   Най – впечатляващият предмет от гробните дарове е масивен златен пръстен, който разкри името на погребания – Георги, както и знатното му потекло. Пръстенът е от известния „Калоянов тип“, но с много по–детайлна и изящна украса по халката, изображение на гълъб, надпис и монограм на императорската фамилия в Константинопол.   Проучванията на средновековния некропол ще продължат до края на август, като през 2019 година Националният исторически музей ще публикува каталог на миналогодишната находка от Калиакра –„Татарска плячка“, която съдържа 950 предмета от злато и сребро.", "date": "2019.08.15", "title": "Археолози откриха нова ценна находка на Калиакра (снимки)"}
{"url": "http://epicenter.bg/article/S-uspeh-priklyuchi-parvata-operatsiya-na-gigantska-mozachna-anevrizma-v-UMBAL--SV--Ivan-Rilski-/190459/2/0", "text": "Двете интервенции на гигантски аневризми, осъществени от германския топ неврорентгенолог проф. Ханс Хенкес и доц. Станимир Сираков в УМБАЛ „Св. Иван Рилски“ приключиха успешно.Това съобщиха от пресцентъра на УМБАЛ \"Св. Иван Рилски\".   „Към момента и двамата пациенти са будни и в добър тонус. Първият пациент, опериран сутринта, дори поиска да се храни, което е чудесен знак“, коментира сложните операции доц. Сираков.   Първият пациент беше 54-годишен мъж с гигантска фузиформена аневризма на базиларната артерия в мозъка (вретеновидно разширение по цялото протежение на мозъчния съд), която крие огромен риск от усложнения по време на интервенцията.   Според проф. Хенкес, който на няколко пъти е консултирал пациента, рискът той да загине по време на операцията се е изчислявал на 30%. Ако не бяха предприети действия обаче, вероятността болният да умре до края на годината е била 60%. (За сравнение, при по-обикновените случаи операцията крие около 1,5-2% риск от фатални усложнения. 30% означава, че всеки трети с такава аневризма е загинал). За да го спасят, проф. Хенкес и доц. Сираков поставиха 11 стента в центъра на аневризмата, като по този начин изградиха нов съд.   „30 години съм посветил на този род интервенции. Оптимистичен съм за изхода на операцията и възстановителния период на пациента. Преди десет години не разполагахме с тези съвременни технологии, които днес значително улесняват работата ни. Много се радвам за възможността да гостувам на УМБАЛ „Св. Иван Рилски“ по покана на доц. Сираков и на това, което ще ви демонстрираме днес на живо“, заяви проф. Хенкес пред аудиторията от лекари и журналисти, която наблюдаваше операцията на живо.   Интервенцията е нещо, което рядко може да се наблюдава – не само в България, но и в световната практика, и беше предавана на живо в Аулата на УМБАЛ „Св. Иван Рилски“.   Десетки специалисти от различни болници в България проследиха какво правят проф. Хенкес, който е един от тримата най-добри неврорентгенолози в света, и доц. Сираков, който ръководи Референтният център по мозъчно-съдови заболявания в УМБАЛ „Св. Иван Рилски“.   Вторият случай също беше силно комплициран, макар и не толкова рисков. Пациентката беше 61-годишна жена, която вече веднъж е била третирана от екипа на доц. Сираков, тъй като аневризмата й е била пред спукване.   „Тогава я третирахме в състояние на спешност с койлове, което реши проблема за момента, но не и за в бъдеще. Затова сега, заедно с проф. Хенкес, поставихме 1 стент, който ще покрие входа на аневризмата и ще я изолира. Тази операция също е много рискована, макар и не колкото първата (рискът пациентката да не издържи операцията или да почине след това е 10%), затова предпочетохме в този момент до нас да е проф. Хенкес“, обяснява единственият сертифициран български неврорентгенолог - доц. Станимир Сираков.   Двамата пациенти са настанени в реанимацията на болницата, където ще бъдат под 24-часово наблюдение в следващите няколко дни. Около месец е критичният период за първия пациент. А иначе самото възстановяване трае между 3 и 6 месеца. В този период, във всеки момент състоянието на пациентите може да се влоши. Затова, дори да нямат конкретни оплаквания, на пациентите се правят контролни прегледи на третия и на шестия месец. Чак половин година след интервенцията може да се каже със сигурност, че опасността е преминала.   „Обикновено в този момент казваме на пациента: от тук насетне не очакваме влошаване от сегашното ви състояние“, обяснява доц. Сираков.   Проф. Ханкес беше в България по покана на УМБАЛ „Св. Иван Рилски“. Идването му у нас спести на НЗОК над 300 000 лева, които иначе трябваше да бъдат дадени за лечение в чужбина, при това само на единия пациент.   Съвместната интервенция беше и ценен опит за десетките специалисти от други болници, които проследиха на живо в Аулата на УМБАЛ „Св. Иван Рилски“ какво правят двамата корифеи в областта на неврорентгенологията.   В България годишно се откриват около 250-300 аневризми. 142 пациенти с такава диагноза са били лекувани в УМБАЛ „Св. Иван Рилски“ през миналата година. От началото на 2019 година до сега случаите са над 150. Само 2 от тях са били оперирани, останалите са третирани ендоваскуларно, каквато е и световната тенденция.", "date": "2019.08.15", "title": "С успех приключиха и двете операции на гигантски аневризми в УМБАЛ „СВ. Иван Рилски“"}
{"url": "http://epicenter.bg/article/Oshte-dvama-dushi-sa-zarazeni-sas-zapadnonilska-treska-u-nas/190462/2/0", "text": "Националната референтна лаборатория по предавани с кърлежи инфекции към Националния център по заразни и паразитни болести потвърди лабораторно два случая на западнонилска треска, съобщиха от Министерството на здравеопазването.   В единия случай се касае за внос на инфекцията от Кипър. Заболелият е български гражданин на 48 г. от област Пазарджик, строителен работник, пребивавал последните 2 месеца и развил клинични симптоми на заболяването в Кипър. При пристигането си обратно в България е с повишена температура, световъртеж и отпадналост и веднага е хоспитализиран в МБАЛ – Пазарджик. Другият заболял е мъж на 41 г. от гр. София, който е хоспитализиран с неврологична симптоматика в столично лечебно заведение за болнична помощ. Проведено е епидемиологично проучване на случаите и са изяснени механизмите и мястото на заразяване.   Западнонилската треска не се предава от човек на човек и болният не е опасен за живеещите с него лица. Основните мерки за превенция се състоят в намаляване риска от ухапване от комари, които са основните преносители на заразата.", "date": "2019.08.15", "title": "Още двама души са заразени със западнонилска треска у нас"}
{"url": "http://epicenter.bg/article/Kaloyan-Pargov--Sofiyskite-podlezi-se-nuzhdayat-ot-remonti--a-ne-ot-proverki/190477/2/0", "text": "Софийските подлези се нуждаят от ремонти, а не от проверки.    Това каза лидерът на БСП – София Калоян Паргов по повод инцидента, при който възрастна жена пострада в подлез на бул. „България“, съобщиха от пресцентъра на партията. „Този случай отново извади на показ нелицеприятното състояние на тези съоръжения. Хората, когато има възможност, избягват да ги използват, защото са мръсни, порутени, труднодостъпни за детски и инвалидни колички, тъмни и опасни – във всяко едно отношение“, заяви Паргов.    Според него проявите на вандализъм също не се борят с проверки. „Нужна е превенцията. А тя се осъществява, чрез видеонаблюдение и добро осветление на подлезите. Нищо сложно и неизпълнимо. Въпрос на управленска воля и желание за решаване на проблемите на града“, категоричен е председателят на групата на социалистите в СОС.    „Назначените от кмета Фандъкова проверки са чисто и просто едно измиване на ръцете и бягство от отговорност, за пореден път. Жалко е, градоначалникът на столицата вечно върви след събитията и търси оправдания за несвършената работа“, посочи Калоян Паргов.  ", "date": "2019.08.15", "title": "Калоян Паргов: Софийските подлези се нуждаят от ремонти, а не от проверки"}
{"url": "http://epicenter.bg/article/Gen--Botsev-zaminava-za-Severna-Makedoniya--sreshta-se-s-prezidenta-Stevo-Pendarovski/190478/2/0", "text": "Началникът на отбраната генерал Андрей Боцев заминава утре, 16 август, на тридневно официално посещение в Република Северна Македония. Това съобщиха от пресцентъра на Министерство на отбраната.   В рамките на визитата генерал Андрей Боцев ще се срещне с президента на западната ни съседка Стево Пендаровски и министъра на отбраната Радмила Шекеринска, както и със своя колега – началника на Генералния щаб на Армията на Северна Македония генерал-лейтенант Васко Гюрчиновски.   В състава на делегацията са включени директорът на Щаба на отбраната генерал-майор Красимир Кънев и заместник-командирът на Военновъздушните сили бригаден генерал Петьо Мирчев. ", "date": "2019.08.15", "title": "Ген. Боцев заминава за Северна Македония, среща се с президента Стево Пендаровски"}
