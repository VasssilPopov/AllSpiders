{"url": "http://epicenter.bg/article/Mustafa-Karadaya--Formulata-na-upravlenie-ne-e-dobra-za-stranata-/160185/2/0", "text": "Формулата на управление не е добро за страната, заяви лидерът на ДПС Мустафа Карадайъ в предаването \"Панорама\" по БНТ.   Държавността липсва! Виждаме високомерие, граничещо с арогантност, ситуацията е тревожна, убеден е лидерът на ДПС. Държавността е в криза, на нас най-важно е реанимация на държавността, подчерта Карадайъ.   Той се върна към вота на недоверие по темата сигурност и заяви, че ГЕРБ са избягали от дебатите.      ", "date": "2018.07.27", "title": "Мустафа Карадайъ: Формулата на управление не е добра за страната!"}
{"url": "http://epicenter.bg/article/Borisov--Nashata-sila-e-da-pokazvame-napravenoto--Praznodumstvoto-go-ostavyame-za-drugi-/160142/2/0", "text": "Без Господ нищо не може да се направи. Полагаме всякакви усилия и виждате каква хубава църква се е получила. Минахме през 2000 души и всички казаха, че им харесва. На жълтите павета, важно е какво казват, но е важно и в цялата страна какво говорят хората.  Това заяви премиерът Бойко Борисов в град Бяла, Русенско, където откри православния храм \"Св. Пантелеймон\", първият новопостроен от 100 години насам в района.   \"Никога не са давани толкова пари за учители, за заплати, за инфраструктура, за ремонти, за строежи. Безработицата е рекордно ниска. Ясно е, че на никой не му стигат доходите. И на мен не ми стигат. Милиардер да питате, и той ще ви каже, че не му стигат парите. Аз съм сигурен, че и в частния сектор ще почнат да вдигат парите, защото ще искат да си запазят кадрите си. Вярата ми помага много. Богословие мога да изкарам. Нашата сила е да показваме направеното. Празнодумството го оставяме за други\", каза още той.   \"Знаете, че патриархът не е много добре. Той плака, когато му казах, че ще правим тази църква\", каза премиерът.  \"Да не говорим, че трябват още 300 000 за катедралата във Варна. Тези хора идват заради вярата в Господ, не можем да ги накараме насила да дойдат. На нас празнодумството не ни е присъщо\", допълни Борисов. И още: \"Дадохме и 1 милион за Троянския манастир. С 3 мога да мина, но богословие мога да завърша\".   \"Правихме и грешки, всички в парламента. Заради газовата директива ние бяхме докарали преговорите докрай. И парламентът по някой път си променя на 360 градуса мнението. Понеже държавата ни е обща, когато има по-добро решение, изобщо не е страшно да си промениш предишното. Единствената ми забежка е относно личните коментари и обиди, иначе споровете, дискусията - това е прекрасно, защото има реална опозиция, реално мнозинство\", коментира премиера сблъсъците в парламента.   Премиерът коментира и темата за чумата. \"Водиха се много спорове, мина се прага на доброто възпитание. Помните миналия петък какво постигнахме - споразуменията за бежанците. Справихме се с този бич, който в момента цепи Европа по шевовете. Това е заради приятелството ни с Турция. В момента Порожанов е по границата. Изпратил съм полицаи, за да се опитаме да предотвратим чумата по свинете\".   Борисов коментира и края на парламентарния сезон. \"Преминахме през много изпитания, но свършихме и много работа. Видяхте миналия петък споразумението за бежанците. Сега Румен Порожанов е по границата и организира патрули, за да спрем чумата по свинете. Правихме и грешки, но в един парламент е така, понякога се допускат грешки и се променя мнението на 360 градуса. Това се случва навсякъде по света. Няма такъв, който да казва моето мнение е единственото и правилното. Единствената забележка, която бих си позволил да направя е за личните нападки. Споровете, дебатите са хубаво нещо. Не трябва да има жълти глупости и компроматни войни. Те остават една горчива, жлъчна обида и всеки се стреми рано или късно да си го върне. Това не е добре\", категоричен беше министър-председателят.    \"Не съм излизал в отпуска в последните 17 години - когато съм бил премиер, кмет или главен секретар\", каза още Борисов. \"Ето сега с трите закона се опитваме да решим проблема на хората с увреждания. И днес разговарях с Мая Манолова. Искам като седнем на една маса и да кажем - на базата на по-добрата събираемост можем да отделим 50 - 100 млн. Догодина, ако приходите в хазната са още повече, ще можем и повече да отделим. За това искам в понеделник, защото ние няма да излизаме отпуска, никога не съм излизал отпуска, да седнем и да говорим. Готов съм да работя и да се разберем - това можем да дадем тази година, това позволява бюджета. Другото е да обясним - замразяваме заплатите и пенсиите, или спираме \"Хемус\" и даваме тука\", разкри Борисов.    ", "date": "2018.07.27", "title": "Борисов: Нашата сила е да показваме направеното. Празнодумството го оставяме за други! (ВИДЕО)"}
{"url": "http://epicenter.bg/article/Potvardeno--KS-reshi--Istanbulskata-konventsiya-ne-otgovarya-na-konstitutsiyata-/160145/2/0", "text": "  Това е решил конституционният съд с осем на четири гласа. Решението на съда означава, че спорният документ няма да влезе в парламента.    посочва сайтът Lex.bg. Истанбулската конвенция би наложила в България да се създадат процедури, осигуряващи правно признаване на пол, различен от биологичния, в разрез с Конституцията, се казва в решението на Конституционния съд.   „ “, пише КС.  Той посочва, че Конституцията и цялото българско законодателство е изградено върху разбирането за бинарното съществуване на човешкия вид. „ “, заявява КС.  В решението се казва още, че традиционно човешкото общество се изгражда върху половата бинарност – т.е. съществуването на два противоположни пола, всеки от които е натоварен със специфични биологични и социални функции и отговорности. „ “, се казва още в решението.  То стъпва и на конституционната дефиниция за брак – „…доброволен съюз между мъж и жена“. „Конституционната уредба на брака е изградена върху разбирането за съществуването на два биологично определени пола – мъжки и женски. Определяйки брака като доброволен съюз между мъж и жена, Конституцията издига различния биологичен пол в императив към встъпващите в брак. Разбирането за брака като връзка между мъж и жена е вкоренено дълбоко в българското правосъзнание и в този смисъл е в основата на конституционната уредба“, заявява мнозинството в КС.  И продължава: „ “.  Конституционният съд посочва, че проблемът на българската конституция не съответства разпоредбите на чл. 3, буква „в“ и на чл. 4, § 3 от конвенцията. Те обаче са носещи за смисъла на международния договор в неговата цялост и тъкмо по отношение на тях конвенцията не допуска резерви.                                         Р Е Ш Е Н И Е № 13 София,  27  юли 2018 г.     Конституционният съд в състав: Борис Велчев – председател, членове: Цанка Цанкова, Стефка Стоева, Румен Ненков, Кети Маркова, Георги Ангелов, Анастас Анастасов, Гроздан Илиев, Мариана Карагьозова-Финкова, Константин Пенчев, Филип Димитров, Таня Райковска при участието на секретар-протоколиста Гергана Иванова разгледа в закрито заседание на  27  юли 2018 г. конституционно дело № 3/2018 г., докладвано от съдия Анастас Анастасов.    Производството е по реда на чл. 149, ал. 1, т. 4, предложение първо от Конституцията на Република България (Конституцията).    Делото е образувано на 08.02.2018 г. по инициатива на 75 народни представители от 44-то Народното събрание. Народните представители изтъкват „социалната и обществена значимост на Конвенцията, големият публичен интерес и високата степен на политическа ангажираност на обществото“, които са ги мотивирали да сезират Конституционния съд.  Вносителите на искането излагат, че в Народното събрание са постъпили и продължават да постъпват, както положителни, така и отрицателни становища относно Конвенцията. Според народните представители в отрицателните становища се поддържа, че чрез този международен договор се въвеждат понятия несъвместими с българския обществен ред и непознати в националната ни правна система, като съдържанието, което се влага в разпоредбите на Конвенцията е различно от общоприетото и традиционното. Според вносителите, в повечето от изразените отрицателни становища, основните доводи за несъответствие с Конституцията са във връзка с разпоредбите на чл. 3, б. „в”, чл. 12, § 1 и чл. 14, § 1 от Конвенцията и употребените в тях изрази: „…  „социално изградени роли“, „стереотипни роли“, както и терминът „джендър“ като обективни елементи от съдържанието на понятието „пол“…“, в смисъл съвместими ли са с Конституцията, в това число и с разпоредбата на чл. 46, ал. 1 от основния закон в контекста на дефиниране на „трети пол“ и създаване на възможност за сключване на еднополови бракове.   Вносителите посочват още, че съпоставката на използваните в Конвенцията термини и изрази със съдържанието на конституционните разпоредби и преценката по същество за съответствие на целите, съдържанието и характерът на Конвенцията с Конституцията е от компетентността на Конституционния съд в контекста на това дали и доколко изпълнението на произтичащите от Конвенцията задължения за Република България е съвместимо с Конституцията на страната.   С определение от 20.03.2018 г., съдът е допуснал искането за разглеждане по същество и е конституирал заинтересувани институции по делото, поканил е неправителствени организации и изтъкнати специалисти от науката и практиката, на които е предоставил възможност да представят писмени становища и правни мнения.   В становището на   Според президента   за идентифициране на личността като мъж или жена (чл. 6, ал. 2 от Конституцията), за доброволния съюз (брак или не) между мъжа и жената, за семейството, на което е поверено отглеждането и възпитанието на децата, за особената закрила от държавата на жената майка (чл. 46 и 47, ал. 2 от Конституцията).   .  Прави общ преглед на действащото българско законодателство и на съществуващите международноправни ангажименти и стига до заключението, че понятията „gender“, „социално изградени роли“ и „стереотипни роли“, заимствани от социологията, не са нови нито за международноправната доктрина, нито за вътрешното право на Република България. Министърът посочва, че в контекста на Конвенцията терминът „gender“, базиран на двата пола, мъжки и женски, отчита съществуването на социално конструирани роли, поведения, дейности и характеристики, които определено общество счита за подходящи за жените и за мъжете.  По отношение на задълженията, които ще възникнат за Република България от ратификацията на Конвенцията, след влизането й в сила, в становището се поддържа, че те са изцяло свързани с конкретизиране на мерките по превенция и борба с насилието над жени и домашното насилие в контекста на реализиране на равенството между половете.     и поставя най-напред задължението за предотвратяване и борба с насилието срещу жени в по-широката рамка за постигане на равнопоставеност между жените и мъжете.    От една страна счита, че не възникват проблеми относно разбирането на понятието „пол“, както и относно прилагането на посочените от вносителите разпоредби на чл. 3, буква „в“, чл. 12, § 1 и чл. 14, § 1 от Конвенцията, тъй като основен признак за определяне на предоставяната с Конвенцията защита е полът, и то не друг, а единствено възможните женски и мъжки пол, съответстващи на тяхното биологично определяне, така както е възприето и от Конституцията, българския правен ред и българската съдебна практика.  Приема, че поради така вложения смисъл в посочените, а и в други разпоредби на Конвенцията, и липсата на яснота по отношение на използвани в тях категории, има основание за поставянето на въпроса дали и доколко изпълнението на произтичащите от Конвенцията задължения за Република България би било съвместимо в някои части с Конституцията.   , който е неточен в редица пунктове, включително в определенията на основни понятия. Заема позицията за необходимост от ратифициране на Конвенцията и съответствието й с Конституцията.   В изпълнение на предоставената им възможност, становища по делото са представили неправителствените организации: Фондация „Български адвокати за правата на човека“, Фондация „Асоциация Анимус“, Сдружение „Алианс за защита от насилие основано на пола”, Фондация „Български фонд за жените“ и Институт за модерна политика.     Фондация „Асоциация Анимус“ намира, че Конвенцията съответства на Конституцията и не влага нищо по-различно от смисъла, в който се използва „пол“ в българската Конституция, Закона за равнопоставеност на жените и мъжете или Закона за защита от дискриминация.   , не съдържат непознати в правната ни система понятия, които да са различни от общоприетите и традиционните и които да са несъвместими с българския обществен ред, както и че изпълнението на произтичащите от Конвенцията задължения за Република България е съвместимо с Конституцията.   , не предполага никакви изменения на основния закон. Излага, че употребеното в чл. 3, буква „в“ от Конвенцията понятие е преведено неправилно просто като „пол“, а в действителност, дефиницията се отнася до термин, който обозначава социалните, а не биологичните измерения на пола и по никакъв начин не засяга предефинирането на биологичния пол, и който неправилен превод е довел до обърквания в преводите и на други ключови термини като „насилие над жените, основано на пола“ в чл. 3, буква „г“, „идентичност, основана на пола“ в чл. 4, § 3, „нестереотипни роли на пола“ в чл. 14, § 1 от Конвенцията.    тъй като чл. 3, буква „в“ и чл. 4, § 3 от Конвенцията нарушават принципа на правната сигурност, който е съставен елемент на правовата държава, защото съдържат понятия и изрази, чието съдържание не е ясно, точно и недвусмислено, с което се създава непредвидимост на правните последици и на правния ред; чл. 12 и чл. 14 от Конвенцията не съответстват на чл. 32, ал. 1, чл. 47, ал. 1 и 2 от Конституцията, както и на достойнството на личността, като фундаментална конституционна ценност, прогласена в преамбюла на Конституцията; философията на Конвенцията не съответства на принципа на равенството и равното третиране на жените и мъжете, доколкото се фокусира не върху самото противоправно социално явление – насилието срещу интимния партньор и в семейството – а се основава на идеята, че „жените по правило са жертви, а мъжете по правило са насилници“.   Писмено правно мнение са изразили проф. д-р Пенчо Пенев, проф. д-р Пламен Киров и проф. д-р Даниел Вълчев.    Според него, когато става дума за „пол“, българската Конституция разбира биологическата му характеристика – полът е биологически детерминиран и човешкият индивид е мъж или жена. Според проф. д-р Пенев, възприемането на друга същност, друга характеристика за понятието „пол” ще доведе до недопустими противоречия, тъй като ще има две паралелни и взаимно несъвместими същности на едно и също понятие, едното от които различаващо се от конституционно установеното. Проф. д-р Пенев обосновава и несъответствие на чл. 14 от Конвенцията с чл. 47, ал. 1 от Конституцията. Поддържа, че Конвенцията възприема възпитателен подход, включващ държавата „на всички образователни равнища” и призовава за активно участие и на други възпитателни структури, както и неправителствените организации и медиите, което е в несъответствие с чл. 47, ал. 1 от Конституцията, който възлага възпитанието на родителите, а не на държавата или на неправителствения сектор.    и норми от българския основен закон, както и влиза в остър конфликт с българската конституционна идентичност. Според  проф. д-р Киров чл. 3, буква „в“ и чл. 4, § 3 от Конвенцията не съответстват на принципа на правовата държава, доколкото евентуалното им влизане в сила за Република България би породило правна несигурност и стълкновение с българската конституционна идентичност, тъй като съдържат понятия („gender“, „gender identity“), които са чужди на българската конституционна и правна система, които нямат ясно, точно и общоприето правно съдържание, и които биха създали опасни за правната ни система последици. Проф. д-р Киров излага още, че чл. 12 и чл. 14 от Конвенцията „контрастират“ на съдържанието на чл. 32, ал. 1 и на чл. 47, ал. 1 и ал. 2 от Конституцията, тъй като предизвикват недопустима намеса в личния живот на гражданите, като задължават българската държава да предприеме мерки за промени в социалните и културни модели на поведение на българските граждани, с цел да се изкоренят „стереотипни роли за мъжете и жените“ без последните по какъвто и да е начин да са свързани с насилствени действия, дискриминационно поведение или каквито и да са други противоправни актове. В същото време се предвижда груба намеса на държавата, нарушаваща правата и отговорностите на родителите, закрепени в основния закон, при възпитанието на децата.    Според проф. д-р Вълчев, ратифицирането на Конвенцията би довело до включването в българския правен ред на акт, който съдържа понятия с неясен смисъл, съотношение и обем и влизащи в противоречие с вече установени в законодателството и съдебната практика понятия. Излага още, че е налице и предпоставяне на допълнителни права и на допълнителна закрила на лица, които са определени не по обективни критерии, а в зависимост от техни твърдения относно собствените им вътрешни преживявания. С оглед, на което счита, че чл. 1, чл. 2 и чл. 3 от Конвенцията не съответстват на принципа на равенство, прокламиран в чл. 6 от Конституцията. Проф. д-р Вълчев привежда и доводи за несъответствие на разпоредбите на чл. 12, § 1 и чл. 14, § 1 от Конвенцията с разпоредбата на чл. 47, ал. 2 от Конституцията.   Конституционният съд намира за уместно най-напред да се спре на някои основни моменти от процеса по създаване на Конвенцията и на нейните съществени характеристики като международноправен инструмент за борба с насилието над жени и домашното насилие, които са от значение за по-нататъшните разсъждения за произнасянето по същество на искането.   Преценката на Конституционния съд, в производството по чл. 149, ал. 1, т. 4, предложение първо от Конституцията, за съответствието на сключения международен договор с Конституцията преди ратификацията му, следва да се извърши въз основа на превода на текста на Конвенцията на български език, който е представен по делото от Министерския съвет на Република България. Върху този текст на български език ще се проведат парламентарните дебати при внасяне на законопроект за ратификация в Народното събрание, този текст ще бъде обнародван в „Държавен вестник“ след евентуалното ратифициране на Конвенцията и въз основа на него, произтичащите задължения от международния договор за Република България, ще бъдат изпълнявани от страна на държавата (определение от 23.10.1997 г. по к. д. № 15/1997 г.).   Противодействието срещу насилието над жените е въпрос от фундаментално значение за Европа и част от основните европейски ценности. От 90-те години Съветът на Европа и по-специално неговият Управителен комитет за равенство между жените и мъжете (Steering Committee for Equality between Women and Men – CDEG) полага последователно усилия в подкрепа на защитата на жените от насилие. Първата цялостна стратегия за превенция на насилието над жени е приетата през 2002 г. Препоръка „Rec(2002)5“ на Комитета на министрите към страните членки относно защитата на жените от насилие. Парламентарната асамблея на Съвета на Европа е заела твърда политическа позиция срещу всички форми на насилие срещу жени, като е приела редица резолюции и препоръки относно различните форми на насилие срещу жени. През 2008 г. Комитетът на министрите на Съвета на Европа създава Специалната комисия за предотвратяване и борба с насилието срещу жени и домашното насилие (Ad Hoc Committee on Preventing and Combating Violence Against Women and Domestic Violence – CAHVIO) с мандат за разработване на правнообвързващи стандарти, които да покриват тези две области — насилието срещу жени и домашното насилие. През 2011 г. усилията на Съвета на Европа завършват с изработване на проект за конвенция, подготвен от CAHVIO с цел да се гарантира защита на жените от всички форми на насилие и да се предотврати, преследва и премахне насилието над жени и домашното насилие (чл. 1, § 1, буква „а“ от Конвенцията).   Конвенцията на Съвета на Европа за превенция и борба с насилието над жени и домашното насилие е първият всеобхватен международен договор, който има за цел да създаде стандарти, въз основа на които държавите да хармонизират вътрешното си законодателство в тази материя. Конвенцията изрично определя насилието срещу жените като нарушение на правата на човека и форма на дискриминация срещу жените. Тя включва конкретни разпоредби, които имат за цел насърчаване на равенството между половете и статуса на жените в обществото. От тези правно обвързващи задължения (чл. 4, чл. 6, чл. 12, чл. 14) се очаква да дадат нов тласък за постигането на равнопоставеност между жените и мъжете на национално равнище и да се укрепи обща цел за недискриминация срещу жените. Конвенцията разширява кръга на признаците за недопускане на дискриминация и предприема подход на основано на пола разбиране на насилието над жени и домашното насилие.   Успоредно с провежданата от Съвета на Европа политика за защита на жените от насилие, основано на пола и за недискриминация срещу жените, Съветът на Европа, в редица свои актове, призовава държавите членки на Съвета на Европа изрично да забранят дискриминацията, основана на „полова идентичност“ („gender identity“) в националното си антидискриминационно законодателство, както и да включат проблема с човешките права на „трансджендър лицата“ („ transgender people “) в обхвата на действието на националните институции за правата на човека, с изрично позоваване на признака „полова идентичност“ като форма на дискриминация срещу жените.   През 2010 г. Комитетът на министрите на държавите членки на Съвета на Европа приема Препоръка CM/Rec(2010)5 относно мерките за борба срещу дискриминацията въз основа на сексуалната ориентация или половата идентичност. Съгласно Препоръката, държавите членки на Съвета на Европа следва да предприемат подходящи мерки за гарантиране на цялостно правно признаване на смяната на пола на дадено лице във всички области на живота, по-специално като се даде възможност за промяна на името и пола в официалните документи по бърз, прозрачен и достъпен начин. Държавите членки следва да предприемат всички необходими мерки, за да гарантират, че след като смяната на пола е завършена и законно призната, правото на лицата да сключват брак с лица от пол, противоположен на техния нов пол, е ефективно гарантирано. Мерките разглеждат редица ключови въпроси за правата на лесбийките, гейовете, бисексуалните и „трансджендър“ лицата (ЛГБТ) (lesbian, gay, bisexual and transgender  people –  LGBT).   През 2014 г. Съветът на Европа създава структура, посветена на проблемите със сексуалната ориентация и половата идентичност. В допълнение, секретариатът на Съвета на Европа създава и работна група „Сексуална ориентация и полова идентичност“, учредена също през 2014 г. Структурата подпомага държавите членки при изпълнението на ЛГБТ препоръките на Комитета на министрите.   През април 2015 г. Парламентарната асамблея на Съвета на Европа приема решение, насочено против дискриминацията срещу „трансджендър“ хората в Европа (Resolution 2048 (2015), Discrimination against transgender people in Europe). Резолюцията и свързаният с нея доклад разглеждат различните форми на дискриминация, включително трудности при достъпа до работа, жилищно настаняване и здравни услуги. В резолюцията също така се подчертава, че Асамблеята е загрижена за нарушенията на основните права, особено правото на личен живот и физическата неприкосновеност, пред които са изправени транссексуалните лица при завеждане на дела за юридическо признаване на пола им и недопустимостта на въвежданите изисквания като стерилитет, развод, диагноза на психично заболявания, хирургични интервенции и други медицински лечения.  лицата в обхвата на действието на националните институции за правата на човека, с изрично позоваване на полова идентичност, както и да разработят бързи, прозрачни и достъпни процедури, основаващи се на самоопределение, за смяна на името и пола в документите на транссексуалните хора, да направят тези процедури достъпни за всички хора, нуждаещи се от това, без значение на възраст, медицинско състояние, финансово положение или съдебно минало, да обмислят включването на трета възможност за документен пол за онези, които се нуждаят от такава.     Изложеното по-горе ясно показва връзката между политиката на Съвета на Европа за превенция и борба с насилието над жени, като форма на дискриминация срещу жените, основана на пола и защитата на някои права на „трансджендър“ лицата.   Конституционният съд на Република България прецени доводите в искането на народните представители, в изразените становища от институциите и неправителствените организации, в представените писмени правни мнения и приетите по делото писмени доказателства.   За да се произнесе относно съответствието на Конвенцията с Конституцията, съдът като обсъди целите на Конвенцията, възприетите в нея общи и специални принципи, дефиниции и политики, и разпоредбите на Конвенцията в тяхната връзка и съотнасяне,       Конвенцията поставя премахването на насилието срещу жени в рамките на по-широкия контекст за постигане на реално равенство между жените и мъжете, като по този начин признава насилието срещу жени като форма на дискриминация. Тя изразява волята на договарящите държави да прилагат общите принципи за защита на правата на човека и към жените и момичета, жертви на насилие, както и спрямо жертвите на домашно насилие. В основата на тази воля стои споделеното разбиране на държавите членки за стремежа на Съвета на Европа за съхраняване и осъществяване на общоевропейските принципи и идеали.   В преамбюла на Конвенцията е декларирана волята на държавите-членки на Съвета на Европа и на другите подписали страни за създаването на „една Европа, свободна от насилие над жени и домашно насилие“. За тази цел, Конвенцията утвърждава връзката между постигането на равенство между половете и премахването на насилието над жени. Въз основа на тази предпоставка, тя признава „структурния характер“ на насилието над жени, както и че то е проява на исторически сложилата се неравнопоставеност в отношенията между мъжете и жените. Конвенцията последователно отстоява позицията, че насилието над жени не може да бъде премахнато, без да се инвестира в равенството между половете и само реалното (фактическо и правно) равенство между половете и промяната в нагласите може наистина да предотврати такова насилие.   В чл. 1 от Конвенцията са декларирани нейните цели. Параграф 1  посочва като конкретна цел на Конвенцията защитата на жените срещу всички форми на насилие, както и превенцията, съдебното преследване и премахването на насилието срещу жени и домашното насилие. В съответствие с признанието, съдържащо се в преамбюла, че съществува връзка между изкореняване на насилието срещу жени и постигането на фактическо и законово равенство между половете, се посочва, че Конвенцията ще допринесе за премахване на всички форми на дискриминация срещу жени и ще насърчи реалната равнопоставеност между жените и мъжете. Посочената разпоредба отразява необходимостта от цялостен подход при защитата и съдействието на всички жертви на насилието срещу жени и домашното насилие    В преамбюла на Конституцията се подчертава верността на българския народ към общочовешките ценности, сред които изрично са посочени хуманизмът, равенството, справедливостта и търпимостта. Правата на личността, нейното достойнство и сигурност са издигнати във върховен конституционен принцип. Равенството е сред основните начала на действащата българска Конституция. Въведена е изрична конституционна забрана  за каквато и да е дискриминация, основана на „пол“ (чл. 6, ал. 2 от Конституцията). Освен като принцип, равенството в достойнството и правата е прогласено и като изначално човешко право в основния закон. В редица конституционни разпоредби то е конкретизирано и е вградено в съдържанието на отделни основни права и свободи. Свидетелство за стремежа на Република България за защита на основните човешки права и по-специално за защита на всички жертви на насилие, включително жените и децата, както и премахването на всички форми на дискриминация и постигането на равнопоставеност, е и действащата законодателна уредба: Наказателен кодекс (обн. – ДВ, бр. 26 от 02.04.1968 г.; посл. изм. – ДВ, бр. 55 от 03.07.2018 г.), Закон за защита от домашното насилие (обн. – ДВ, бр. 27 от 29.03.2005 г.; посл. доп. – ДВ, бр. 50 от 03.07.2015 г.), Закон за закрила на детето (обн. – ДВ, бр. 48 от 13.06.2000 г.; посл. изм. – ДВ, бр. 17 от 23.02.2018 г.), Закон за равнопоставеност на жените и мъжете (обн. – ДВ, бр. 33 от 26.04.2016 г.), Закон за защита от дискриминация (обн. – ДВ, бр. 86 от 30.09.2003 г.; посл. изм. – ДВ, бр. 7 от 19.01.2018 г.).     В чл. 1, § 1, букви „а“ и „б“ от Конвенцията, за да се определи обектът на защита от всички форми на насилие и на дискриминация, е използван терминът „жени“, който несъмнено е основан на биологичното разбиране за половете. Същевременно в чл. 3, буква „в“ сред легалните дефиниции на Конвенцията (английски и френски език) фигурира понятието „gender“/„genre“, преведено на български език като „пол“ със следното съдържание: „социално изградени роли, поведения, дейности и характеристики, които определено общество смята за подходящи за жените и за мъжете”. Единствено в разпоредбата на чл. 4, § 3 от Конвенцията понятието „gender“/„genre“ е преведено на български език като „социален пол“. В Конвенцията  понятията „sex“/„sexe“ („пол“) и „gender“/„genre“ („пол“, „социален пол“) присъстват едно до друго, като социалният пол фигурира сред признаците за недопускане на дискриминация по чл. 4, § 3 наред с биологично детерминирания признак пол – „sex, gender...“/ „sexe, genre…“.  По този начин полът като биологична категория („sex“), но и полът като социален конструкт („gender“), обусловен от субективните възприятия и представи на индивида и на обществото за ролята на мъжете и жените, са издигнати в автономни и равностойни категории на Конвенцията със собствено правно битие. Понятието „gender“/„genre“ („пол“) присъства в Конвенцията като самостоятелна категория, различна от пола като биологична същност. Конвенцията разделя биологичното и социалното измерение на пола и излиза извън рамките на възгледа за половата бинарност на човешкия вид. С посоченото в чл. 3, буква „в“ съдържание „gender“/„genre“ („пол“) се превръща в основно, носещо понятие, което е определящо за смисъла и на другите използвани в Конвенцията изрази, базирани на това понятие. Свидетелство за самостойната роля на понятието „gender“/„genre“ („пол“) представляват и множеството разпоредби на Конвенцията, които съдържат изрази, базирани на това понятие – чл. 2, § 2, чл. 4, § 3, чл. 6, чл. 14, чл. 18, чл. 49, § 2, чл. 60, § 2 и § 3 от Конвенцията. „Gender“ се употребява в изразите: „gender equality“ (преамбюл — „равнопоставеност на половете“), „gender-based violence“ (преамбюл, чл. чл. 2, 3, 4, 14 – „насилие, основано на пола“), „gender identity“ (чл. 4, §  3 – „идентичност, основана на пола“), „gender-sensitive policies“ (чл. 6 – „политики, отчитащи особеностите на пола“), „gender perspective“ (чл. 6 – „перспектива, основана на пола“), „non-stereotyped gender roles“ (чл. 14 – „нестереотипни роли на пола“), „gendered understanding of violence“ (чл. 18, 49, § 2 – „основано на пола разбиране на насилието“), „gender-based asylum claims“ (чл. 60 – „молби за убежище, основани на пола“), „gender-sensitive interpretation“ (чл. 60, § 2 – „тълкуване, отчитащо особеностите на пола“), „gender-sensitive reception procedures“ (чл. 60, § 3 – „процедури за убежище, отчитащи особеностите на пола“). Тези изрази, в зависимост от интерпретацията, могат да доведат до различни и противоречиви разбирания за философията на Конвенцията. Тя е първият подписан от Република България международен договор, в който се дава такава дефиниция на понятието „пол“ (чл. 3, буква „в“ от Конвенцията).   Разпоредбата на чл. 4, § 3 от Конвенцията изисква страните по нея да прилагат разпоредбите на Конвенцията, по-специално мерките за защита на правата на жертвите „…без всякаква дискриминация, основана на пол, социален пол, раса, цвят на кожата, език, религия, политически или други убеждения, национален или социален произход, принадлежност към национално малцинство, имуществено състояние, рождение, сексуална ориентация, идентичност, основана на пола, възраст, здравословно състояние, увреждания, семейно положение, статут на мигрант или на бежанец, или друг статут.“. Според § 53 от Обяснителния доклад към Конвенцията, съпътстващ създаването й, и в светлината на широката съдебна практика на Европейския съд по правата на човека по чл. 14 от Европейската конвенция за защита правата на човека и основните свободи, списъкът по чл. 4, § 3 е значително разширен, тъй като следва да предостави защита от дискриминация по множество белези на редица уязвими групи. В тази категория според доклада попадат и хората, които не отговарят на това, което обществото е определило като принадлежащо към категориите „мъже“ и “жени“.   Въпреки че не урежда конкретно правата на самите „трансджендър“ хора („ transgender people “ ) , Конвенцията е и първият международен договор, подписан от Република България, който изрично включва признака „идентичност, основана на пола“ в чл. 4, § 3 като основание за недопускане на дискриминация. Трябва да се подчертае, че в израза „идентичност, основана на пола“ („gender identity“/„l’identité de genre“) става дума не за „пол“ като биологична категория, а за „пол“ („gender“)  при смисъла, вложен в така дадената дефиниция на понятието в чл. 3, буква „в“ от Конвенцията.     Конвенцията не дава определение за „идентичност, основана на пола“ („gender identity“/„l’identité de genre“). Обяснителният доклад към Конвенцията (§ 53) определя „половата идентичност“, както следва: „Определени групи физически лица могат също да се сблъскат с дискриминация въз основа на тяхната полова идентичност, което с прости думи означава, че полът, с който те се идентифицират, не е в съответствие с пола, който им е отреден по рождение. Това включва някои категории лица, като например транссексуалните лица, трансвестити, травестити и други групи от хора, които не отговарят на това, което обществото е определило като принадлежащо към категорията на „мъжете“ или „жените“.“.    Актовете на Съвета на Европа, посочени по-горе, насочени срещу дискриминацията и насилието въз основа на сексуална ориентация и полова идентичност несъмнено служат за изясняване на смисъла, вложен в понятията „gender“ („пол“) и „gender identity“ („идентичност, основана на пола“) в контекста на подхода на Съвета на Европа за насърчаване на разбирането, че биологичното и социалното измерение на пола не са неразривно свързани и съществуват независимо едно от друго, за възможността на хората за полово самоопределяне, както и с оглед гарантиране от държавата на цялостно правно признаване на смяната на пола.    Понятието „gender“/„genre“ със съдържание „социално изградени роли, поведения, дейности и характеристики, които определено общество смята за подходящи за жените и за мъжете” отразява определени социални и културни представи за мъжете и жените, изградени в дадено общество към определен момент. Тези представи търпят развитие до степен, че по-новите могат да изключат по-старите, като например, че полът е биологично детерминиран.    Липсата на единно разбиране за понятието „gender“/„genre“ се илюстрира и от активната обществена и политическа дискусия по въпроса „за“ или „против“ джендър-идеологията, която тече повече от две десетилетия в десетки държави.   Както беше посочено, Конвенцията използва две понятия за пол – „ sex”  и „gender“. Когато въвежда израза „идентичност, основана на пола“, той произтича от идеята, че социалното измерение на пола е независимо от биологичното. Дистанцирането от понятието „пол“ като биологичен признак – мъж/жена отдалечава Конвенцията от декларираните в нея цели за защита на жените от всички форми на насилие.     Правното равенство между половете е провъзгласено на конституционно ниво в чл. 6, ал. 2 от основния закон. То не означава еднакво третиране на двата пола, а изисква съобразяване с биологичните особености и различията между тях. Полът е сред изрично установените в чл. 6, ал. 2 от Конституцията признаци, въз основа на които не се допускат привилегии или ограничения в правата (решение № 1 от 27.01.2005 г. по к. д. № 8/2004 г.).   Конституционният текст разглежда биологичния пол като понятие с ясно юридическо съдържание. Това се потвърждава, както от обсъждането на разпоредбата като част от проекта за Конституция „…за равноправието между мъжа и жената“ (Протоколи от заседанията на Комисията по изработване на проект за Конституция на България от 13.02.1991 г. и 10.06.1991 г.), така и от практиката на Конституционния съд по тълкуване на чл. 6, ал. 2, където критерият „пол“ е изключен от групата признаци, които се придобиват или изменят в процеса на социалната реализация на гражданите в обществото (решение № 14 от 10.11.1992 г. по к. д. № 14/92 г.).    В действителност в Конституцията недвусмислено се възприема социалното измерение на пола във взаимодействие с биологично детерминираното – чл. 47, ал. 2 от основния закон.   В посочената конституционна разпоредба биологичният пол „жена“ се свързва със социалната роля – „майка“, с „раждане“, с „акушерска помощ“.   На международноправно равнище разбирането за пола като единство на биологично и социално измерение, е залегнало в Римския статут на Международния наказателен съд (обн. – ДВ, бр. 68 от 16.07.2002 г.). Съгласно разпоредбата на чл. 7, ал. 3 от Римския статут: „По смисъла на този статут терминът „пол“ означава двата пола – мъжки и женски, в контекста на обществото. Терминът „пол“ няма никакво друго значение освен посоченото.“.   Традиционно човешкото общество се изгражда върху половата бинарност, т.е. съществуването на два противоположни пола, всеки от които е натоварен със специфични биологични и социални функции и отговорности. Биологичният пол е детерминиран по рождение и е в основата на гражданския пол. Значението на гражданския пол при правното регулиране на социалните отношения (съпружество, родителство) изисква осигуряване на яснота, безспорност, стабилност и сигурност.   Конституционната дефиниция за брак, така както винаги е присъствала в българската правна традиция, се съдържа в разпоредбата на чл. 46, ал. 1, която го определя като „…доброволен съюз между мъж и жена“. Конституционната уредба на брака е изградена върху разбирането за съществуването на два биологично определени пола – мъжки и женски. Определяйки брака като доброволен съюз между мъж и жена, Конституцията издига различния биологичен пол в императив към встъпващите в брак. Разбирането за брака като връзка между мъж и жена е вкоренено дълбоко в българското правосъзнание и в този смисъл е в основата на конституционната уредба.   Противно на това конституционно разбиране за пола като биологична категория, понятието „gender“/„genre“ („пол“), като социален конструкт, присъства в Конвенцията отделно и наред с понятието „ sex”/  „ sexe “. Както беше посочено, това положение отдалечава приложното поле на Конвенцията от заявените в нея цели за защита на жените и открива пространство за противоречивото й прилагане, което е в разрез с принципа на правовата държава във формален смисъл (чл. 4, ал. 1 от Конституцията).   Конвенцията проправя път към внедряване на понятията „пол“, и „идентичност, основана на пола“, при така дадената дефиниция в чл. 3, буква „в“, в българската правна система. Изискванията на чл. 4, § 3 от Конвенцията биха наложили в Република България да се създадат процедури, осигуряващи правно признаване на пол, различен от биологичния, в разрез с Конституцията.     Принципът на правова държава присъства в практиката на Конституционния съд с познато и утвърдено съдържание, съчетаващо формален и материален аспект. Днес в европейското правно пространство широко се споделя разбирането за правовата държава, което включва както принципа на правната сигурност – формалния елемент, така и принципа на материалната справедливост – материалния елемент (решение № 1 от 27.01.2005 г. по к. д. № 8/2004 г.).   Правовата държава във формален смисъл (държавата на правната сигурност) изисква съдържанието на правните понятия да е ясно и недвусмислено. Повелята за правна сигурност и предвидимост не допуска съществуването на две паралелни и взаимоизключващи се понятия за „пол“. Ратифицирането на Конвенцията би довело до въвеждането в националния правен ред на понятие, противоречащо на конституционно установеното.   Принципът на правовата държава е фундамент на установения конституционен ред. Производството по  чл. 149, ал. 1, т. 4, предложение първо от основния закон гарантира въвеждането в националната правна система на ценностните достижения на международната общност при съхраняването на ядрото от ценности, установени в Конституцията.   В Конвенцията  чрез дефинирането на „пол“ като социален конструкт всъщност се релативизират границите на двата пола – мъж и жена като биологично детерминирани. Ако обаче обществото загуби способността да прави разлика между жена и мъж, борбата срещу насилието над жените остава само формален, но неизпълним ангажимент.    Тъкмо по отношение на тези разпоредби, Конвенцията не допуска резерви. Съгласно чл. 78, § 1 от международния договор: „Не се допускат резерви по отношение на никоя от разпоредбите на настоящата Конвенция, с изключение на резервите, посочени в параграфи 2 и 3.“. Конституционният съд подчертава, че веднъж ратифициран, обнародван и влязъл в сила за Република България този международен договор, в съответствие с чл. 5, ал. 4 от основния закон, се инкорпорира във вътрешното право и се прилага с предимство пред националното законодателство, което му противоречи (решение № 7 от 02.07.1992 г. по к. д. № 6/1992 г.).   По изложените съображения и на основание чл. 149, ал. 1, т. 4, предложение първо от Конституцията, съдът   Р Е Ш И:     Председател: Борис Велчев    ", "date": "2018.07.27", "title": "Потвърдено! КС реши: Истанбулската конвенция не отговаря на Конституцията! Ето и мотивите!"}
{"url": "http://epicenter.bg/article/Spiraneto-na-Istanbulskata-konventsiya---pobeda-za-VMRO--pobeda-za-Patriotite-/160154/2/0", "text": "Спирането на Истанбулската конвенция – победа за ВМРО, победа за Патриотите! Това стана ясно след днешното заседание на най-висшия съд в България, който беше сезиран от ГЕРБ за съответствие на Конвенцията на Съвета на Европа за превенция и борба с насилието над жени и домашното насилие, известна като Истанбулската конвенция, с основния закон на страната ни.   На своето заседание конституционалистите се произнесоха, че документът е несъвместим с Конституцията на Република България с 8 на 4 гласа. Днес съдиите от Конституционния съд на Република България показаха своя висок морал и чувство за дълг към Родината. Със своето решение те се доказаха като истински патриоти.   Официалното спиране на документа е голяма победа за Патриотите от ВМРО, които поведоха битката срещу скандалната Истанбулска конвенция.   Припомняме, че още декември месец миналата година заместник министър-председателят по обществен ред и сигурност, министър на отбраната и лидер на ВМРО – Българско национално движение Красимир Каракачанов предотврати гласуването на документа в Министерски съвет, което беше предвидено точно в навечерието на Рождество Христово.   След сериозни противоречия, въпреки, че патриотите и част от министрите на мандатоносителя гласуваха „против“, в началото на годината спорната Конвенция стигна до парламента.   Патриотите обаче бяхме категорични в искането си Истанбулската конвенция да бъде изтеглена и под наш натиск това стана факт. След консултации с водещи юристи, ние от ВМРО изказахме своите аргументи и обърнахме внимание, че при ратифицирането ѝ ще се наложат не само законодателни промени (в над 20 закона), но и на фундаментални текстове от Конституцията на Република България, чиято промяна може да направи само ВНС (като чл. 6 от КРБ).   Изкарахме „на светло“ скандални моменти като въвеждането на джендър като понятие, легитимирането на транс и интерсексуалността като терминология, финансовите ангажименти, които държавата поема, легитимирайки документа, както и недопустимото въвеждане на джендър образование в детските градини и училищата.   С отрицателна позиция излезе и Българската православна църква, която е била толкова категорична последно през далечната 1943-та година, при спасяването на българските евреи. Битката на Патриотите от ВМРО се превърна и в обща битка на Обединени патриоти, а в последствие и на цялото българско общество.   През своята 125-годишна история ВМРО – БНД винаги е бранило българщината, ценностите и морала, дълбоко вкоренени в традициите и нравите на българския народ. Ето защо ние поведохме битката и срещу скандалната Истанбулска конвенция, която чрез своята философия директно „посяга“ на устоите на българското общество и поставя под съмнение бъдещето на децата ни.   Ето, че Патриотите от ВМРО спечелиха още една битка в името на Майка България!   България над всичко!  ", "date": "2018.07.27", "title": "Спирането на Истанбулската конвенция – победа за ВМРО, победа за Патриотите!"}
{"url": "http://epicenter.bg/article/Premierat-Koalitsiyata-e-strastna--sabrani-sa-vsichki-voyvodi--Az-ne-moga-da-se-pravya-na-voevoda-ot-tyah/160155/2/0", "text": "Коалицията ни е страстна. Събрани са всички войводи на едно място. Не мога и аз да се направя на войвода сред тях!   Така, с чувство на хумор, премиерът Бойко Борисов коментира напреженията в управляващата коалиция. И по точно - сред малкия коалиционен партньор на ГЕРБ - Обединени патриоти. Една от партиите в ОП - ВМРО, често е наричана \"воеводите\", макар че разгорелият се конфликт бе между другите две формации - \"Атака\" и НФСБ.   Премиерът отговори на въпросите на медиите, след като откри църква в Бяла, Русенско.   „Ние ако мислим еднакво, ще сме в една партия, ние сме диаметрално противоположни и то между всички партии е проблемно да направят коалиция. С коя си приличаме ние, за да направим коалиция и обратното? Ето го коалиционното споразумение, изпълнява ли се - изпълнява се! Хайде сега всеки, каквото иска допълнително, първо ще минава през председателски съвет и тогава ще го пращаме до парламентарните групи, за да не се карат там. Това е прочитът“, продължи премиерът Борисов.   Запитан дали е отпаднала опасността от предсрочни избори и преувеличени ли са слуховете, че такива ще има, Борисов отвърна: \"Нали вие пускате социологическите проучвания?! Виждате какво мислят хората. За какво да правим предсрочни избори?!\"   „От 100 години няма църква в Бяла. Тук сме направили църквата, парка. Айде, да отиде Корнелия да ми покаже БСП по време на нейното управление от 90-ата година насам ето това направихме ние, това направихме ние. Дори магистралите, които ходиха да откриват на Лозен, на „Тракия“, ги бяхме построили ние“, каза още Борисов.    ", "date": "2018.07.27", "title": "Борисов: Коалицията е страстна, събрани са всички войводи! Не мога и аз да се направя на войвода"}
{"url": "http://epicenter.bg/article/Narodnite-predstaviteli-izlyazoha-vav-vakantsiya/160156/2/0", "text": "Народните представители излязоха във ваканция, предаде агенция „Фокус“.   Зам.-председателят на Народното събрание Явор Нотев удари последния звънец за тази пленарна сесия.   Той насрочи следващото пленарно заседание за 4 септември от 13.00 часа.   Първото заседание за новата пленарна сесия ще бъде извънредно, заради отбелязването на Съединението на Княжество България и Източна Румелия на 6 септември.   Депутатите ще работят на 4 и 5 септември, а на 6 и 7 ще се приберат по избирателните си райони.    ", "date": "2018.07.27", "title": "Народните представители излязоха във ваканция"}
{"url": "http://epicenter.bg/article/Voennosluzheshti-ot-Voennovazdushnite-sili-uchastvaha-v-uchenie-na-NATO/160158/2/0", "text": "Военнослужещи от Военновъздушните сили участваха в учението на НАТО „MACE XIX”, което се проведе в Словашката Република от 13 до 27 юни 2018 г. Това съобщиха от пресцентъра на министерство на отбраната.   В учението участваха над 600 военнослужещи от 19 страни-членки на Алианса и партньорски държави, както и 22 самолета, зенитно-ракетна и радиолокационна техника от военновъздушните сили на участниците. От българска страна в учението участваха офицери от командването на ВВС и на Първа зенитно-ракетна база, както и един разчет от дивизион от състава на базата.   В учението бяха отработени стандартно-оперативни процедури за планиране и провеждане на тактически въздушни операции, както и взаимодействие и координация с наземните сили и средства за противовъздушна отбрана (ПВО).   Българският разчет изпълни успешно широк спектър бойни задачи по откриване и отразяване на реални въздушни цели при разнообразен тип смущения.  ", "date": "2018.07.27", "title": "Военнослужещи от Военновъздушните сили участваха в учение на НАТО"}
{"url": "http://epicenter.bg/article/Nikolay-Nikolov--BSP---Sofiya---quot-Zelenata-zona-quot--za-parkirane-e-red-za-edni-i-problemi-za-drugi/160164/2/0", "text": "\"Зелената зона\" за паркиране е ред за едни и проблеми за други граждани на София. В този смисъл, тя разделя хората в града ни. Това каза общинският съветник от БСП Николай Николов, който заедно с колегите си от групата на социалистите в СОС не подкрепи поредния доклад за разширяване на зоната за платено паркиране, съобщиха от пресцентъра на БСП - София. Той беше внесен за гласуване на вчерашната, последна преди лятната ваканция сесия и беше приет от управляващите в Столична община. \"Това постоянно разширение на платената зона за паркиране в София е безперспективно. То е временно, не е трайно решение на проблема, който дори ще се задълбочава, прогнозира Николай Николов. - Разбира се, разширението на зелената зона успокоява за момента обстановката, но категорично ограничава възможността за изграждане на паркинги. Както са тръгнали, освен да направят целия град зелена зона, друго не виждам като възможност. Защото с разширяването й, проблемите само се изместват към крайните квартали. Какъв е смисълът тогава от подземните паркинги, които съществуват в момента?! Кой ще си спре колата в тях при положение, че има възможност да паркира пред входа си на \"зелена зона\"?!\". С новото разширение в \"Красно село\", \"Възраждане\", \"Оборище\" и \"Лозенец\" с малки изключения зоната за платено паркиране обхвана Втория градски ринг, уточни общинският съветник от БСП, който е и председател на Районната организация на социалистите в \"Красно село\". \"Все повече граждани ще настояват за правила в паркирането, тъй като разширението на “зелената зона” ще създава проблеми в граничните на нея райони\", обясни Николай Николов. \"И формално Столична община, под предлог, че гражданите го искат, ще разширява зоната, докато тя не обхване цялата територия на София. А истината е, че не всички хора искат “зелена зона”. Обществените обсъждания, които управляващите в СО правят, са за съвсем тесен кръг от хора и имат по-скоро представителен характер. Присъствал съм на тези в \"Красно село\" и зная за какво става дума. Освен това аз лично в началото на 2018 година направих анкета на терен в квартал „Кривата река“. От 110 анкетирани над 90% изразиха мнение, че трябва да бъдат построени паркинги, за да бъде разрешен проблемът с паркирането, а не да се разширява зоната. Задължение на Столична община е да реши този проблем по възможно най-добрия начин в полза на гражданите. Зелената зона е един от начините, но не е най-добрият. Той е временно и безперспективно решение от гледна точка трайното справяне с въпроса\", каза още той. Николай Николов припомни, че общинските съветници от БСП отдавна настояват дейността по паркирането да бъде организирана от общинско предприятие, а не от търговско дружество. \"Услугите за хората в града ни не трябва да са бизнес\", коментира още той. \"Тези удобства за гражданите са задължение на Столична община. Финансовите потоци от паркирането трябва да бъдат отделени от общите финансови потоци в Центъра за градска мобилност. За да може ясно да се видят приходите от дейността на паркирането и те да бъдат използвани за изграждане на нови паркинги, за облагородяване на средата, за улично осветление и поддръжка на улици, тротоари, знаци и т.н. За съжаление, в това отношение, не срещаме разбиране от страна на управляващите в Столична община\", каза още той.  ", "date": "2018.07.27", "title": "Николай Николов, БСП - София: \"Зелената зона\" за паркиране е ред за едни и проблеми за други"}
{"url": "http://epicenter.bg/article/Zastrelyaha-ot-upor-58-godina-zhena-v-Blagoevgrad-/160121/3/0", "text": "\r\n \r\n   \r\n   \r\n От пристигналите на място полицейски служители и екип на ЦСМП-Благоевград е установено, че се касае за жена на 58 години от Благоевград, която е починала. \r\n По случая е образувано досъдебно производство. Работата по случая продължава. \r\n   \r\n Убийството е извършено във входа на жилишния блок, а жената се е прибирала от работа. \r\n   \r\n По информация на БТВ тя е собственичка на заведение за бързо хранене. Нападателят e 40-годишен, криминално проявен и се издирва. Мъжът е бил в близки отношения с дъщерята на убитата. Преди дни е получен сигнал, че мъжът е пребил приятелката си и е отнел колата й. \r\n   \r\n Говорителят на главния прокурор Румяна Арнаудова обяви, че убийството е извършено с огнестрелно оръжие, от упор. \r\n \"Към момента нямаме доказателства за авторството на убийството. Работим по случая и една от версиите е, че приятелят на дъщерята на убитита жена може да има общо с престъплението\", добави тя. \r\n", "date": "2018.07.27", "title": "Застреляха от упор 58-годишна жена в Благоевград "}
{"url": "http://epicenter.bg/article/Evrostat--V-Balgariya-masovo-se-karat-koli-na-nad-20-godini/160119/4/0", "text": "Българите масово карат коли втора употреба, близо половината от автопарка у нас е на възраст над 20 години и автомобилите са основно на дизел. Това показват обобщени данни на Евростат и на Асоциацията на автомобилните производители (АСЕА) за автомобилния парк на ЕС през 2017 г. Според данни на европейската статистика у нас през миналата година е имало регистрирани около 3,4 милиона автомобила, което приблизително е по 450 автомобила на 1000 българи. Според анализа на Евростат автопаркът у нас нараства с по около 100 хиляди автомобила годишно, като през 2016 г. у нас е имало 3,3 млн. автомобила, а през 2017 г. - 3,4 млн. броя. За първото полугодие на тази година у нас са продадени около 18 хиляди нови коли - при 8 милиона броя за страните на ЕС, сочат последни данни на АСЕА.   Близо половината автомобили по пътищата на България обаче са над 20 години или около 1,5 млн. леки коли на тази възраст. Около 35 на сто от автомобилите са на възраст до 15 години или около 1,3 млн. броя леки коли, а до 10 години са около 350 хиляди автомобила или около 10 процента от автопарка у нас. Новите автомобили у нас (на възраст до 5 години) са около 5 на сто от автопарка или приблизително 160 хиляди броя, сочат пък данните на АСЕА. Годишно у нас се купуват средно между 25-30 хиляди нови автомобила, като за миналата година по официални данни на АСЕА, у нас са били продадени 38 хиляди нови коли. Масово българите карат коли на дизел - близо 1,7 млн. автомобила или над 50 на сто от автопарка у нас. Автомобилите на бензин са почти същата бройка с уговорката, че много от тях са снабдени и с газова уредба. Наличието пък на екологични автомобили по родните пътища е почти символично - отчетени са едва 2 474 регистрирани хибридни леки коли (около 0,08 на сто от автопарка) и едва 274 електромобила - 0,009 на сто от автопарка.   Най-нови коли в ЕС карат белгийците - средно на 7 години; следвани от жителите на Дания, Великобритания и Германия - автопарк на възраст 8 години; Франция и Италия - автопарк на възраст 9 години и др. Освен България с регистриран над 50 процента автопарк от 20-годишни автомобили, най-стари автомобили са отчетени в Полша - близо 40 на сто от автопарка, Латвия, Литва и Румъния - повече от една трета от автопарка в тези страни и др. Най-висок дял автомобили на глава от населението е регистриран в Люксембург - 662 автомобила на 1000 жители, а най-малко в Румъния - 260 коли на 1000 жители. Повече от половината коли в ЕС са с бензинови двигатели - 56 на сто, около 40 на сто са с дизелови двигатели, а едва 4 процента са задвижвани с алтернативни горива или електричество. През миналата година в ЕС са продадени общо над 800 хиляди автомобила с алтернативно гориво, като регистрациите на подобни автомобили почти са се удвоили в Испания и Германия - ръст от 90 на сто, следвани от Обединеното кралство и Франция - ръст от 48 процента, Франция и Италия - ръст от 33 процента. Според данните на АСЕА - в ЕС се произвеждат годишно около 26 млн. автомобила, което прави тази промишленост номер 1 в световен мащаб пред САЩ и Китай. Около 30 процента от автомобилната продукция на ЕС се изнася за САЩ, като за м.г. износът е бил на стойност 37 млрд. евро. Други водещи дестинации за износ на европейски автомобили са били Китай - 22 млрд. евро, Япония - 8 млрд. евро и Швейцария - 7 млрд. евро. Освен това, според данни на АСЕА, на територията на САЩ европейските автомобилостроители са произвели около 2,9 млн. броя автомобила, като в производството им са били заети около 120 000 американци. Около 12 милиона души в ЕС или 5,7 на сто от заетата работна ръка в Евросъюза работят в сектора на автомобилостроенето. Автомобилният сектор генерира близо 400 млрд. евро оборот в ЕС и търговски излишък от около 90 млрд. евро за ЕС, отчитат още данните на АСЕА.    ", "date": "2018.07.27", "title": "Евростат: В България масово се карат коли на над 20 години"}
{"url": "http://epicenter.bg/article/Ungariya-iska-da-e-gazov-hab-za-Balkanite-i-Tsentralna-Evropa-/160120/11/0", "text": "В страните от Централна и Югоизточна Европа спорят за транзита на природния газ от откритото в Черно море находище.   В Унгария смятат, че ерата на монопола на „Газпром“ в региона е към своя край. Преди няколко години в румънската част на Черно море   беше открито голямо газово находище. По предварителни данни неговите запаси са най-малко 40 милиарда куб.м. газ, но могат да достигнат и 200 милиарда. Това е достатъчно, за да се покрият потребностите на Румъния за следващите няколко десетилетия. Освен това, газът може да бъде експортиран. Добитият в Черно море газ се предвижда да бъде транспортиран в европейските страни по новия тръбопровод BRUA, който, според първоначалния план, трябва да свърже България, Румъния, Унгария и Австрия.   BRUA, чието строителство се осъществява с подкрепата на Европейския съюз и Европейската банка за възстановяване и развитие, трябва да бъде пуснат в експлоатация през 2019 г.     В същото време осъществяването на проекта се усложнява от това, че държавите, участващи в него, се ръководят от различни, понякога противоположни мотиви. От една страна, западноевропейските държави, включително Австрия, възнамеряват да диверсифицират доставките на газ и по този начин да намалят своята енергийна зависимост от Русия. С тях си сътрудничат американската компания „ЕксонМобил“ и австрийският концерн О Ем Ви, които правят геоложки проучвания в Черно море. От своя страна Унгария иска да заеме водещи позиции в енергийния сектор на Централна Европа и Балканите. През юли 2017 г. властите в Будапеща обявиха, че газопроводът BRUA ще стигне само до Унгария и няма да пресече границата на Австрия – по-рано се предполагаше, че крайният пункт на тръбопровода ще стане австрийският град Баумгартен, където се намира най-важният газоразпределителен център в Централна Европа. В Унгария твърдят, че по-нататъшното транспортиране на газа може напълно да се осигури чрез територията на Словакия. Много експерти смятат, че по този начин Будапеща се опитва да се конкурира с Виена и да изиграе ключова роля в транзита на „синьото гориво“ за страни като Словакия, Сърбия, Хърватия и Украйна.   През февруари 2018 г. унгарският премиер Виктор Орбан обяви „край на ерата на руския газов монопол“: по думите му, Унгария възнамерява в продължение на 15 години ежегодно да купува от Румъния по над 4 милиарда куб.м. газ. Така още през 2021-22 г. румънският газ ще осигурява над половината от консумацията на Унгария. В крайна сметка Унгария и целият регион ще се окажат в много по-печелившо геостратегическо положение, отколкото преди, подчерта Орбан.     Що се отнася до Румъния, то тук не спират споровете на тема безхаберие и корупция по отношение на издаването на лицензи за газодобивните компании. По-рано съответните разрешения могат да бъдат получени сравнително по-евтино – това означава, че, по същество, Букурещ доброволно се е лишавал от значителни средства.   Положението трябва да се промени от законодателните поправки, одобрени в началото на юли от румънския парламент. Според новите правила, които още не са влезли в сила, данъкът върху добива на газ ще достигне 13% от неговата стойност. Освен това законът предвижда промяна на данъчното облагане на добивните компании в зависимост от промяната на пазарните цени, а също така въвеждане на данък върху допълнителните доходи на компаниите. Междувременно румънските опозиционни политици разкритикуваха приетите поправки. Според тях, повечето други газодобивни страни облагат енергийните концерни с далеч по-големи такси и данъци.     Както и да е, унгарските експерти смятат, че в спора около черноморския газ Будапеща и занапред ще играе ключова роля. Икономистът Андраш Деак отбелязва, че Унгария за пръв път от 60 години ще може да внася газ не от Русия. „Да не се възползваш от такава възможност би било изключително глупаво“, убеден е експертът. В същото време открит остава въпросът за това, как правителството на Орбан ще може да гарантира безпроблемния транзит на газ на приемлива цена през територията на Унгария, а също така ще успее ли да използва румънския газ като коз при преговорите си с Москва. Що се отнася до изказванията на премиера Орбан за намаляването на зависимостта на Унгария от руския газ, то това не е свидетелство за промяната на неговия политически курс. Според Деак Орбан, както и преди симпатизира на Кремъл.   „Към момента в политически план Русия играе за Орбан не толкова важна роля, защото позициите на Ангела Меркел са отслабнали, и Унгария вече не е изолирана в ЕС, както беше преди няколко години“, уточни експертът. „Освен това, Унгария залага на укрепването на отношенията със САЩ, където на власт е президентът Доналд Тръмп. В същото време Будапеща не си казва сбогом с Москва, а само леко се дистанцира от нея“, добавя Деак. Сходно мнение споделя и политологът и специалист в областта на унгарско-руските отношения Петер Креко. Според него в момента Виктор Орбан се опитва да създаде добри отношения със САЩ и държавите от Западна Европа. По тази причина за унгарския премиер е много важно да покаже на своите собствени граждани и на международната общност, че не зависи от президента Путин. Що се отнася до спора около газовото находище в Черно море, то, като страна с ограничени ресурси, Унгария се стреми да стане енергиен хъб в региона. „Така Орбан иска да разшири и своето регионално влияние – дори, ако в конкретния случай това не е свързано директно с износа на неговата идеология в страните от Югоизточна Европа“, заключава политологът.      ", "date": "2018.07.27", "title": "Унгария иска да е газов хъб за Балканите и Централна Европа "}
{"url": "http://epicenter.bg/article/Unikalna-komediya-gostuva-na-amfiteatar--Arena--v-Sveti-Vlas/160172/6/0", "text": "Комедията, която разплаква от смях цяла България, ще гостува в града на 29 юли от 21.00 часа в Амфитеатър”Арена”к-с Диневи Ризорт. Любимецът на публиката Любо Нейков се превъплащава в главния женски образ на мястото на Румен Угрински. Зрителите, които са гледали постановката няма да скучаят – сега те ще я видите в друга светлина!   Станимир Гъмов, обявен за победител в първия сезон на „Като две капки вода”, играе ролята на съруга. Сцената на амфитеатър „Арена“ ще бъде покорена от плеяда от звездни актьори – зведите от „Комиците”- Петьо Петков-Шайбата и Ернестина Шинова, Стефан Рядков, Диана Любенова и Жанина Дончева.  Експресивна, влудяваща, , комична, пълна с обрати и изненади, преливане от мъжки в женски образи, екшън и абсурди, и за капак на всичко - изпълнена с ирония. С това може да се определи най-търсена постановка в България \"Жена ми се казва Борис”.   Във всеки град спектакълът „Жена ми се казва Борис” поражда неистов интерес и дълги опашки от чакащи за билети. Продажба на билети на черно, хора, които влизат през задния вход на залата, десетки правостоящи, фенове, молещи се за автограф… Всичко това, предизвикано от невероятната комедия на театър „Мелпомена”. Гъмов е бедняк, женен за богатата Диана Любенова и от две години с любовница. Лъжите му обаче си имат граници и влюбената до уши в него Жанина Дончева е намислила да разкаже за всичко на жена му. Това въвлича героят на Гъмов в пъклен план да преобрази в женски образ пощальона Нейков.   Към цялата бъркотия се добавя случайно семейство от провинцията - Стефан Рядков и Ернестина Шинова, които допълнително усложняват ситуацията. За да е пълна картината, към този невъобразим сюжет се прибавя и образа на Шайбата, който играе ревнивия съпруг на любовницата на Гъмов.  Така всички актьори се сблъскват с различни комични и абсурдни ситуации от началото до самия край. Какво по-приятно преживяване от това да съчетаете почивка на море и театър! Потопете се в незабравима вечер с гарантирани 2 часа смях в най-щурата постановка за цяла България на 29 юли от 21.00 часа в Амфитеатър”Арена” к-с Диневи Ризорт! Билети за спектакъла ще намерите на касата на амфитеатъра, на рецепция „Диамант” в комплекса и на  тел. 0878 53 38 54      ", "date": "2018.07.27", "title": "Уникална комедия гостува на амфитеатър „Арена“ в Свети Влас"}
{"url": "http://epicenter.bg/article/Rekord--Mark-Zukarbarg-zagubi-16-miliarda-dolara-samo-za-edna-nosht-/160126/7/0", "text": "\r\n \r\n   \r\n Сега богатството на Зукърбърг се оценява на 70,6 милиарда долара. Преди това той бе на трето място с капитал от 86,5 милиарда долара. Сега той е на шесто място, между собственика на търговската марка Зара, испанския текстилен магнат Амансио Ортега, който е на пето място със 73,4 милиарда долара, и мексиканския милиардер Карлос Слим, който е на седмо място с 62,4 милиарда долара. \r\n   \r\n Вчера акциите на Фейсбук рухнаха почти с 19 процента до 176, 26 долара за акция. \r\n С това пазарната капитализация на компанията намаля с 119,4 милиарда долара, което по данни на Блумбърг е най-голямото намаляване за една търговска сесия за американска компания в цялата история. \r\n   \r\n Спадът в цените на акциите на Фейсбук е свързан с отчета на компанията за резултатите от второто тримесечие, които се оказаха по-лоши от прогнозните, информира БТА. \r\n", "date": "2018.07.27", "title": "Рекорд! Марк Зукърбърг загуби 16 милиарда долара само за една нощ!"}
{"url": "http://epicenter.bg/article/Adrian-Andreev-igrae-na-polufinal-na-Evropeyskoto-po-tenis/160170/8/0", "text": "Адриан Андреев се класира за полуфиналите на Европейското първенство по тенис за юноши и девойки до 18 год. в Клостерс (Швейцария), предаде БГНЕС.   Поставеният под №1 Андреев победи с 6-4, 6-2 Даниел Михалски от Полша. В първата част Адриан стигна до пробив за 5-4 и на собствен сервис затвори сета с 6-4. Във втората част Андреев стигна до два пробива и не допусна брейк на собствен сервис. Това е четвърта поредна победа за Адриан без загубен сет.   Преди това той елиминира с 6-3, 7-6(4) Бора Сенгул от Турция, с 6-1, 6-2 Хелум Лилиенген от Норвегия и с 6-4, 6-2 Адмир Календер от Хърватия.   За място на финал Андреев ще играе срещу Валентин Ройер от Франция.  ", "date": "2018.07.27", "title": "Адриан Андреев играе на полуфинал на Европейското по тенис"}
{"url": "http://epicenter.bg/article/Megan-dari-Hari-sas-strastna-tseluvka-sled-pobeda-na-polo/160133/10/99", "text": "Херцогинята на Съсекс подкрепи принц Хари по време на благотворителна игра на поло. След победата Меган дари съпруга си със страстна целувка.   36-годишната херцогиня поздрави принца, след като отборът му победи с 5:4 по време на мача по поло, а Хари отбеляза два гола.   Меган заложи на шик от 50-те години в тъмносиня рокля, чиято материя напомняше деним, от Каролина Херера. Ежедневният тоалет бе с остро деколте, къси ръкави и широк колан в талията, а надолу полата, която бе до средата на прасците, се разкрояваше свободно.   Близкият приятел и съотборник на Хари Начо Фигерас сподели:    Фигерас добави, че Меган много се вълнувала, че е представила наградата за днешния мач. Това я поставя до лейди Даяна и херцогинята на Уелс. \r\n \r\n \r\n \r\n \r\n", "date": "2018.07.27", "title": "Меган дари Хари със страстна целувка след победа на поло"}
{"url": "http://epicenter.bg/article/Vlado-Penev-se-zabavlyava-na-moreto-s-vnuchkata-na-Kateto-Evro--snimki-/160134/10/100", "text": "Дъщеричката на Сашо Кадиев стана звезда в плажна фотосесия с известния български актьор Владо Пенев. Той и семейството на Катерина Евро всяка година се срещат на морето, съобщава Дир.бг , написа Владо Пенев, който на кадрите грее от щастие и разсмива малкото момиченце. То се роди през 2015 година и бе кръстено на баба си Катерина.   Междувременно известната актриса сподели лятна снимка с майка си и брат си от миналото. Между двете има поразителна прилика. Евро коментира: ", "date": "2018.07.27", "title": "Владо Пенев се забавлява на морето с внучката на Катето Евро (снимки)"}
{"url": "http://epicenter.bg/article/Ostavat-broeni-chasove-do-nay-dalgoto-za-veka--karvavo--lunno-zatamnenie/160136/10/99", "text": "Броени часове делят поклонниците на небесните спектакли от натрупването на четири впечатляващи събития -    Тази вечер любители и професионалисти ще вперят погледи към небето, за да наблюдават на 27 юли  и  и ще изглежда впечатляващо ярък.   В  явлението ще започне в .   организира наблюдение на лунното затъмнение и на  . Телескопите на обсерваторията ще бъдат свързани с екрани, на които посетителите ще могат да наблюдават астрономическите събития в реално време, съобщава Дарик.    ще продължи 1 час, 42 минути и 57 секунди. Преди и след него ще се наблюдава частично затъмнение, което означава, че  ще прекара в сянката на  общо 3 часа и 54 минути. \r\n \r\n \r\n \r\n Слънчевата светлина ще бъде блокирана от  при преминаването ѝ пред  . В резултат на това естественият ни спътник ще се вижда \"кървав\", което е необичайно. Обикновено при затъмнение  изглежда черна.   \"Очаква ни прекрасна гледка - два ярки обекта в небето. Подобен изглед е в състояние да докосне човешката душа и е благодат за фотографите. Отделете време да погледнете към небето и да се насладите\", казва  от  .   Впечатляващото лунно затъмнение ще може да бъде наблюдавано от  ,  и  изток между залез и полунощ на 27 юли и в голяма част от  и  между полунощ и изгрев на 28 юли.  обаче ще пропусне небесния спектакъл.   са по-редки от слънчевите, но за сметка могат да бъдат наблюдавани от повече хора.   Следващото, макар и не толкова продължително затъмнение ще бъде през януари следващата година, когато  ще остане в сянката на  малко над един час. Подобно на предстоящото явление с продължителност близо два часа няма да бъде наблюдавано отново до август 2036 г.   По същото време  , гледано от Земята. Червената планета вече изглежда по-ярка от обичайното и се вижда на небосклона като оранжево-червеникава звезда. Яркостта се дължи на най-близкото отстояние на Марс от Земята от 15 години.   Прашната буря, която бушува от известно време на Червената планета, не пречи на гледката от Земята, и дори я прави по-ярка, тъй като прашните частици отразяват слънчевата светлина, отбелязва Асошиейтед прес.   Марс не се е бил на толкова близко разстояние от Земята от 15 години. През 2003 г. двете планети се намираха на най-близко разстояние от близо 60 000 години - 55,7 милиона километра. От НАСА отбелязват, че подобно приближение няма да се случи отново до 2287 г.   Следващото макар и не толкова близко отстояние между Земята и Марс ще бъде наблюдавано през 2020 т. Тогава двете планети ще се намират на разстояние от 62 милиона километра.   И ако двете редки явления не са достатъчни, поклонниците на небесните спектакли могат да се оглеждат и за падащи звезди - на 27 и 28 юли ще бъде максимумът на метеорния поток Южни Делта Аквариди.   От всички планети, Меркурий е единствената, чийто ретрограден ефект се усеща от повечето хора, твърдят астролози. Ето защо при работа с документи е добре да сте внимателни и да проверявате всичко.   Времето не е подходящо също и за пътувания освен ако не е до места, които са ви познати и вече сте посещавали. Ако по времето на този период създавате нови познанства, възможно е те да са нетрайни, отбелязват астролозите. През периода на ретрограден Меркурий можете да довършвате отдавна започнати дела, да изяснявате стари ситуации и отношения. Добре премисляйте решенията си, преди да действате. Това е най-доброто време за равносметка и ретроспекция, както и за освобождаване от това, което вече не ви е нужно. Опитайте също така да обмислите думите си преди да се изказвате и се стремете към по-съдържателна и дълбока комуникация.   Ценно е да си припомним, че мислите се превръщат в думи, думите в дела, а те от своя страна изграждат живота ни. Затова през този период е добре да се учим на съзнателно общуване и добро обмисляне на поведението си, сочат още съветите на занимаващите се с астрология.     Предсрои напрегнат петък. Пикът на напрежението ще настъпи тази вечер. Влиянието му обаче бързо ще бъде смекчено от красивата гледка, настъпваща точно в 21.24 ч. довечера.  ", "date": "2018.07.27", "title": "Предстои небесен феномен, невиждан от 1830г. -Кървава луна, затъмнение, ретроградни Марс и Меркурий "}
{"url": "http://epicenter.bg/article/Posleden-raboten-den-za-deputatite--Shestima-ministri-otgovaryat-na-vaprosi/160118/2/0", "text": "Днес е последният работен ден на Народното събрание преди лятната ваканция на депутатите. Шестима министри ще отговарят на въпроси във времето за парламентарен контрол. Това предвижда програмата за петъчния парламентарен контрол. Вицепремиерът Валери Симеонов ще отговори на депутатски въпрос за концесиите за злато в страната. Образователният министър Красимир Вълчев ще информира народните представители за приема на деца в детски градини и в първи клас в по-големите градове. Земеделският министър Румен Порожанов ще отговори на питане за приоритетните задачи на БАБХ в областта на здравеопазването и хуманното отношение към животните. В парламентарния контрол ще участват още финансовият министър Владислав Горанов, енергийният министър Теменужка Петкова и икономическият министър Емил Караниколов.    ", "date": "2018.07.27", "title": "Последен работен ден за депутатите. Шестима министри отговарят на въпроси"}
{"url": "http://epicenter.bg/article/Desislava-Atanasova--Otkazvame-da-uchastvame-v-debat-za-ritaneto-po-kokalchetata-v-politikata/160122/2/0", "text": "На мандатоносителя – най-голямата парламентарна група на ГЕРБ,  се пада най-голямата отговорност и отказваме да участваме в дебат за ритането по кокалчетата в политиката.     Ние трябва да ковем  законите и да носим отговорност пред обществото. Да, на премиера много често му се налага да влиза в друга роля – на човек, който намира най-правилно баланса. Надявам се тези времена да са минали. Ако има междуличностни конфликти, те да останат назад. Надявам се новият сезон да бъде политически, а не хумористичен. Това коментира в студиото на Нова ТВ депутатът от ГЕРБ Десислава Атанасова, която участва в дебат за изминалия политически сезон, в който участваха депутати от всички парламентарно представени партии в Народното събрания.    По думите ѝ често експертното говорене е било изместено от партийнологорейно говорене. Но в този парламент беше постиган и консенсус. Така в обществото се налага внушението, че НС не е постигало никога нищо заедно. Факт е обаче, че депутатите са демонстрирали такъв консенсус по някое надпартийни теми. Именно от такъв консенсус има нужда България, посочи депутатът от ГЕРБ. Атанасова даде като пример и постигнатия консенсус по въпроса за ветото на президента над закона за следприватизационен контрол, въпреки трусовете в малката коалиция, която прерасна в междуличностен сблъсък между лидера на Атака Волен Сидеров и депутата от НФСБ Валентин Касабов.  Демонстрацията, на която бяхте свидетели вчера, беше за нещо различно – че по безспорен начин всички парламентарни групи показаха, че нямат връзка с едрия бизнес – всички подкрепиха ветото на президента над закона за следприватизационен контрол, изтъкна Атанасова.    Надявам се всяка парламентарна група  да направи  оценка на качеството на дебата, не бива да остават настрана и положителните неща, които се постигнаха в последния политически сезон, каза още Десислава Атанасова.", "date": "2018.07.27", "title": "Десислава Атанасова: Отказваме да участваме в дебат за ритането по кокалчетата в политиката"}
{"url": "http://epicenter.bg/article/Desetki-hilyadi-sotsialisti-ot-se-sabirat-na-Buzludzha-s-balkanska-podkrepa-i-Goran-Brego/160123/2/0", "text": "На 28.07.2018 г. в местността Историческа поляна под връх Бузлуджа ще се проведе традиционният събор на левицата, съобщиха от пресцентъра на БСП.   В 10.00 часа ще бъде дадено началото на първата художествена част от програмата с изпълнителите Дани Милев, Владимир Димов, Елица Камбурова, Николай Манолов. В 10:30 часа ще бъдат поднесени венци и цветя на паметника на Хаджи Димитър, на барелефа на основоположниците на партията и на паметника на партизаните от Габровско-Севлиевския отряд.   В 11:30 часа ще бъде дадено начало на националния политически митинг. От името на домакините, събралите се ще приветства Кристина Сидорова, народен представител от ПГ на левицата от Габрово.    По време на митинга от трибуната към множеството ще се обърнат: председателят на БСП Корнелия Нинова, президентът на ПЕС Сергей Станишев, председателят на МО в БСП Николай Бериевски, народният представител Елена Йончева, председателят на ОбС на БСП-Ямбол Катя Георгиева, председателят на Национален синдикат „Защита” Красимир Митов. По време на митинга ще бъдат връчени  наградите „Георги Кирков” и „Димитър Благоев” от Корнелия Нинова.    Членове на ИБ на НС на БСП и народни представители  от ПГ на \"БСП за България\" ще се срещнат с участници в Националния събор от общините и областите.   В 12:45 часа ще започне втората част на художествената програма, с която се слага и край на събитието - концертът на Горан Брегович.    Преди това, на 27.07.2018г. (петък),в Културен дом „Арсенал“ в гр. Казанлък ще се проведе  Балканска младежка кръгла маса.  Тя ще бъде открита от председателя на НС на БСП Корнелия Нинова и председателя на МО в БСП Николай Бериевски. В нея ще вземат участие млади лидери и делегации от Словения, Сърбия, Албания, Румъния и Черна гора.   В 1 4: 00 часа, в  гр. Габрово, в залата на Художествената галерия ще бъде представена книгата \"Ален Мак самотен\" от Мерсия Макдермот.   В   16:00  часа в гр. Габрово представители на ИБ на НС на БСП, депутати от ПГ на \"БСП за България и членове и симпатизанти на партията ще поднесат цветя и ще отдадат почит пред паметната плоча на Бузлуджанския конгрес, паметника на Васил Априлов и Костницата на загиналите за свободата.   Лидерът на БСП Корнелия Нинова ще поведе колоездачната обиколка от Габрово до историческия връх Шипка. Стартът на мероприятието, под надслов Купа „Бузлуджа 2018”, ще бъде даден в 16:30 часа, а в 18:00 часа председателят на левицата ще награди победителите.    На върха ще бъдат поднесени  венци и цветя в чест на боевете при Шипка по време на Руско-турската война (1877-1878) и на 140-ата годишнина от Освобождението на България.    ", "date": "2018.07.27", "title": "Десетки хиляди социалисти от се събират на Бузлуджа с балканска подкрепа и Горан Брегович"}
{"url": "http://epicenter.bg/article/Plamen-Dimitrov--Ot-KNSB-nastoyavat-za-12--po-visoki-zaplati/160125/2/0", "text": "От КНСБ обявиха, че искат 12% по-високи бюджетни заплати от догодина, или около 1 милиард лева повече.   „Горе-долу 800 милиона лева беше увеличението през тази година. В този смисъл този процент не е невъзможен. Хората в различните агенции искат между 10 и 20% увеличение на заплатите, така че този процент е осреднен”, поясни в предаването „Здравей, Българи” по Нова телевизия президентът на КНСБ Пламен Димитров.   Според него това е постижимо. Димитров даде пример, че в Агенцията за социално подпомагане, където работят около 5000 души, искането е за 20-процентно увеличение. „60% от средноевропейските доходи би трябвало да бъде целта на България през следващите години. Говорехме за 1000 евро средна заплата. В момента около 1000 лева е средната заплата у нас. Друг е въпросът, че две трети от българите работят за заплата под тази. С подобни увеличения на доходите до 2022 г. ние ще се приближим то тези средни стойности в Европа”, каза още Пламен Димитров.   Пазарът на труд в България става все по-дефицитен, подчертава Димитров. И в частния сектор си дават сметка, че задържането на кадри става чрез увеличаването на доходите.    ", "date": "2018.07.27", "title": "Пламен Димитров: От КНСБ настояват за 12% по-високи заплати"}
{"url": "http://epicenter.bg/article/Maya-Manolova--Slepite-hora-ne-protestirat-sreshtu-maykite-na-detsa-s-uvrezhdaniya/160127/2/0", "text": "Всички майки на деца с увреждания имат един интерес. Властта действа на принципа \"разделяй и владей\", но се надявам да не успеят. Това заяви националният омбудсманът Мая Манолова в предаването \"Здравей, България\" по Нова телевизия.   \"В контакт съм и със слепите хора, и с глухи и с хората с увреждания. Вчера в Комплекса на слепите се събрахме всички, разбрахме, че слепите не протестират срещу майките. Седнахме на една маса и разговаряхме - ще има пари за всички\", разкри Манолова. \"Социалното министерство преписа стария закон и го представи, нищо ново не включиха. Министър Петков призна, че в този проект реформа няма. Но вчера, проектът, който той донесе в палатките при протестиращите майките бяха отчетени промените\", каза още Мая Манолова.    ", "date": "2018.07.27", "title": "Мая Манолова: Слепите хора не протестират срещу майките на деца с увреждания"}
{"url": "http://epicenter.bg/article/Georgi-Svilenski--Kak-da-kazhem-na-horata-sprete-s-agresiyata--kogato-go-pravim-v-parlamenta--Pozor-/160129/2/0", "text": "„Това, което се случва в управляващото мнозинство, в частност – групата на Обединените патриоти, не е от вчера. Раздорите са откакто се сформира правителството. Вчера беше кулминацията, която е недопустима за българския парламент – двама народни представители да се бият. Как да кажем на хората в България спрете с агресията, когато го правим в парламента. Това беше позор за българския парламент. До такова нещо не се беше стигало в последните 28 години.” Това заяви в „Денят започва” на БНТ депутатът от БСП Георги Свиленски.   В студиото бяха народни представители от всички парламентарни групи. Представителите на ГЕРБ и Обединени патриоти категорично заявиха, че различията са преодолени и коалиция продължава напред.     „Познавам колегите Волен Сидеров и Валери Симеонов. Те са разумни хора и съм сигурен, че ще намерят пътя за подобряване на комуникацията. Всеки лидер има своята визия, но в името на държавата ги призовавам всеки да намери отговорност и мъдрост себе си, за да вървим напред”, каза Александър Ненков от ГЕРБ.   „Говоренето на висок глас остава на заден план. Продължаваме напред”, заяви и Борис Ячев от групата на ОП. „Имам спомен, че са се случвали и по-драматични неща. Беше преекспонирано случващото се”, каза той.  „Не мисля, че има нещо изненадващо в случилото се вчера. ДПС винаги сме предупреждавали, че тази коалиция е опасна за страната. Политиката куца, обещанията не се изпълняват”, каза Халил Летифов от ДПС.   Депутатите от управляващи и опозиция дадоха противоположни оценки за случващото се в държавата и за посоките на политиката.  „Корупцията вече е станала начин на политика, прекарана през управляващото мнозинство. Корупцията вече започваме да я залагаме в законите на държавата”, заяви Свиленски по повод промените в закона за приватизацията, които вчера бяха отменени с приетото вето върху закона.  Свиленски коментира и палатките пред парламента на майките с деца с увреждания, които остават там, въпреки че Народното събрание излиза в лятна ваканция. „Няма как да си тръгнем с чиста съвест. Майките протестираха 6-7 пъти и никой не искаше да ги чуе”, каза той.   Според Александър Ненков обаче „темата е сериозна и не е еднозначна”. „По отношение на Закона за хората с увреждания трябва да бъде приет достатъчно компромисен вариант за всички заинтересовани страни, както и с участието на финансовия министър Нека все пак и социалният министър да събере всички мнения и визии по темата'', каза народният представител.  Според Ячев не трябвало да се бърза, тъй като това може да доведе до необходимостта после отново да се преправят законите. ,,С приетата реформа в ТЕЛК бих казал, че до някаква степен се погрижихме за хората с увреждания. Вече тя е с по-модерен модел на функциониране'', посочи той.   ,,Промяната в ставката на ДДС би била пагубна за приходите. А и в крайна сметка визията на БСП за бъдещето на България са само хубави пожелания, но без необходимите финанси да са налице'', коментира Ненков представената наскоро визия на БСП.", "date": "2018.07.27", "title": "Георги Свиленски: Как да кажем на хората спрете с агресията, когато го правим в парламента. Позор!"}
{"url": "http://epicenter.bg/article/Tsarkvata-pochita-Sv--Panteleymon-i-Sv--Sedmochislenitsi/160130/2/0", "text": "Днес Православната църква прославя Свети Великомъченик Пантелеймон и Свети Седмочисленици. Св. Пантелеймон бил от град Никомидия (днес Измит на азиатския бряг на Мраморно море, Турция). Според житието му той бил отначало езичник и носел името Панталеон (от гръцки – Лъв във всичко), а когато се покръстил, приел името Пантелеймон (от гръцки – Всемилостив). Бил ученик на знаменития тогава лекар Евфросин и станал после придворен лекар на император Максимиан, който обаче заповядал да го съсекат, защото отказал да се поклони на езическите богове. Част от мощите на светеца се пазят в светогорския руски манастир \"Св. Пантелеймон\".   Още в първата българска държава почитта към св. Пантелеймон е била голяма. Това показват двата манастира, носещи неговото име в Преслав и в Охрид, където били създадени също медицински школи и лечебници.   В София паметта на светеца се чества като храмов празник в кварталната църква в Бояна.   Също така на няколко места в страната има храмове и параклиси в негова чест, а също и манастири: Присовският край Велико Търново, Обидимският, недалеч от Добринище, и манастирчето край Смолян.   Втори храмов празник има и светата обител \"Св. Богородица - Живоприемни източник\", над Гоце Делчев, Неврокопска епархия, посветен на Св. Пантелеймон. Манастирът е женски и през последните години в следствие на неуморните усилия на игуменката сестра София претърпя сериозно развитие.   Денят се приема за подходящ за пътуване, откъдето е и името му Пантелей Пътник. Имен ден празнуват: Добрин, Пантелей, Добри, Добрина.   На 27 юли се чества и успението на свети Климент Охридски. По древна традиция на този ден Църквата е отредила да се чества паметта на седемте славянски просветители: св. Кирил и Методий, Климент, Наум, Сава, Горазд и Ангеларий. За всеки един от тях в църковния календар има отделен ден, но в този ден те се празнуват заедно под хубавото име Седмочисленици.   От стари времена св. Пантелеймон е покровител на Видинска света митрополия и на старопрестолния Видин. По този повод в известния столичен храм \"Св. Седмочисленици\", от 9.00 часа, с благословението на Негово светейшество Българския патриарх и Софийски митрополит Неофит, ще бъде отслужена архиерейска света Литургия, оглавена от Негово преосвещенство Белоградчишки епископ Поликарп, викарий на Софийския митрополит.", "date": "2018.07.27", "title": "Църквата почита Св. Пантелеймон и Св. Седмочисленици"}
{"url": "http://epicenter.bg/article/Zhivko-Georgiev--S--Viziya-za-Balgariya--BSP-predlaga-alternativa-na-izminalite-30-godini-/160137/2/0", "text": " С „Визия за България“ БСП предлага алтернатива на изминалите 30 години и нов тип политическо мислене. Това каза социологът Живко Георгиев в интервю за Агенция „Фокус“ за проекта на БСП „Визия за България“. „Опозицията дава мощна заявка на първо време да се превърне в сериозна алтернатива не просто на управлението. Тя е такава по дефиниция. Тя иска да предложи алтернатива на целите 30 години, които отминаха от началото на прехода, който навярно вече е свършил. БСП иска да предложи нов тип политическо мислене, прагматично, премерено, с много силна диагностична част и с достатъчно промишлени инструменти и социални технологии, за да се премине в ново качество на нашето обществено развитие“, каза социологът. По думите му това де факто е заявка, която тепърва трябва да се уплътни и този продукт да се обогати с още по-конкретни политики и с лица, които хората да припознаят като адекватни персонификации на обещаните промени в икономиката, в социалната политика, в регионалната политика и във всички онези сектори, изброени в проекта.   „Визия за България“ е заявка да се покажеш като алтернатива на целия стил на политическия живот, който доминира“, каза още Георгиев.  ", "date": "2018.07.27", "title": "Живко Георгиев: С „Визия за България“ БСП предлага алтернатива на изминалите 30 години!"}
{"url": "http://epicenter.bg/article/Volen-Siderov--Byah-dzhentalmen--no-tryabva-da-znaesh-koga-da-spresh-da-si-dzhentalmen/160138/2/0", "text": "Вицепремиерът Валери Симеонов трябва да провери концесиите, а не момчетата и момичетата, които танцуват по морето, каза пред репортери лидерът на \"Атака\" Волен Сидеров. Той отговори на въпроси на медиите преди да влезе в пленарната зала, където имаше въпрос за \"златната\" концесия към вицепремиера. Сидеров питаше какви концесионни такси плаща фирма \"Дънди\", концесионер на находищата в Челопеч. Симеонов отговори, цитирайки членове и алинеи, че за концесиите отговаря не той, а друг вицепремиер - Томислав Дончев.   „Правомощията, свързани с концесиите за добив на подземни богатства, са делегирани на министъра на енергетиката. Дейността на министъра на енергетиката е в ресора на заместник министър-председателя Томислав Дончев. Въпросите, свързани с подземните богатства, в това число злато, златодобив и други метали, са регламентирани със Закона за подземните богатства. Този закон е специален по отношение на Закона за концесиите, а аз председателствам Координационния съвет по концесии на основание чл. 38 ал. 3 от Закона за концесиите“,  каза Симеонов. И така прехвърли топката към Томислав Дончев.   \"Не съм удовлетворен! Вие сте тук, значи приехте въпроса. А аз очаквах след 18 години най-после да установим какво получава държавата от тази фирма. Държавата може да прекрати концесията, ако интересът й е накърнен\", посочи от трибуната Сидеров. Той припомни, че концесионният договор е сключен по времето на Иван Костов като министър-председател - през 1999 г.   \"Симеонов е отсроко в политиката, а отговаря за 1250 концесии на брой. 565 са за природни богатства. Челопеч е най-голямото находище за добив на злато в Европа. 180 тона злато са изнесени от началото на концесията досега. Това са 18 - 20 милиарда. Хоп, няма ги! Тази фирма - \"Дънди\", не се е занимавала с добиви досега\", каза Сидеров преди да влезе в пленарната зала. И продължи: \"Затова ще обърна внимание на Симеонов, ако иска заедно - да правим проверки. Но не да гоним момчета и момичета, а да видим концесиите. България е богата - злато газим, бедни ходим. През цялото време това съм искал, не съм искал да се караме.\"   А що се отнася до вчерашните скандали в Обединени патриоти, Сидеров каза - бях джентълмен, но трябва да знаеш кога да спреш да си джентълмен. Смятам, че Валентин Касабов не е подходящо да стои в ПГ на „Обединени патриоти“, каза още Сидеров. Вчера депутатът от НФСБ го атакува физически в стаята на парламентарната група. „Чакам групата да се събере и да реши какво да прави с Касабов. Не искам да се налагам, да съм аз този, който да каже да се съберат. Нека те решат по съвест“, продължи лидерът на \"Атака\". „Това е човек, който не може да работи в отбор. Може да питате за това всички колеги, включително и тези от НФСБ, които са изразявали недоволство от неговото поведение“, каза още Волен Сидеров. „Касабов се държи невъздържано, не се притеснява да обижда“, каза още той.   Медиите са „обречени на глад“, ако ние сме скучни, не си разменяме остри реплики и не търсим отговори помежду си, каза още за вчерашните стълкновения в групата на патриотите Сидеров. След тях се наложи премиерът Борисов спешно да събира управляващата коалиция, за да потуши \"огъня\". „Виждам това, което се случва между мен и Валери Симеонов, във всички студиа. Задавам въпроса на главните редактори, редакторите, водещите - ами ако нямаше такива спречквания с какво щяха да се хранят медиите“, продължи Сидеров, който сам има дългогодишна журналистическа кариера. „С Валери Симеонов си разменяхме нападки, защото не уточнявахме нещата в разговори. Нямаше Коалиционен съвет дълго време. Вчера на срещата в МС се разбрахме, че всичко, което влиза в парламента, ще се обсъжда на Коалиционен съвет във формата на съгласие от всички. Тоест, ако някой има реструкции, законът отива в чекмеджето, коригира се и се редактира, докато всички се съгласим“, разясни той.        ", "date": "2018.07.27", "title": "Волен Сидеров: Злато газим - бедни ходим! Валери Симеонов трябва да провери концесиите! (ДОПЪЛНЕНА)"}
{"url": "http://epicenter.bg/article/Otkrita-e-spetsialna-smetka-v-Bankata-na-Gartsiya-za-podpomagane-na-zasegnatite-ot-pozharite/160139/2/0", "text": "Предвид международната и в страната вълна от солидарност и подкрепа към страната ни и към засегнатите хора в районите на източна и западна Атика, гръцкото правителство реши да открие специална сметка в Банката на Гърция с цел финансирането на всякакъв вид дейности за подпомагане на засегнатите от пожарите в западна и източна Атика, и основно за ремонтни дейности и обезщетяване на собствениците, чиито домове бяха унищожени от бедствието, както и за възстановяване на засегнатите райони и тяхната инфраструктура. Това съобщиха от Посолството на Гърция в София.    която се състои от председателя на парламента, министъра на инфраструктурата и транспорта и министъра на финансите.   , които ще бъдат назначени от министъра на финансите, а заключенията им ще бъдат внесени в Сметната палата с цел контрол по законовото изразходване на събраните средства.     В тази сметка ще могат да внасят средства и желаещите чужди държави и фирми, както и граждани от Гърция и чужбина.   Нашата цел е възстановяването на засегнатите райони и публичната инфраструктура, така и обезщетяването и ремонтите на домовете и останалите сгради да бъдат извършени възможно най-скоро. Поради тази причина ще се използват всички възможности, които дават разпоредбите за даване на разрешителни за ремонтни дейности по ускорена процедура, а там, където е необходимо ще бъдат извършени съответните законодателни промени.  ", "date": "2018.07.27", "title": "Открита е специална сметка в Банката на Гърция за подпомагане на засегнатите от пожарите"}
{"url": "http://epicenter.bg/article/Simeonov--Nito-sam-organizator--nito-fyurer-na-proverkite-za-shum-po-moreto/160143/2/0", "text": "Нито съм организатор, нито фюрер на проверките за шум по морето! Това обяви вицепремиерът Валери Симеонов от парламентарната трибуна в отговор на въпрос на лидера на \"Атака\" Волен Сидеров. Сидеров искаше вицепремиера да отговори за парите от концесията в Челопеч. Каза и, че концесионерите, а не дребният бизнес по Черноморието трябва да се проверява. Валери Сименов отговори, че нямал правомощия да отговаря на въпроса на Волен Сидеров за концесиите.  Въпросът на лидера на „Атака” бе отправен в разгара на скандалите и противоречията в малката управляваща коалиция Обединени патриоти. Сидеров и Симеонов си отправиха остри реплики, а депутатът от НФСБ Валентин Касабов дори атакува лидера на \"Атака\" физически и то в стаята на парламентарната група. „Правомощията, свързани с концесиите за добив на подземни богатства, са делегирани на министъра на енергетиката. Дейността на министъра на енергетиката е в ресора на заместник министър-председателя Томислав Дончев“, заяви вицепремиерът Валери Симеонов, цитиран от \"Канал 3\".  „Въпросите, свързани с подземните богатства, в това число злато, златодобив и други метали, са регламентирани със Закона за подземните богатства. Този закон е специален по отношение на Закона за концесиите, а аз председателствам Координационния съвет по концесии на основание чл. 38 ал. 3 от Закона за концесиите“, обясни Симеонов.  „Поемам ангажимент да предоставя въпросния договор за концесия на злато през моя колега Томислав Дончев, който съм сигурен, че няма да има нищо против“, допълни вицепремиерът.  Той коментира и проверките за шум по морето, като по този начин отвърна и на думите на Сидеров, че не е пратен във властта, за да се разхожда с шумомер, а да вдига пенсиите и стандарта на живот и междувременно запита дали е охраняван от полицията по време на въпросните акции в заведения в курортите.  „Проверките по морето са проверки на институциите, на контролните органи, които получават подкрепа от мен. Аз нито съм организатор, нито съм водачът, нито фюрера, или какъвто там да било на проверките. Проверките са стандартни и не се провеждат нито първа, нито втора, нито пета година, а всяка година. Това е изцяло в моите правомощия, както и контролът върху приватизационните и следприватизационните сделки“, обяви вицепремиерът.  Валери Симеонов приветства преразглеждането на Закона за приватизацията, заради който той обвини съпартийците си в лобизъм.  „Приветствам решението на парламента, с което отпаднаха тези два параграфа от Закона за приватизация и следприватизационен контрол. Мисля, че останалото е достатъчно разяснено. Мога да кажа само, че съм доволен от развитието на нещата“, каза Валери Симеонов.  ", "date": "2018.07.27", "title": "Симеонов: Нито съм организатор, нито фюрер на проверките за шум по морето"}
{"url": "http://epicenter.bg/article/Elena-Yoncheva--Dokumentite-za--quot-Kumgeyt-quot--sa-veche-v-spetsprokuraturata/160148/2/0", "text": "Документите за \"Кумгейт\" са вече в спецпрокуратурата. Това каза пред журналисти депутатът Елена Йончева, цитирана от Нюз.бг.  Тя припомни, че в края на 2017 година са изпратили документи в прокуратурата по така наречения скандал \"Кумгейт\".  \"Днес получихме писмо от прокуратурата за това, че преписката се дава на специализираната прокуратура\", обяви Йончева. По думите ѝ въпросните документи съдържат обосновани съмнения, че в Община Хасково са се извършвали престъпления, извършвана от група, усвоявала обществени поръчки - така наречената група \"dream team\".  Йончева уточни, че става дума за едно голямо съмнение за престъпление.  По думите ѝ фактът, че са изпратени в спецпрокуратурата означава, че ще има разследване въз основа на констатираните нередности.   Аферата \"Кумгейт\" нашумя през есента на м.г. Става дума за роднински и приятелски назначения в община Хасково. Център на скандала бе депутатът от ГЕРБ Делян Добрев, избран от Хасково. Заради атаката на опозицията Добрев хвърли оставка, но мнозинството от парламента, водено от ГЕРБ отказа да я приеме. И той остана в Народното събрание.    ", "date": "2018.07.27", "title": "Елена Йончева: Документите за \"Кумгейт\" са вече в спецпрокуратурата"}
{"url": "http://epicenter.bg/article/Tsekov--S-othvarlyaneto-na-IK-byaha-zashtiteni-suverenitetat-na-darzhavata-i-natsionalnoto-ni-dostoynstvo/160149/2/0", "text": "С отхвърлянето на Истанбулската конвенция бяха защитени суверенитетът на държавата и националното ни достойнство. Това каза в интервю за Агенция „Фокус“ докторът по конституционно право Борислав Цеков и основател на Института за модерна политика (ИМП) по повод на решението на Конституционния съд, с което беше обявена за противоконституционна Истанбулската конвенция.   Той определи решението на съда като победа на конституционните ценности и правото над правния волунтаризъм и политическата целесъобразност.   „Чест прави на българския Конституционен съд, че не се поддаде на грубия политически натиск от чужбина - от Брюксел, от чужди посланици, които са превърнали скандалната конвенция в свой фетиш.   Защитен бе суверенитетът на държавата и националното достойнство, които в други случаи често стават жертва на порочния и нихилистичен рефлекс - „няма мърдане, от Брюксел искат“, коментира специалистът по конституционно право.   По думите на Борислав Цеков отхвърлянето на конвенцията е и важна победа на независимото гражданско общество, на научния и духовен елит на нацията.   Д-р Борислав Цеков обясни, че пътят към ратификацията на Истанбулската конвенция в този ѝ вид е преграден, тъй като парламентът не може да ратифицира противоконституционни международни договори.   Решението на Конституционния съд за Истанбулската конвенция е вторият исторически български удар срещу неолибералната матрица, каза още пред „Фокус“ докторът по конституционно право Борислав Цеков. „Една от стратегическите цели на неолибералния глобализъм, който беше установен като господстваща идеология и политическа рамка след падането на Берлинската стена, е заличаването на националната държава, размиването на основни спояващи националните общности фактори като етнос, религия, традиции. С други думи - промяна на социо-културния код на нациите чрез джендър-идеологията, мулти-култи радикализъм и агресивния атеизъм. Като отнемеш на човека неговата полова, религиозна или културна идентичност, ти го превръщаш в дърво без корен. Това дава власт на транснационалната олигархия върху личността. В България не позволихме да откъснат православието от националната и конституционната ни идентичност. Сега отхвърляме и джендър-идеологията. Горд съм, че съм един от участниците в тези исторически актове“, коментира Цеков.    Той добави, че в света текат важни трансформации, които ще доведат до изхвърляне на неолибералния глобализъм на бунището на историята. „Както казах още в началото на полемиките около Истанбулската конвенция - което е от Бога, ще стане; което не е от Бога, ще отмине. Ясно е, че джендър-идеологията не е от Бога. Затова ще отмине“, заяви Цеков.     ", "date": "2018.07.27", "title": "Борислав Цеков: С отхвърлянето на Истанбулската конвенция бе защитен суверенитетът на държавата!"}
{"url": "http://epicenter.bg/article/Delyan-Dobrev--Zavezhdam-17-ti-isk-sreshtu-Elena-Yoncheva-/160151/2/0", "text": "Завеждам 17-ти иск срещу Елена Йончева. Край нямат фалшивите новини от Елена Йончева. Това каза на брифинг в парламента депутатът от ГЕРБ Делян Добрев по повод казаното от говорителя на ПГ на БСП Елена Йончева, че документите за \"Кумгейт\" са изпратени в Специализираната прокуратура.  Имам един единствен въпрос към Йончева и тя трябва да отговори - съдружник ли е тя на Цветан Василев, имат ли те обща фирма, имали ли са такава и имат ли към момента. Имам чувството, че Йончева е най-големият специалист по фалшивите новини. Това е мое обосновано предположение. Показа ли тя това постановление, което е размахвала в парламента, да видим дали изобщо има нещо общо с казаното от нея. Не съм го чел, но съм убеден, че няма как в него да пише това, което тя говори, просто защото това не е истина. Това са поредните фалшиви новини и клевети. Доста е неадекватно да коментираме фалшиви новини, но явно целта им е точно това, заяви Добрев.  Заведох дело срещу Елена Йончева още преди месеци. То в момента се движи процесуално. Има 16 различни случая, в които тя ме е наклеветила, да не кажа набедила. Не съм сигурен дали днешното изказване не е набеждаване, това ще го проверяват юристите. Ще добавя и него като 17-ти иск срещу нея, каза още депутатът от ГЕРБ.", "date": "2018.07.27", "title": "Делян Добрев: Завеждам 17-ти иск срещу Елена Йончева "}
{"url": "http://epicenter.bg/article/Ninova-za-Istanbulskata-konventsiya--Razumat-i-pravoto-pobediha-nad-chuzhdite-interesi-i-poslushanieto/160152/2/0", "text": "Днес съм изключително щастлива, че разумът и правото победиха над чуждите интереси и послушанието на министър-председателя Борисов, който внесе тази конвенция и след една година управление каза, че съжалява единствено за това, че тя не е била обяснена и приета. Това каза пред журналисти в Казанлък лидерът на БСП Корнелия Нинова във връзка с тълкувателното решение на Конституционния съд за Истанбулската конвенция. КС я определя като противоконституционна.   Корнелия Нинова качи изявлението си за решението на КС по конвенцията във фейсбук.   Лидерът на БСП поздрави и всички българи и български институции, които  като един са застанали като един против подмяната на нашите традиционни семейни ценности с една чужда идеология. „Това е победа на българския народ в защита на националните ни ценност“, каза лидерът на БСП.   Корнелия Нинова обърна внимание, че що се отнася до насилието над деца и жени, БСП ще продължи с всички сили да се бори с това. Тя припомни законодателните инициативи на левицата в защита на пострадалите от насилие. Нинова обяви, че е имала среща с представители на организации, занимаващи се с този проблем.   „Те дадоха допълнителни предложения и в първите дни на парламента ще ги внесем“, каза тя. Нинова коментира, че всички са застанали като един срещу конвенцията.   „Но що се отнася до частта на Конвенцията, която въвежда социалния трети пол и джендър идеологията, днес съм изключително щастлива, че разумът и правото победиха над чуждите интереси и послушанието“, бяха точните думи на лидера на БСП.  Нинова припомни, че министър-председателят Бойко Борисов внесе текста, но след една година управление обяснил, че съжалява единствено за това, че тя не е била обяснена и приета.  Лидерът на опозицията поздрави Конституционния съд за решението. И обърна внимание, че министрите на външните работи и на правосъдието са дали становища, че Истанбулската конвенция не противоречи на българския основен закон. Според нея това показва отношението на цялото правителство. „Нямаше друга партия в България, която в последните 5-6 месеца да беше подложена на такъв „жесток бой“ и от свои, и от чужди. Чуждите ни наричаха антиевропейци и фашисти, своите ни заплашиха с изключване от ПЕС. Омбудсманът ни хокаше, вицепрезидентът ни поучаваше. Затова искам да благодаря на всички членове да БСП, които застанаха като един в последните месеци въпреки натиска, на който бяхме поставени отвсякъде. Това, което съм преживяла през последните месеци е изключително тежко. В крайна сметка смятам, че това е победа на българския народ в защита на своите национални и семейни ценности“, посочи още Корнелия Нинова.   Запитана дали остава опасността БСП да бъде изключена от ПЕС, Нинова отвърна, че не, от БСП и мисията на ПЕС са проявили уважение към различните си становища.    ", "date": "2018.07.27", "title": "Нинова за Конвенцията: Разумът и правото победиха! Бяхме подложени на \"жесток бой\" от свои и чужди!"}
{"url": "http://epicenter.bg/article/Andzhelina-Dzholi-ima-cheren-spisak-s-vragove--na-koito-gotvi-otmashtenie/160140/10/100", "text": "Холивудската красавица Анджелина Джоли има черен списък с врагове, на които готви отмъщение. В него влиза колегата й Джордж Клуни, който е подкрепил бившия й съпруг Брад Пит по време на бурния им развод.   Всъщност близки до актрисата издават, че тефтерчето на срама е пълно със знаменитости, за които смята, че са я предали по време на  раздялата й със звездата от „Съюзени“. Източниците споделиха пред в. „Сън“, че първи в списъка е Клуни, а веднага след него се нарежда съпругата му Амал. Причината – Анджелина  очаквала Джордж да подкрепи дългогодишния си приятел, но от адвокатката очаквала женска солидарност.   По техни думи фактор е и фактът, че Анджи смята Амал за конкуренция в светските среди. Феновете побързаха да сравнят дъщерята на Джон Войт с героинята й Злодеида, а последвалите епитети са „побъркана“, „невротична“ и прочие, пише \"Монитор\".                               Припомняме, че наскоро се заговори, че Джордж Клуни се опитва да събере отново Пит и бившата му Дженифър Анистън. „Джордж винаги е мразил Анджи и изобщо не одобряваше начина, по който тя контролираше Брад по време на брака им. Той обичаше Брад и Джен като двойка и беше съкрушен от раздялата им, особено когато разбра, че е заради Анджи. Затова Джордж беше първият, който свърза отново Джен и Брад“, издаде тогава близък до Пит.", "date": "2018.07.27", "title": "Анджелина Джоли има черен списък с врагове, на които готви отмъщение"}
{"url": "http://epicenter.bg/article/Melaniya-i-kralitsa-Letisiya-varnaha-na-moda-roklyata-tip--quot-riza-quot---snimki-/160162/10/84", "text": "Мелания Тръмп и кралица Летисия поведоха модата на възраждането на роклята тип \"риза\", появявайки се с тъмносини рокли с копчета, джобове и дълги ръкави, пише Дир.бг   Преди дни Мелания Тръмп се появи с тъмносиня рокля тип \"риза\" на Ralph Lauren, освежена от по-светли райета. Дизайнът бе с дълги ръкави и колан без тока и със свободно спуснати краища. Тя бе съчетана със сини обувки на висок ток.   Испанската кралица Летисия, която бе на посещение в родния си град Овиедо, избра подобен тоалет, но за разлика от леката коприна на тоалета на Мелания, Летисия бе с рокля от деним. Тя отново бе с дълги ръкави и копчета по цялата дължина. Коланът на талията бе с тока с логото на Hugo Boss. Ансамбълът отново бе завършен със сини обувки на висок ток, само че бяха с отвори в задната част.", "date": "2018.07.27", "title": "Мелания и кралица Летисия върнаха на мода роклята тип \"риза\" (снимки)"}
{"url": "http://epicenter.bg/article/Tina-Tarnar-razprasna-praha-na-samoubiliya-si-se-sin--Nay-tezhkiyat-mi-moment-kato-mayka-/160168/10/100", "text": "Тина Търнър разпръсна праха на сина си Крейг Реймънд Търнър над океана. Той се самоуби на 59 г. в дома си преди по-малко от месец. Търнър публикува кадър в социалните мрежи, на който близки и приятели са се събрали в Калифорния, за да отдадат последна почит на Крейг.   Към снимката Тина написа:    Най-големият син на Търнър бе открит мъртъв в дома си в началото на юли. Разследването установи, че Крейг се застрелял в главата.   Тина ражда Крейг едва 18-годишна. Баща му е саксофонистът Реймънд Хил. По-късно Тина се омъжва за Айк Търнър, който осиновява Крейг и му дава своята фамилия. Най-големият син на Тина е завършила колежа \"Санта Моника\" и е работил като брокер на недвижими имоти. Той не се е женил и няма деца. \r\n \r\n \r\n \r\n Тина Търнър има четирима синове - Крейг, 57-годипният Рони, който е единственото дете на Тина от брака ѝ с Айк. След като се омъжва за него през 1962 г., тя осиновява и децата му от първия му брак - Айк-младши и Майкъл.   Източник: Дир.бг", "date": "2018.07.27", "title": "Тина Търнър разпръсна праха на самоубилия си се син: Най-тежкият ми момент като майка!"}
{"url": "http://epicenter.bg/article/Megan/160169/10/100", "text": "Преди два месеца холивудската актриса Мегън Маркъл официално стана член на британското кралско семейство. След сватбата с принц Хари, тя все още свиква със статута на херцогинята на Съсекс. Поглеждайки усмихнатата принцеса всички си мислят, че й е лесно, това обаче съвсем не е така - наяве се появиха неприятни истини за това какво се случва с новата принцеса.   Източници от двореца издадоха, че доста черни облаци са надвиснали над главата на Меган. Поради факта, че някои правила в кралското семейство я поставят в задънена улица. Например, за нея е трудно да разбере защо кралица Елизабет II насърчава жените да носят рокли и поли и не поущрява наличието на панталони в гардероба им.    „Меган често пита Хари защо става това. Някои неща я разочароват, но те са част от новия й живот, така че тя трябва да се справи с тях”, каза източник, приближен на новото кралско семейство.   След появата на херцозите на Съсекс на прием в резиденцията на британския посланик в Дъблин, пресата обсъди едно изявление на Меган. Сенаторката Катрин Нун написа в Twitter: „Меган призна, че е доволна да види резултата на неотдавнашния референдум за легализирането на абортите в Ирландия”.   Членовете на британското кралско семейство обикновено избягват публични политически дискусии, но изглежда Меган не се съобразява с това, което като нищо ще й навлече гнева на Кралицата.   Това е доказателство за наивността на Меган. Вътре в кралското семейство всички комуникират свободно и за всичко, но те знаят и спазват правилата, че пред обществото не могат да го правят. Меган все още се учи, че човек не трябва да бъде твърде откровен извън този тесен кръг. Разбира се, тя има съпруг, който е готов винаги да й помогне.   Източник: Блиц  ", "date": "2018.07.27", "title": "Меган отново направи гаф! Херцогинята си позволи политически коментар"}
{"url": "http://epicenter.bg/article/Nikol-siyae-na-Lazurniya-bryag-pod-raka-s-Grisho--snimki-/160181/10/100", "text": "Никол Шерцингер публикува загадъчен кадър от живописното провансалско градче Ез, където вероятно релаксира с любимия си Григор Димитров.   На снимката се виждат бедрата на Никол и мъжко ходило, а към кадъра певицата е написала с игра на думи:  Шерцингер е споделила и история, която съдържа отрупана маса със средиземноморския ястия на брега, както и изглед от Монако.   Постоянният адрес на Гришо е в Монако, въпреки че българинът нееднократно е казвал, че не се срамува от произхода си, а освен това се чувства гражданин на света.   Напоследък двойката явно намира време, което да прекарва заедно. Преди по-малко от седмица те бяха засечени в Сен Тропе в разгара на морски игри и закачки. След това певицата се озова за кратко в Австрия във връзка със свой професионален ангажимент, а сега е на Лазурния бряг.   Източник: дир.бг", "date": "2018.07.27", "title": "Никол сияе на Лазурния бряг под ръка с Гришо (снимки)"}
{"url": "http://epicenter.bg/article/Hilyadi-byagat-ot-ognenoto-bedstvie-v-Kaliforniya/160131/7/0", "text": "  Хиляди бягат, за да спасят живота си от големите горски пожари в Калифорния.   В планините в южната част на американския щат пламъците бързо се разрастват като се смята, че огънят е предизвикан от сериен подпалвач, предаде  bTV .   Повече от 3000 души бяха принудени да напуснат домовете си в окръг Ривърсайд, а пожарникарите се борят да спасят къщите, които са на пътя на огнената стихия.   В град Хемет в сряда е задържан 32-годишен мъж, обвинен в предизвикване на няколко пожара.   Положението се усложнява от високите температури над 37 градуса, силния вятър и ниската влажност на въздуха.  ", "date": "2018.07.27", "title": "Хиляди бягат от огненото бедствие в Калифорния (Видео)"}
{"url": "http://epicenter.bg/article/Gratskite-vlasti--Ima--seriozni-indikatsii--za-umishlen-palezh-na-gorskite-masivi-kray-Atina/160135/7/0", "text": "Гръцките власти не изключват възможността опустошителните пожари в района на столицата Атина да са предизвикани умишлено, съобщава електронното издание на вестник Kathimerini, цитирано от агенция „Фокус“.   В рамките на пресконференция, заместник-министърът за гражданската защита Никос Тоскас загатна, че разследването допуска умишления палеж като възможна причина за трагедията, която отне живота на най-малко 85 души.   „Имаме сериозни индикации за престъпен акт… Много пожари избухнаха за твърде кратко време“, заяви Тоскас, като същевременно допълни, че в Мати – градът, най-силно засегнат от стихията, е намерена „подозрителна находка“.   Панос Каменос, министър на отбраната и председател на младшия партньор в коалицията на премиера Алексис Ципрас – „Независими гърци“, на свой ред заяви, че „това е престъпление от миналото“.   „Бреговете на Атина, всички тези имоти, повечето от които – без разрешително, са окупирали крайбрежието без никакви правила“, допълни Каменос.", "date": "2018.07.27", "title": "Гръцките власти: Има „сериозни индикации“ за умишлен палеж на горските масиви край Атина"}
{"url": "http://epicenter.bg/article/Turski-bogoslov--Fethullah-Gyulen-e-martav/160157/7/0", "text": "Известен турски мюсюлмански богослов - професор Джеват Акшит, твърди, че проповедникът Фетхуллах Гюлен, обвинен за ръководител на осуетения опит за преврат преди 2 години, е починал в Америка, където е погребан.  В интервю във в. „Акит“ богословът твърди още, че Гюлен не е починал от естествена смърт, а е бил убит. И че е погребан е в еврейското гробище в Ню Джърси.  Турската страна знаела, че Гюлен е убит. Фактът бил регистриран в турските полицейски архиви, но американската страна го държала в тайна.  „Ако Гюлен не беше умрял, досега турската полиция щеше да успее да го върне в Турция. Но сега американците искат турските власти да освободят пастора (Андрю Брънсън, който след 21 месеца в затвор бе поставен под домашен арест) и тогава ще предадат трупа на Фетхуллах Гюлен“, казва проф. Акшит.  Богословът Акшит е известен с острите си нападки срещу Гюлен и неговото движение Хизмет. Той твърди, че много пъти е бил заплашват от неговите хора.  Неотдавна турски медии съобщиха, позовавайки се на близки до движението Хизмет източници, че Гюлен бил болен от рак.    ", "date": "2018.07.27", "title": "Турски богослов: Фетхуллах Гюлен е мъртъв"}
{"url": "http://epicenter.bg/article/Makron-otricha-seksualna-vrazka-s-uvolneniya-si-bodigard-/160161/7/0", "text": "От всички изказвания на Еманюел Макрон през неговото светкавично и зашеметяващо издигане до най-високия пост във Франция, едва ли има някое по-странно от изявлението му тази седмица, че (ако перифразираме друго политическо опровержение) той не е правил секс с този човек.  Френският президент използва кризисна среща с депутати, за да отрече категорично каквато и да е връзка със станалия изведнъж прочут Александър Бенала, син на марокански имигранти, който до миналия петък бе негов личен охранител.  \"Александър Бенала никога не е държал в ръка ядрените кодове! Бенала никога не е бил мой любовник!\"  Удивителният коментар на Макрон в отговор на слухове в Интернет се появи вчера след като той опита безуспешно да прескочи разрастващия се скандал около забележително близката му връзка със загадъчния 26-годишен мъж.  Скандалът, който в момента приковава цялото внимание на французите, тръгна от шокиращи видео кадри, показващи как Бенала, облечен като полицай (той не е такъв) напада мъж и жена на парижка улица. Сцената е от първомайските протести преди почти 3 месеца. И макар, че инцидентът моментално бе докладван в президентския кабинет, той бързо бе потулен в нарушение на френския закон.  После бяха скрити и уличаващи записи от камери - отново при съмнителни обстоятелства - което удобно позволи на Бенала да остане на служба във вътрешния кръг на Макрон.  Той бе уволнен едва когато преди 8 дни най-сетне се появи видеозапис от мобилен телефон на нападението му. Тогава аферата свали доскорошния висок рейтинг на одобрение за Макрон до едва 39%, почти 2 пъти по-нисък от времето на изборната му победа миналия май.  А неговите опоненти се възползваха от този потресаващ опит за потулване, за да раздухат още повече представата за Макрон като монархичен Президент на богатите, без никаква връзка с обикновените хора.  Бяха зададени и сериозни въпроси за точното естество на връзката на 40-годишния президент с младия мъж. Макар и напълно непознат за широката публика, Бенала стана през последните 18 месеца ключова фигура и в личния, и публичния живот на женения президент.  След няколко години в Мароко, където работи в областта на сигурността, когато бившият банкер Макрон реши да създаде нова политическа партия - En Marche!, и да се кандидатира за президент през 2017 г. Бенала бързо се върна в Париж да помага.  Двойката скоро става неразделна. Те заедно карат ски, колела и посещават тенис мачове. Толкова са близки, че на помощника е даден пълен пропуск до френския парламент и дори ключ за личната резиденция на Макрон в Льо Туке.  След изборната победа на шефа младият помощник бе затрупан с многобройни придобивки, включително с годишна заплата от 120 000 евро и разкошен парижки апартамент в близост до мястото, където живееха на държавна издръжка любовницата и извънбрачното дете на бившия президент Франсоа Митеран.  Той имаше и държавен автомобил със сирена и светлини, за да си проправя път през тежкия трафик в столицата.  На няколко пъти той бе набеден, че налита на журналисти, задаващи неудобни въпроси на предизборни митинги, особено за брака на Макрон с 25 г. по-възрастната негова учителка Брижит Озиер. В която той се влюбил като 15-годишен гимназист.  Тяхната нетипична връзка предизвика още повече коментари покрай слуховете, че папараци са заснели компрометиращи снимки на Макрон в горичка с 41-годишния Матю Гале, бивш шеф на Радио Франс.  Макрон отрече да е гей и да е имал интимна връзка (споменатите снимки изобщо не видяха бял свят), като даде интригуващо интервю, в което заяви: \"Да се твърди, че не е възможно мъж да живее с по-възрастна жена, без той да е хомосексуалист или прикрито жиголо, е обидно за жените. А и хомофобско. Ако бях хомосексуалист, щях да си го призная и щях да си живея като такъв напълно открито\".   ", "date": "2018.07.27", "title": "Макрон отрича сексуална връзка с уволнения си бодигард "}
{"url": "http://epicenter.bg/article/Putin-hvali-Tramp--Vinagi-se-stremi-da-izpalnyava-svoite-obeshtaniya-/160174/7/0", "text": "Големият плюс на Доналд Тръмп е това, че той винаги се стреми да изпълнява своите обещания, каза руският президент Владимир Путин, цитиран от РИА Новости и Новини.бг.  \"Това е една от най-силните черти на сегашния американски държавен глава. Много политици, когато получат власт, забравят какво са обещали на избирателите си. Господин Тръмп не е от тях\", посочи още Путин.  Руският лидер допълни, че е готов да замине за Вашингтон и да се срещне със стопанина на Белия дом. \"Аз също смятам да поканя моя колега от САЩ в Москва\", каза още Путин след срещата на върха на страните от БРИКС (Бразилия, Русия, Индия, Китай и Южноафриканската република) в Йоханесбург.    ", "date": "2018.07.27", "title": "Путин хвали Тръмп: Винаги се стреми да изпълнява своите обещания!"}
{"url": "http://epicenter.bg/article/Rekordna-zhega-obhvana-Frantsiya-i-Germaniya/160175/7/0", "text": "Рекордна жега обхвана и Германия. Температурите в страната достигат 39 градуса, съобщи БТВ.  Пожари избухнаха в няколко части на страната. Няма данни за загинали или пострадали.  Огнената стихия бушува в гора близо до столицата Берлин. Властите предупредиха местните жители, че може да се наложи да бъдат евакуирани.  Франция също е в плен на гореща вълна. Това доведе до рекордно потребление на електричество.  Заради претоварване, трансформатор в предградие на Париж се запали и предизвика голям пожар.  ", "date": "2018.07.27", "title": "Рекордна жега обхвана Франция и Германия"}
{"url": "http://epicenter.bg/article/Zoran-Zaev-s-privetstvie-kam-BSP-za-Buzludzha/160178/7/0", "text": "„Съжалявам, че не мога да съм с вас днес, но вярвайте ми, че моето сърце е с вас, изпълнено със съзнанието за прекрасния събор на Бузлуджа. Корнелия знае, че планирам да дойда с моя мотор при следваща възможност.“ Това каза премиерът на Македония Зоран Заев във видео обръщение. Той отбелязва, че този събор всяка година потвърждава принципите за солидарност и достоен живот, а те се предават между десетки хиляди социалисти и социалдемократи на Бузлуджа и милиони из цяла Европа. Заев изразява своята радост, че тази година са поканени представители на неговата партия СДСМ. „С председатея на БСП Корнелия Нинова подписахме договор за сътруднимеството между СДСМ и БСП. Но нашите отношения не са само формални, а резултат на добросъседство и приятелство. Честитя 127-та годишнина от създаването на партията и ви пожелавам много успехи в бъдеще“, заявява Зоран Заев.  ", "date": "2018.07.27", "title": "Зоран Заев с приветствие към БСП за Бузлуджа (ВИДЕО)"}
{"url": "http://epicenter.bg/article/Stoyan-Mirchev--/160117/11/0", "text": "- За съжаление, тази заявка звучи твърде несериозно. Господин Георгиев сега е част от изпълнителната власт. Той има пряката възможност да формулира адектватни младежки политики. Но неспособността на МГЕРБ и г-н зам. министъра ги принуждават да водят неадекватен ПР. Още по трагичното е, че не може да осъзнае елементарния факт, че срещата организирана от БСП е визия за дебат за леви политики. Какво ще правят на такъв дебат от една дясно-популистка партия? Така опитът им за ПР може да се изтълкува като опит МГЕРБ да се превърнат в идеологическа алтернатива на самата партия-майка ГЕРБ. Това е колкото комично, толкова и трагично. Факт е, че днес единствено БСП може да стане алтернатива на ГЕРБ. Така че горното предложение е от сферата на политическата фантастика.   - С личности, които са пряко виновни за тежкото състояние на държавата ни, аз не виждам как може да си сътрудничим. Все пак това са главните отговорници за задълбочаващата се демографска катастрофа и липсата на мерки за справяне с този проблем. Тук можем да обърнем внимание и на изводите в доклада на Американския департамент за корупция по-високите етажи на властта, а точно тези господа ги обитават. За задълбочаващите се проблеми в здравеопазването и образованието. За засилващото се крайно неравенство по регионите в България, обезлюдяването на не малко от тях. Да си сътрудничиш с тези двамата, а те персони ф ицират партията и властта на ГЕРБ, означава да танцуваш с дявола. Ние искаме да сме алтернатива на всичко гореописано. Ние сме алтернативата за доброто на България. А и тук съм длъжен да спомена още един довод за принципна невъзможност за сътрудничество. Това е принципното разминаване в политиките. Имало е отделни случаи и в това Народно събрание да подкрепим заедно едно или друго решение. Но това са малкото изключения, които потвърждават правилото.   - Когато не се създават коалиции на принципна основа и зад добре обмислени политики, а на базата само на лични и преди всичко финансови интереси, се стига до сегашната реалност в управляващото мнозинство. Но не мисля, че е работа на БСП да се занимава със „семейните“ проблеми на псевдопатриотите. Днес ситуацията дава една друга възможност. А именно да покажем истинското безпринципно лице на управляващите, лишено от полезни политики за хората. Но и да продължим по-нататък - да докажем на практика в управлението на държавата, че ние искаме и можем да сме истинска алтернатива за благото на страната ни. Затова и предлагаме на обществото нашата „Визия за България“. Очаквам тя да бъде обсъдена и доразвита, и после да се превърне в един граждански договор между нас и народа. Вече отворихме процес на дискусия, нека тя бъде дописана, доработена, където трябва редактирана -  с  всеки, който е готов да участва в този разговор: Каква България искаме? Как да го направим? Преди дни с \"Визията\" ние поставихме основата с нашите предожения, дадохме насоки за разговора. Поставихме едно начало, за правене на политика заедно с хората. За взимане на общо решение. Разбира се през профила на нашата лява същност. Примери за това  са:  достъпно здравеопазване за всички, да спрем деградацията в образованието, една нова по-справедлива данъчна система, която да е в подкрепа на 90% от българите.   - За по-добър живот. За това, че нашата кауза е България. За това, че не може да се продължава по досегашния ГЕРБ ер ски път.   - Трудно е да предлагаш конкретно нов път за развитие на държавата с няколко думи. Дори е невъзможно да го направиш, когато става въпрос за смяна на една опорочена обществена и политическа система като цяло, за демонтиране на паралелната държава. Нека пак да кажа, че \"Визията\" е основа на една реална политическа алтернатива, тя не е просто надежда. Не бива да е само това. В нея има няколко принципно нови неща, свързани с връщането на държавата във важните сектори на икономиката и в социалните инфраструктури, за преодоляване на регионалните крещящи дисбаланси и връщане към стратегическо планиране в икономиката, ясното поставяне на въпроса за демографската катастрофа, в която вече наистина затънахме дъ л боко, както и за смелото позициониране на България в международната политика - на първо място в Европейския съюз, по-близо до Вишеградската четворка, с геостратегическо балансиране на българската политика, с ясен отказ от джендър идеологията и отказ да ратифицираме Истанбулската конвенция.   - Нашата партия е колективен организъм и тук не става въпрос за рязък заво й  или изкуствена трансформация. Проблемите в обществото ни, както и в Европа като цяло, вълнуват всеки от нас. Докато ни натрапваха някакви ценности, ние изгубихме и подтиснахме истинските човешки и хуманни ценности. Не е правилно днес да говорим за национализъм или консерватизъм, а по-скоро за реализъм. Ние сме стар народ и като такъв имаме своите уникални особености. Имаме ценности и културни кодове, които са вплетени дълбоко в ДНК-то ни. От друга страна, сме посло в ично търпелива нация. И именно днес, когато националните ни ценности и човешките ни разбирания са застрашени, се събуждат и защитните реакции в обществото ни. Затова и не може да говорим за изкуствен идеологически завой. Това мнение не съм го чувал само сред нашите симпатизанти, но и сред много хора, които не бих определил, като симпатизиращи на БСП! Преди да се числим към едно или друго политическо семейство, към една или друга идеология, сме българи, а преди това сме живи хора! Всичко в политиката и идеологията, което противоречи на това, рано или късно бива преодолявано. Днес в България настъпи такъв момент. Нацията се събужда ,  за да се самосъхрани. Патриотизмът става нещо модерно. Национализмът може да бъде мислене не само като негативни ексцесии, но и като едно здраво народно чувство за самоуважение и самозащита. Това е завоят днес в Европа, а вече става и в България.      ", "date": "2018.07.27", "title": "Стоян Мирчев: \"Визия за България\" е алтернатива, не просто надежда"}
{"url": "http://epicenter.bg/article/Georgiev--S--Viziya-za-Balgariya--debatat-v-politicheskiya-ni-zhivot-se-vrashta-kam-borbata-na-idei-i-kauzi/160146/11/0", "text": "    -През последните 10-20 години може би най-дефицитният политически продукт бяха такъв тип документи. Имаше много избори, на всички партиите се явяваха с предизборни платформи. От време на време някои публикуваха конгресни и други обобщаващи документи. Може би никой не намери сили в себе си, а може би и желание да представи една по-глобална визия за това какво бъдеще на България счита за достойно от своя гледна точка. Липсата на такава визия действа ужасно деморазиращо на цялото общество, в това число на политическата класа. В България обществените нагласи са такива, че цари огромен социален песимизъм. Не толкова в краткосрочна перспектива, колкото в дългосрочна. Това ежедневно се нагнетява по-скоро от ежедневните наблюдения на българите, върху демографската ситуацията, растящото социално неравенство, перманентната криза в здравеопазването, образованието, неефективността на правораздаването, на пазара на труда. Страшно необходимо беше някой да се нагърби с тази задача и да предложи някакво мобилизираща по-глобална визия и в едно и също време да реши няколко задачи. Да дефинира като възможно ново бъдеще за страната, защото далечното бъдеще по-скоро е плашещо. На второ място да разреши или да обърне онези негативни тенденции, в които има най-много плащещ заряд в нашето обществено развитие и да превърне страната ни не просто в достойно място за живеене, но в една конкурентна държавническа единица. Очевидно БСП, бидейки в опозиция, е успяла да се абстрахира от текущия дневен ред на нашето политическо ежедневие и да предложи този продукт, върху който ще настройва следващите си предизборни платформи, ще разработва по-конкретни секторни политики, ще търси диалог и с гражданското общество, и с професионалните експертни общности и с други политически сили , разбира се, за да се появи някакво сериозно основание, че доброто бъдеще е възможно и при добро желание и политическа воля, то е постижимо. Амбициозна задача, сигурно много други политически партии са били амбицирани да сторят такова нещо, но така или иначе не произведоха такъв продукт. Надявам се, че това ще бъде сигнал към останалите да запретнат ръкави и да покажат какво са разбрали – каква диагноза дават на настоящето и каква собствена визия за бъдещето на България имат. От това само ще спечелим всички ние. Фокус: Даде ли с този проект опозицията заявка за управление? Живко Георгиев: Предполагам, че не е това пряката инструментална задача, макар че и да не е искала това да постигне, очевидно го прави. Опозицията дава мощна заявка на първо време да се превърне в серизона алтернатива не просто на управлението. Тя е такава по дефиниция. Тя иска да предолжи алтернатива на целите 30 години, които отминаха от началото на прехода, който навярно вече и свършил. БСП иска да предложи нов тип политическо мислене, прагматично, премерено, с много силна диагностична част и с достатъчно промишлени инструменти и социални технологии , за да се премине в ново качество на нашето обществено развитие. Това де факто е заявка, която тепърва трябва да се уплътни и този продукт да се обогати с още по-конкретни политики и с лица, които хората да припознаят като адекватни персонификации на обещаните промени в икономиката, в социалната политика ,в регионалната политика и във всички онези сектори, изброени в проекта. „Визия за България“ е заявка да се покажеш като алтернатива на целия стил на политическия живот, който доминира от години.     - Това е друга тема. Естествено има такива, които я възприемат, има такива, която не я възприемат. Целта на тази стратегия е чрез наистина нов продукт да хвърли мостове към съвсем други нетипични за нея социални категории и групи. Въвеждайки в дебата темата за по-дългосрочната перспектива, защото това е особеното на такъв стратегически документ, правят много сериозен опит към онези, които имат чисто екзистенциална потребност да си изяснят какво е бъдещето на България и има ли го въобще. Казано по-простичко това е обръщане към младото активно население, с което доста трудно комуникираше БСП през годините на прехода.     - Голямата печалба от такова обсъждане е преди всичко общонационална. Трябва някой да се нагърби със задачата. Нямам нищо против и други политически сили да се намесят в този дебат, но няма по-голяма цел на политическата класа от това да върнат в дневния ред на политическия ни живот борбата на идеи и каузи. На всички им е омръзнало това дребнотемие, този пожарникарски стил на работа. Не говоря за културното изпълнение на диалозите на политиката. Има достатъчно много хора, които желаят да реабилитират идеите и ценностите в сферата на политическото. Най-първият резултат от един такъв дебат, в който със сигурност ще бъдат въвлечени не само широката публика, но и професионалните групи, браншови съюзи, синдикати, граждански сектор. Във всички случаи това ще провокира едно колективно мислене, а то винаги е по-продуктивно от мисленето на отделно взета глава, дори и гениална. Полезни са диалозите между разномислещи хора.     - Много съм критичен към всякакви политически текстове. Много лесно стигам до алергични реакции, ако видя нещо лековато, недомислено, популистко или фриволно, но който прочете този текст, ще види, че е съдържателен, прагматичен и промишлен. Това означава, че ако не цялата БСП, то поне този екип и общност, колкото и да е голяма, притежава експертиза. Дали притежава политическа воля, това по един текст, не мога да преценя. Това ще го видим, ако БСП се окаже в ситуация да реализира тези идеи. Това винаги е моментът на истината. Само в реална ситуация би станало ясно дали компетентността и капацитета на една политическа сила да се реализира като управляваща е реален или само интелектуален. Там се искат и лидерски, управленчески, комуникативни и всякакви други качества. Във всеки случай е много позитивен знак. Пожелавам и другите политически партии да си понапънат сивите клетки и да предложат своя версия.     - То рано или късно ще стане. Към промяна на модела, по който функционира и държавата, и управлението, ще се стигне. Най-малкото, защото има много плащещи и дано не са необратими тенденции. Това, което се случва в демографската сфера. Страшно тежък и много обратим процес на деградация на човешкия ресурс на страната. Това, което се случва в конкурентоспособността на българската икономика. Там за съжаление изоставаме от непрекъснато изпреварващи и нови по-конкурентни икономически играчи, не само в Европа, но и в далечния Изток, но и в Южна Америка. Съвсем не са позитивни тенденции в сферата на здравеопазването, образованието, растящите регионални различия, които обричат една голяма част от страната да се развива не просто на първа, втора, трета скорост, а на заден ход. При тази гангрена на социална тъкан, при това възникване на зони на необратимост, обществото и да иска, няма да може да понесе управление по този модел, който имаме в момента. Моделът ще се смени. Системата вече ми е по-неясно какво значи да се смени. Във всички случаи, ако този модел, както го прочитам, се случи, и без радикални промени в обществената система, която е единство от пазарна икономика, желаеща да се реализира като правова държава, демократични процедури и наченки на гражданско общество, има потенциал да се развива, но всяка една от тези сфери ще премине в ново качество. Пазарът ще стане по-конкурентен, гражданското общество по-развито. Ако се смени моделът, самата система ще се трансформира без това да е някаква радикална революция.     - Това до голяма степен е експертен дебат. Не искам да се правя на специалист по всичко. Това е в сферата на икономиката и някои други области. Всички тези желани нови цели - Шенген, влизане в еврозоната не са от такова съдбовно решение, колкото това за членството в ЕС. Там е нужен експертен дебат. Не мисля, че би било панацея, за какъвто и да е от проблемите на България. Най-значимите негативни тенденции са очертани и в диагностичната част на стратегията, която от БСП са положили усилия да разработят. Не виждам как това ще направи много по-конкурентна българската икономика. Не виждам как това ще намали социалните неравенства, как това ще доведе до превръщането ни в действителна правова държава. Да, ще има някакви облекчения за определени икономически субекти, ще има някои позитивни ефекти върху части от бизнеса, но успешният бизнес и при сегашните условия функционира добре. Искам да чуя аргументи. Не съм убеден, че влизането в еврозоната е въпрос от съдбовна важност в краткосрочна перспектива. Още повече, че самата еврозона не е в цветущо състояние след като на Гърция, която е в тази зона, й се случи, това, което й се случи. Нямам предвид пожарите. еврозоната я лиши от някои инструменти, с които тя можеше да се справи. Не съм чул дали Чехия и Унгария разглеждат като толкова съдбовен въпросът за влизането си в еврозоната. Продължават да си стоят на своите валути и не са пострадали от това. Това е заслужаваща дебат тема, но не е от решаващо значение. Далеч по-решаващи избори направихме и пак не можахме да изконсумираме възможните ползи, а изконсумирахме доста от рисковете. А рискове от членство в еврозоната безспорно има.     - Честно казано не съм мислил. Нямам някаква специална информация по този повод засега. По-добре е, че сега в една не предизборна ситуация излиза такъв документ, защото той се нуждае от сериозен, непартизиран дебат. Ако беше представена в предизборен контекст, сто на сто щеше да се политизира и партизира. Дебатът щеше да се превърне в политическа кавга, както е обичайно. Това е по-добре. Такъв тип стратегически документ не е непременно заявка за предсрочни парламентарни избори, но БСП еднозначно показа, че е започнала отдалече, ако не за предсрочни парламентарни, то за достатъчно важни и трудни не само за нея и за управляващите избори, които предстоят догодина.  ", "date": "2018.07.27", "title": "Георгиев: С „Визия за България“ дебатът в политическия ни живот се връща към борбата на идеи и каузи"}
{"url": "http://epicenter.bg/article/Georgi-Markov-za-IK--Svalyam-shapka-pred-mazhestvoto-na-8-te-konstitutsionni-sadii--/160159/11/0", "text": "-    - Искам първо да благодаря на Епицентър.бг, че беше първата медия, която още в деня на решението на Министерски съвет (3 януари 2018 г.) да внесе Конвенцията за ратификация в парламента, ми даде думата да кажа мнението си като бивш конституционен съдия и настоящ депутат и да бия камбаната - че г-н Борисов, министър-председателят на Република България, е много тежко подведен от неговите министърки! Това беше важно да го кажа, за да предпазя ГЕРБ от задълбочаване на проблема. А той се задълбочи до такава степен, че настрои срещу Конвенцията над 80% от българските граждани, Светия синод на Българската православна църква, всички вероизповедания, дузина от академиците на България. Стигна се дотам, че започнаха да се дрънкат нелепици от сорта, че тези, които сме против Конвенцията, не сме я чели, както и безпрецедентната глупост, че трябва да слушаме ПЕС! Стана ясно, че без решение на Конституционния съд, Конвенцията не може да мине. И г-н Борисов, който има вродена интуиция, макар че този път тя доста повече от обикновено закъсня, я оттегли, защото президентът Радев съобщи в Брюксел, че ще ѝ наложи вето. А в този парламент нямаше да има 121 гласа, които да се противопоставят на това президентско вето.  -    - Да, имах уникален шанс - това ми е най-доброто гласуване, след като съм бил депутат във ВНС и в 36-ото Народно събрание – Комисията за младежта и спорта даде гласа си срещу Конвенцията и с 9 на 10 гласа я отхвърлихме. Това е нещо, с което се гордея.    - Решението на КС е историческо! Аз съм бил 9 години конституционен съдия, установявали са много тълкувателни решения – както преди мен, така и с моето съдийство, но това решение е историческо. Номер 13! То винаги ще бъде запомнено. Свалям шапка на тези осем съдии, които събраха мнозинство така че, Конвенцията да бъде обявена за несъответстваща на българската Конституция! То е и историческо, защото надхвърля конкретния казус! То каза ясно със самия диапозитив, че България е суверенна държава. Оттук нататък това трябва да се помни от всички партии, президенти, премиери и депутати. Членството в ЕС и в Съвета на Европа не значи загуба на суверенитет. Аз съм единственият български депутат, който е присъствал на приемането на България в Съвета на Европа на 7 май 1992 година. Още си спомням българското знаме. Бях там по покана на Стоян Ганев и Стефан Савов като човек, допринесъл за победата на СДС на 13 октомври 1991 година. Вашият колега, покойният Димитър Цонев водеше директното предаване по БНТ, Стефан Савов говори перфектно на френски. Казвам го това, за да подчертая, че аз не съм евроскептик - напротив, аз съм убеден привърженик на европейската идея. Но една суверенна държава, която има върховенство на своя държавен закон – Конституцията, не може да приеме пробутване на такъв международен договор, какъвто е ИК.  -   - Решението на КС казва ясно, че българската Конституция няма да допусне въвеждането на джендър идеологията в България и разрушаване на традиционното семейство. Това е изключителен исторически акт! България няма да приеме по никакъв начин наименованието „трети пол” - чл. 6 от Конституцията, когато говори за пол, има предвид биологичния пол и нищо друго! България показа, че е природноинтелигентна страна с природоинтелигентен народ. На нас не ни е необходимо определение за пол - такова, каквото е дадено в чл. 3 от Конвенцията - социален пол, джендър и т.н. Ние знаем какво е жена и какво е мъж! Макар и по-бедни от останалите в ЕС, ние сме природноинтелигентни и не може да ни се пробутват под формата на конвенция за защита на жените терминологии и щуротии, които обвързват нашето законодателство за десетилетия напред. Много е важно да се знае, че по Конституция у нас възпитанието на децата е работа, задължение и право на родителите. КС не допусна този зловещ орган, наречен GREVIO, да се мандахерца по българскитe училища и да въвежда джендър-идеология, а неговите актове да не могат да се обжалват от българския съд. Така че ние трябва да се гордеем като нация със своя КС и с неговото решение. Шапка свалям на Светия синод на БПЦ за становището против ИК, за битите църковни камбани – за първи път, откакто съм се родил през 50-та година чух камбани да бият срещу закон, чух „анатема” срещу парламента! Шапка свалям и на останалите вероизповедания, защото въпросът е много по-глобален – България няма да приеме изчанчената неолиберална идеология, която се провали в Западна Европа, защото страни като Унгария, Словакия и други отхвърлиха Конвенцията. Орбан я хвърли в коша още преди години. Това е знаково решение! Ние сме суверенна страна, ще пазим традиционния брак и християнството, върху което беше нанесен жесток удар, включително и в Германия, където ХДС гласува за гей браковете. Аз не искам българският премиер да се ожени за мъж и слава Богу, Борисов не върви натам! Тоест значението на това конституционно решение е и превантивно. То казва ясно и категорично - властта в България произтича от народа – нито от Брюксел, нито от Страсбург, нито от Москва, нито от Вашингтон, още по-малко от Партията на европейските социалисти, която брутално и просташки  извинявам се за думата – не казвам, че Станишев е простак, защото го познавам лично и го уважавам) се намеси. Просташко да се опитваш да натискаш партия в България как да гласува по въпрос, касаещ българския суверенитет и традиционното християнско семейство! Просташко е евродепутатка да се опитва да казва как ще гласува българския парламент без кратуната ѝ (изводът е точен – тя няма глава, а кратуна) да знае, че има класическо разделение на властите! И шефът на изпълнителната власт не може да отговаря на въпроси, какво ще реши законодателната власт. Съжалявам, че г-н Борисов не е напуснал Европарламента, когато са му задали този въпрос. Поздравявам г-жа Корнелия Нинова, че удръжа на този жесток натиск.     - Следва да се приземим, да не изпадаме в евродупедавщина, след като 45 години бяхме съветска дупедавщина. Аз съм от поколението, което си  спомня, че се събуждахме и си лягахме със СССР,  че приехме просъветска  конституция с референдум, на който гласуваха 99 и колко процента от българските граждани. Не си спомням никой пред мавзолея, пред НС или пред Орлов мост да се е самозапалил като Ян Палах, нито милиони да се излезли да се бият със съветски танкове, то такива и нямаше. Бяхме единствените идиоти, които не празнуваха официално Коледа и Великден. Затова не ни отива след тази съветска дупедавщина днес да има евродупедавщина, американофилство и т.н. Показахме, че сме най-раболепни 45 години в Европа. Не бива да го повтаряме. Няма никакво съмнение, че членството ни в ЕС няма алтернатива, но няма да допуснем някой като Тимерманс, зам.-председател на ЕК, да ни учи на щуротията, че трябвало да свикваме с многообразието. България си има многообразие - имаме си мъж, имаме си жена, имаме и брак.  Оттук нататък трябва да се приземим и да знаем, че сме страна с  национален суверенитет и не може да ходим по гайдата на този или онзи.  -   - Да, радвам се, че КС освен, че е защитил духа на Конституцията, е схванал и накъде духа вятърът на промяната. В Европа има нов вятър на промяната. Както се пееше в песента на „Скорпиънс”, когато станаха промените 89-та година, така сега задуха вятърът срещу неолибералната идиотщина, която доведе до ислямизация на Европа, до разрушаване на традиционното семейство и до това, под формата на гражданско общество с НПО-та да се налагат националаните правителства. Тези осем конституционни съдии остават в историята на България!  -   - Надявам се сега г-н Борисов, който бе изключително зает с  европредседателството, то приключи, отиде си и китаецът, „Левски”  отпадна от люксембургски отбор - ще има време да помисли по този  казус и да разбере какво причини на ГЕРБ. Надявам се да забрани на своите министърки и депутати, защото всички са избрани на негов гръб, гърбът му е широк и ги носи всичките, да им забрани да говорят повече  нелепици от сорта на това, че съдиите, взели това решение, не са чели  Конституцията, че не са послушали ПЕС и т.н.  Според мен ръководството на ГЕРБ трябва да си направи някакво  заседание, не съм аз този, който ще им казва, но да видят, че за малко тази Конвенция можеше да ги свали от власт - защото вкарването ѝ в парламента щеше да изкара повече хора, отколкото по времето на Орешарски. Трябва да има повече чуваемост към хора, които разбират. Учудвам се, че след като съм бил 9 години в КС и съм бил член на ВНС, Борисов не ми звънна нито веднъж да ме пита: „Абе, пич, ела да пиеш едно кафе, какво толкова вдигаш врява при Валя Велева и по другите медии?” И аз щях да му кажа. Той беше жестоко подведен и ако реши – негово право си е, да си търси политическата отговорност на тези, които го вкараха в този капан. В крайна сметка Истанбулската конвенция почина на българска земя, Бог да я прости!  -    - Най-голямото подвеждане на г-н Борисов е на самото заседание на  Министерски съвет, когато дори няколко негови министри, които  поздравявам, са гласували „против”, а той не се вслушва в тях, а в двете министърки. Там се чуват приказки, че няма страшно и можем да приемем Конвенцията с резерви. А дори студенти от първи курс, учили държавно право, знаят, че тези спорни текстове, въвеждащи трети пол, комитета GREVIO и т.н. не подлежат на подписване с резерви. Борисов бе жестоко подведен! И аз донякъде съжалявам, че съм гласувал за тези министърки! Направих го поради разпоредба на Конституцията, че се гласува за правителството анблок. И така гласувах. Но не мога да допусна, че двете са толкова некомпетентни - където и да са учили право, да не са прочели, че не може да има резерви по спорни текстове. Една подобна грешка настрои в определен момент огромна част от обществото срещу ГЕРБ. Знаете, как съм хвалил Борисов и как пламенно съм говорил, но не мога да се направя на маймуна и след като съм бил 9 години конституционен съдия, да кажа, че не знам за какво става дума или да не отида на комисия, за да не гласувам против. Всъщност с моето гласуване „против” помогнах Конвенцията да бъде спряна. Същият ден, след моето гласуване „против“ в комисията за младежта и спорта Борисов я спря, а после я и оттегли. Помогнах и това бе идеята ми. Считам, че си лоялен на Борисов, когато му казваш истината. Това е важно да се знае, защото 2019-та е изборна година. Лоялността изисква честност и компетентност, а не да го лъжеш и будалкаш. Той се занимава с всичко – от църкви до европредседателство, от футбол до овце и кози, така че не може да чете всичко.    - Това не влиза в прерогативите ми. Пак казвам, ако не беше гласуването  анблок, нямаше да гласувам за някои от министрите, но понеже той си ги е харесал, да си ги носи на гърба! Не мога да му казвам, но да бъде  сложена чертата – тези 7 месеца покрай сагата с Конвенцията какво  донесоха на ГЕРБ? Можеше ли това да бъде избегнато – можеше! Можеше ли да се обсъди в групата – можеше! Можеше ли Борисов да се консултира – можеше!. Защо всичко това не се направи? Кой му вкара в главата на 3 януари, че от тази Конвенция ще има дивиденти? Това трябва да се разбере!   - Не, няма как да се върне, защото противоречи на Конституцията! Но върху България не тежи никакво задължение, нито юридическо, нито  политическо, да приеме тази Конвенция. Българският парламент е  суверенен да реши какво да прави, президентът решава дали да наложи  вето. Съдът казва дали съответства с основния закон - като не съответства – тя е починала! Бог да я прости ИК, панихида и тази тема приключи! Слава Богу - КС погреба ИК, и с право! Шапка им свалям на осемте съдии!  ", "date": "2018.07.27", "title": "Георги Марков за ИК:Свалям шапка пред мъжеството на 8-те конституционни съдии!А кой подведе Борисов?"}
{"url": "http://epicenter.bg/article/Politico--Vnimavayte-s-Troyanskite-kone-na-Kitay-na-Balkanite--preduprezhdava-ES/160166/11/0", "text": "Европейският съюз изрази тревога за ролята на Китай в страните от Западните Балкани, като предупреди, че Пекин може да превърне държавите от региона в троянски коне, които един ден ще бъдат част от Общността. В интервю за европейската редакция на изданието Politico комисарят по политиката за съседство и преговорите за разширяване Йоханес Хан подчерта, че „комбинацията от капитализъм и политическа диктатура\" на Китай може да се хареса на някои лидери в югоизточната част на Стария континент.  Въпреки че през последните години голяма част на тревогите на Запада за Балканите бяха фокусирани върху ролята на Русия в регион, Хан твърди, че има повече причини за притеснения във връзка с действията на Китай, направил редица значителни инвестиции в инфраструктурни проекти на полуострова.  Запитан за перспективата Пекин да създаде троянски коне, използвайки финансовото си влияние, за да получи политическо влияние върху страните, които се стремят да се присъединят към ЕС, Хан посочи примера за магистрала в Черна гора, чието изграждане и финансиране идва от Пекин.  „Това е случаят с известната магистрала в Черна гора. Това е един вид китайски бизнес модел, да предлага малко или повече по-привлекателни заеми, и ако не можете да ги обслужват, да ги превърнат в капитал\", коментира австрийският политик. „Мисля, че трябва да сме наясно със стратегическата концепция на Китай и да реагираме по адекватен начин. Според мен това ще бъде едно от големите предизвикателства пред Европа \", отбелязва бившият министър на Виена. На Черна гора, която влезе в заглавията миналата седмица, след като държавният глава на САЩ Доналд Тръмп предположи, че тя ще вкара американската нация в Трета световна война, бе предложено члество в ЕС не по-рано от 2025 г., макар че по думите на Хан графикът е „доста амбициозен“. Той важи и за съседна Сърбия, която започна преговорите за присъединяване към ЕС през 2014 г.  Сърбия и Черна гора са сред шестте държави, някога част от Югославия, която се разпадна във войните от 90-те години на миналия век. Всички „нови“ страни сега се стремят да се присъединят към ЕС през следващите години. Но в членките на ЕС са разделени по въпроса за това как да откликнат на тези техни стремежи.  Президентът на Франция Еманюел Макрон се очерта като водещия скептик по отношение на отварянето на ЕС към нови членове от Западните Балкани. Той настоя, че Брюксел трябва да се съсредоточи върху реформирането на Блока, преди да помисли за разширяване. Френските власти се опасяват също, че всеки сигнал, който ЕС даде на относително бедни страни с дълбоко вкоренени проблеми като организирана престъпност и корупция, ще бъде подарък за евроскептичните партии на изборите за Европейски парламент през следващата година. През юни Париж успя да наложи решението Албания и Македония да започнат преговори за членство в ЕС след изборите през май 2019 г.  В интервюто Хан се дистанцира от гледната точка на Макрон. Съгласно думите му, гражданите на страните от Западните Балкани „имат право да станат членки на ЕС“, а Брюксел е изправен пред избора между износ на стабилност в региона или внасяне на нестабилност в Блока. Хан се съгласи с френския президент, че ЕС трябва да се реформира сам - но подчерта, че това може да се случи паралелно с преговорите за членство на страните от Западните Балкани. „Моята позиция е може би малко по-различна от тази на президента Макрон. Вероятно можем да го убедим, че и двата процеса трябва да се извършат паралелно“, поясни австриецът.  Хан е „много уверен\", че преговорите с Албания и Македония може да започнат през следващата година, като отбеляза, че процесът на проверка на готовността на страните за членство вече е започнал. „Това е всеобхватна работа и се надявам да можем да я приключим за година или до 14 месеца. Целта наистина е да се получи „зелена светлина“ от всички държави-членки до средата на следващата година\", обясни Хан.  Към настоящия момент ЕС оставя две страни от Западните Балкани, Косово и Босна и Херцеговина, дори без временен график за преговорите за членство. Еврокомисарят обясни, че фрагментираната политическа структура на Босна и Херцеговина - резултат от Дейтънското споразумение, с което през 1995 г. бе сложен край на войната, ще трябва да бъде променена. „Те живеят в т.нар. логика на Дейтънското споразумение. Но това не е в съответствие с логиката на Брюксел\", категоричен бе Хан. Все пак той призна, че страната е постигнала известен напредък, като е създала комисия с представители на различни етнически групи, за да отговори на подробен въпросник на ЕС за готовността си за членство. Една от големите бариери за членство на Косово в ЕС е условието за разрешаване на споровете й със Сърбия, страната, от която през 2008 г. обяви независимост. Хан отбеляза, че правителството в Прищина разчита до голяма степен на митническите тарифи за приходи в бюджета и това трябва да се промени, да се присъедини страната към единния пазар на ЕС. И накрая, Хан предложи проектът за разширяване на ЕС да включи всички страни от Западните Балкани като историческа мисия на Брюксел. „Всичко започна през 1989 г. с падането на Желязната завеса. Огромното разширяване през 2004 г. беше ... първо голямо събитие. И бих казал, че всичко това ще приключи, след като шестте държави от Западните Балкани станат членки на ЕС\".    ", "date": "2018.07.27", "title": "Politico: Внимавайте с Троянските коне на Китай на Балканите, предупреждава ЕС"}
{"url": "http://epicenter.bg/article/Ministar-Angelkova-za-Zakona-za-shuma--Proverki---da--no-bez-da-se-prei-na-biznesa-/160124/4/0", "text": "Министърът на туризма Николина Ангелкова коментира в курорта Златни пясъци новия Закон за шума.     Според нея трябва да се намери решение, което да е в полза на почиващите, но и да не пречи на бизнеса, защото от бранша се оплакват, че проверките водят до отлив на клиенти.   \"Проверки трябва да има, но те трябва да бъдат направени така, че да не пречат на бизнеса. Щом пречат на бизнеса - очевидно трябва да бъде променен начинът, по който се правят тези проверки.   Министър Ангелкова подчерта, че туристическият сектор е важен и той трябва да е приоритет. Има устойчиви ръстове не само на туристи, но и на приходи в хазната. Дори при лошото време това лято има 5% ръст на туристите, а България все повече се утвърждава като дестинация, която предлага добро качество на разумни цени за гости от среден към висок клас\", заяви Ангелкова.   В момента от министерството правят масови проверки за категоризацията на хотелите и обектите за настаняване по Черноморието.   Драстични нарушения бяха открити в хотел \"Палма\" в \"Златни пясъци\". Вече е започнала процедура за понижаване на категорията му от четири на две звезди. Установено е, че хотелът е недостъпен за хора с увреждания, в сервизните помещения няма сифони, а част от заведенията и фитнес залата не работят.   Николина Ангелкова, министър на туризма: На нас паметници не ни трябват. Трябва да има функциониращи помещения, които да обслужват туристите със съответното качество.   При проверките е установено, че условията в още 5 хотела по Черноморието не отговарят на категорията им.   От министерството на туризма съветват летовниците да сигнализират за нередности на \"горещия\" телефон, обявен на сайта им. Оттам ще настояват и за промени в Закона за туризма и за създаването на туристически инспекторат, който ще следи дали категоризацията на хотелите отговаря на условията в тях.", "date": "2018.07.27", "title": "Министър Ангелкова за Закона за шума: Проверки - да, но без да се пречи на бизнеса!"}
{"url": "http://epicenter.bg/article/Rumen-Porozhanov--Vse-oshte-ne-e-ustanoven-iztochnikat-na-infektsiyata-po-zhivotnite-v-Strandzha/160160/4/0", "text": "Все още не е установен източникът на инфекцията по животните в Странджа, но проучванията продължават. Това обяви министърът на земеделието Румен Порожанов в рамките на парламентарния контрол, цитиран от БНР.  Той определи действията на Агенцията по безопасност на храните като адекватни и незабавни, но посочи, че стопаните не са спазили изискванията на компетентния орган.  „Предстои да се направи филогенетичен анализ на причинителя, който ще хвърли по-голяма светлина по въпроса. Налице е неспазване на мерките за биосигурност в животновъдните обекти на страната от страна на собствениците. Политиката на ЕС не предвижда извършване на профилактична ваксинация за особено опасните вирусни заболявания по животните, каквато е чумата по дребните преживни животни“, подчерта министърът на земеделието.  ", "date": "2018.07.27", "title": "Румен Порожанов: Все още не е установен източникът на инфекцията по животните в Странджа"}
{"url": "http://epicenter.bg/article/Samneniya-za-chuma-v-Blagoevgradsko/160163/4/0", "text": "Два животновъдни обекта в Благоевградска област са под временна забрана за излизане и паша на овцете заради съмнения за чума по дребните преживни животни.  Мярката е по-скоро превантивна, заяви за БНР д-р Атанас Григоров, началник на отдел \"Здравеопазване на животните\" от Областната дирекция на Българската агенция по безопасност на храните: \"При най-малки съмнения, веднага взимаме проби, изпращаме в централната лаборатория. Правим принудителните мерки - възбрана на животновъдния обект, да не излизат на паша, докато не излязат резултатите. Имаме такива забрани, но това са превантивни мерки. В момента са на две места - до с. Места, с. Филипово има един обект, където сме пратили проби, и в Мусомище - Гоце Делчев, където също сме изпратили проби и чакаме резултат\".  В момента се изпълнява държавната профилактична програма и това благоприятства ранното откриване на чумата по овцете и козите.  ", "date": "2018.07.27", "title": "Съмнения за чума в Благоевградско"}
{"url": "http://epicenter.bg/article/Rumyana-Arnaudova--Smartta-na-58-godishnata-zhena-v-Blagoevgrad-e-nastapila-sled-strelba-ot-upor/160128/3/0", "text": "Причината за смъртта на жената е огнестрелно нараняване с гладкоцевно оръжие от упор, от изключително близко разстояние. Допускаме, че извършителят е познавал жертвата. Това каза говорителят на главния прокурор Румяна Арнаудова в ефира на БТВ във връзка с откритото тяло на 58-годишна жена в Благоевград. „Нямаме доказателство към този момент за авторство на извършеното престъпление. Продължават следствените действия и към този момент не можем да посочим всички линии за разследване. Издирва се 40-годишен мъж, който е възможно да има съпричастие към деянието, но към този момент доказателства няма“, добави тя. Арнаудова заяви, че преди дни е подаден сигнал от дъщерята на починалата жена до полицията за това, че автомобилът ѝ е бил противозаконно отнет, а преди това неин познат, с който са били близки приятели ѝ нанесъл телесни наранявания. „Доколко и дали има връзка между снощното убийство и това престъпление, за което вече се води разследване и днес е трябвало да бъде разпитана пред съдия жертвата от тази нощ, тепърва предстои да изясним“, каза още Арнаудова.  ", "date": "2018.07.27", "title": "Румяна Арнаудова: Смъртта на 58-годишната жена в Благоевград е настъпила след стрелба от упор"}
{"url": "http://epicenter.bg/article/Napadenieto-v--Nadezhda----opit-za-ubiystvo--nyama-danni-za-droga-i-alkohol/160132/3/0", "text": "В рамките на днешния ден 15-годишния младеж, който намушка свой ученик в столицата, ще бъде обвинен в опит за убийство. Това обяви в ефира на bTV Румяна Арнаудова, говорител на главния прокурор.   Състоянието на пострадалото 16-годишно момче е тежко, но все пак медиците от „Пирогов” се надяват на „един добър изход” за него.   До момента се знае, че на стълбите в бл. 326 в „Надежда” младежите се спречкали заради публикация в социалните мрежи. 15-годишният нанесъл множество прободни рани на другото момче и избягал – гол до кръста, опръскан с кръв и с нож в ръка.   В района случайно минавал цивилен полицай, който задържал нападателя. Междувременно съседка оказвала първа помощ на жертвата, а децата й се обадили на 112.   Началникът на клиниката по детска анестезиология и реанимация доц. Румяна Андонова посочи, че нараняванията са в корема и шийната област, с голяма кръвозагуба. Към момента обаче нещата са стабилизирани, подчерта медикът от „Пирогов”. Детето остава под наблюдение в болницата.   Преди да бъде задържан, нападналият го младеж разказал за случилото се на свои познати, като думите му са заснети на видео.   Прокуратурата разполага с телефона, с който е снимано и ще се прави техническа експертиза и лицево идентификационна експертиза на видеото, посочи Арнаудова.   „Вчера състоянието на момчето е било превъзбудено, нямаме данни да е употребявало наркотични вещества или алкохол”, заяви говорителят на главния прокурор.   Задържаният ще дава обяснения в присъствието на майка си и на адвокат.  ", "date": "2018.07.27", "title": "Нападението в „Надежда” – опит за убийство, няма данни за дрога и алкохол (Видео)"}
{"url": "http://epicenter.bg/article/Politseyska-aktsiya-v-Barakovo--svarzana-s-ubiystvoto-na-zhena-v-Blagoevgrad/160144/3/0", "text": " Полицейска акция се провежда в село Бараково, община Кочериново, свързана с убийството на 58-годишна жена в Благоевград тази нощ, съобщи bTV.   Полицията е обградила една от къщите в селото с укрил се в нея мъж, съобщи кметът на село Бараково Стойчо Стойчев, цитиран от „Фокус”.   Предполага се, че мъжът в къщата е въоръжен.   Постройката, в която се намира, е необитаема.   Издирва се 40-годишен мъж, който се е познавал с дъщерята на жертвата. Срещу него е имало жалби за побой и кражба на кола.   Жертвата е трябвало да даде показания пред съдия днес, обяви говорителят на прокуратурата Румяна Арнаудова.   По информация от Арнаудова жената е застреляна от упор.   Полицейски патрули са разположени на входно-изходните участъци на село Бараково, както и в самото населено място. Допълнителни полицейски патрули има на главен път Е-79 и автомагистрала „Струма“ и възлови участъци на Благоевград.  ", "date": "2018.07.27", "title": "Полицейска акция в Бараково, свързана с убийството на жена в Благоевград"}
{"url": "http://epicenter.bg/article/Politsai-zadarzhaha-mazha-ot-obgradenata-kashta-v-selo-Barakovo/160147/3/0", "text": "При полицейска акция в с. Бараково беше задържан мъж, за когото се предполага, че има връзка с убийството на 58-годишната жена от Благоевград.    Главният секретар на МВР главен комисар Младен Маринов пристигна в село Бараково, предаде репортер на Радио „Фокус” – Пирин.   Къщата, в която мъжът се беше укрил беше обградена, а районът около нея - отцепен.   Все още не е ясно дали става въпрос за издирваното лице, самоличността на задържания не е обявена.   Задържаният беше прибран в един от намиращите се на място полицейски автомобили.   По първоначална и непотвърдена информация издирваният за убийството на 58-годишната жена в Благоевград се е самоубил.    ", "date": "2018.07.27", "title": "При спецакция полицаи задържаха мъжа, който се укриваше в Бараково. Търсеният убиец се е самоубил?"}
{"url": "http://epicenter.bg/article/Sokoleto---predpolagaemiyat-ubiets-na-58-godishnata-zhena-ot-Blagoevgrad--se-e-samoubil/160150/3/0", "text": "Самоубил се е Радослав Стипцаров-Соколето – предполагаемият извършител на убийството на 58-годишната жена в Благоевград. Това каза пред журналисти в село Бараково, старши комисар Николай Хаджиев, директор на Областна дирекция на МВР – Благоевград, предаде репортер на Радио „Фокус“ – Пирин.   Стипцаров се е самоубил с ловна пушка, от която са изстреляни три патрона. Лицето се е укривало от 24 юли, след нанасяне на побой на дъщерята на убита жена. Радослав Стипцаров-Соколето е пребивавал в къща на свои двама познати, намираща се на улица „Милица“ в село Бараково.   Мъжът е бил с перука, като е задържал телефоните на собствениците на имота. Предполага се, че той е извършителя на убийството на 58-годишната жена в Благоевград, но към момента се провеждат процесуално-следствени действия.   Мъжът е открит от полицейски служители около 09.00 часа с прострелни рани, като до него е било намерено и оръжието. До момента, освен двамата братя, има и редица задържани, които са от криминалния контингент, от който се счита, че е и Радослав Стипцаров-Соколето.    ", "date": "2018.07.27", "title": "Соколето - предполагаемият убиец на 58-годишната жена от Благоевград, се е самоубил"}
{"url": "http://epicenter.bg/article/Stara-vrazhda-zavarshi-s-boy-do-smart-v-Shumensko/160153/3/0", "text": "Стара свада между съселяни е завършила със смъртта на 72-годишен от шуменското село Зайчино ореше, съобщиха от областната полиция, предаде  Novini.bg.   Първоначалното разследване по „горещи следи“ е продължило около 24 часа, преди да се стигне до следите на предполагаемия извършител.   Криминалистите от районното в Нови пазар и колегите им от областната дирекция в Шумен са действали съвместно, а действията по разследването са проведени под ръководството на прокуратурата.   Всичко е започнало с това, че малко след 21.30 ч. на 24 юли дежурен диспечер е приел съобщение за починал мъж в ожънат житен блок в землището на село Зайчино ореше. Изпратени били екипи на спешна помощ и полиция. Медиците могли само да констатират смъртта на 72-годишния К.И. от Зайчино ореше.   Разплитането на случая започнало след извършената от съдебен лекар аутопсия, по време на която станало ясно, че починалият е с тежка гръдна травма, счупени десет ребра вляво, шест ребра вдясно, счупена дясна ключица, хеми- и пневмоторакс, множество кръвонасядания и контузии в горните и долни крайници.   Случаят е докладван на компетентната прокуратура и на окръжния прокурор, който предприел съответните действия за промяна на подсъдността. Криминалисти от областната дирекция в Шумен и РУ- Нови пазар са извършили редица процесуално-следствени действия за установяване на извършителя на тежкото престъпление, които дали резултат. Малко след 22.00 ч. на 25 юли като съпричастен към извършеното убийство бил задържан Г.Р., на 44г., също от село Зайчино ореше.   Изяснено било, че между двамата мъже съществувала стара свада. Вечерта на 24 юли се срещнали в землището на селото, и между тях възникнал спор. По-младият нанесъл множество удари по тялото на 72-годишния, след което си тръгнал.   Иззети са веществени доказателства, които имат отношение към извършеното престъпление. Задържаният е криминално проявен с кражби. Задържан е за срок до 24 часа в районното в Нови пазар. По-късно, с прокурорско постановление му е наложена мярка „задържане под стража“ за срок до 72 часа до довеждането му пред съда.", "date": "2018.07.27", "title": "Смърт заради стара вражда в Шуменско"}
{"url": "http://epicenter.bg/article/Sled-povtorno-razglezhdane-gen--Kircho-Kirov-pak-e-osaden-na-10-godini-zatvor/160165/3/0", "text": "Нов състав на Военно-апелативния съд, след повторно разглеждане на делото, призна за виновен и осъди на 10 години затвор бившия директор на Националната разузнавателна служба генерал Кирчо Киров, съобщиха от прокуратурата.   Военните магистрати решиха още, че срокът за лишаване от правото ген. Киров да заема ръководна длъжност трябва да бъде намален от 15 на 13 години.   Отново е уважен гражданският иск на Националната разузнавателна служба за присвоената сума от над 4,7 милиона лева с присъдените лихва и разноски по делото.   Обвинителният акт беше внесен в Софийски военен съд през пролетта на 2017 г., припомниха от прокуратурата.   Ген. Киров е обвинен за това, че от 2007 г. до 2011 г., като директор на НРС, в съучастие със свой подчинен началник, е присвоил от бюджета на службата валута - евро и щатски долари в особено големи размери.   При първото разглеждане на делото, то стигна до последна инстанция, след като и Военният съд в София, и Военно-апелативният осъдиха Киров на 10 години затвор. Върховният касационен съд обаче върна процеса за ново разглеждане, поради допуснати процесуални нарушения при оценката на доказателствата, които са рефлектирали върху правото на защита на подсъдимия.   На 22 януари т.г. Софийският военен съд наложи на генерал Киров присъда от 15 години лишаване от свобода и конфискация на половината от притежаваното му имущество, напомня Дир.бг.    ", "date": "2018.07.27", "title": "След повторно разглеждане ген. Кирчо Киров пак е осъден на 10 години затвор"}
{"url": "http://epicenter.bg/article/Ninova-kam-mladite--Vie-tryabva-da-uchastvate-vav-vzimaneto-na-resheniyata-/160167/2/0", "text": "„Добре дошли в България, млади приятели от Словения, Сърбия, Албания, Румъния и Черна гора. Вие давате допълнителна сила на нашата Бузлуджа. Вие носите идеите и енергията на младите хора от вашите държави и заедно с нашите младежи ще обсъдим идеи, ще споделим различен опит, ще разговаряме за бъдещето ви“.   Така лидерът на БСП Корнелия Нинова се обърна към участниците в Балканската младежка кръгла маса на тема „Мисия Оставам“, организирана от МО в БСП.  „Щастлива съм, че правим младежка балканска Бузлуджа и поздравявам МО на БСП, защото вие не трябва да сте просто странични наблюдатели на чужди решения за вашия живот. Вие трябва да сте участници във вземането на решения и двигател на тяхното изпълнение“, каза още Нинова. Тя добави, че балканските леви партии са изправени пред общи предизвикателства - как да подобрят образованието на младите хора, как да намалят младежката безработица, как да създадат условия- младите хора да раждат и отглеждат децата си, да спортуват, да ядат чиста храна, да са здрави. Тя каза, че младежите ще споделят своя опит и даде пример с направеното от БСП в България.   „Предложихме една европейска инициатива- културен чек. С него държавата дава възможност на всеки младеж до 18г. да посети концерт, да си купи книга, да иде на изложба“, уточни лидерът на социалистите. Корнелия Нинова допълни, че сега българските социалисти предлагат програма за дигитално образование, базирано на съвременни, модерни технологии, както и нулев данък за храни, изцяло произведени от биопродукти, за да се стимулира здравословното хранене.   „Нашите младежи ще ви представят визията ни за младежка политика, която е част от визията ни за България. Дайте ни мнение, дайте съвети, обединете се и бъдете носители на модерна и силна политика за вашите връстници на Балканите и в Европа“, призова Корнелия Нинова.  “Уморихме се, наистина се уморихме, да гледаме как връстниците ни, приятелите ни, близките ни са принудени да напускат своите родни места поради липсата на качествено образование, липса на работни места за току-що завършилите висше образование и още по –страшното за хората с опит- поради ниските доходи, поради липсата на здравеопазване, достъпно за всеки. Това е причината ние, младите социалисти от Балканите, днес да бъдем тук с една основна мисия- да намерим начина да останем”.   Това заяви председателят на МО в БСП Николай Бериевски по време на Балканската младежка кръгла маса в Казанлък. Той подчерта, че точно „Мисия Оставам“ е темата, която е събрала младите в навечерието на ежегодния Национален събор на левицата на Бузлуджа. Бериевски изрази надежда тази тема да не бъде е само едно мото, което да отекне във времето и пространството след приключване на днешната среща, а тя да обедини всички и с общи усилия да стане кауза- младите хора да останат в родината си.  „Основната задача пред нас днес е да очертаем проблемите на младите хора от балканския регион, които считам, по същество, са сходни и да коментираме конкретни решения. Така дискусията ни да премине под знака на обмен на добри практики и политики, които в края на днешната среща да дадат на всеки от нас идеите, за които да търсим почва в родните си страни“, заключи Николай Бериевски.    ", "date": "2018.07.27", "title": "Нинова към младите: Вие трябва да участвате във взимането на решенията!"}
{"url": "http://epicenter.bg/article/Valeri-Zhablyanov--Politicheskata-figura-na-Dimitar-Blagoev-ne-se-izcherpva-s-mashtaba-na-Balgariya/160171/2/0", "text": "„Истински се вълнувам, че представяме книга на чужд автор за български политик. Това говори за мащаба на фигурата на Димитър Благоев – на основателя на БСП. Политическа фигура, която не се изчерпва с пределите на България. Партията, която е създадена преди 127 години, е партия, която има дългосрочна цел във времето – партия на социалното преустройство, партия с неизлечими социални и политически ценности, която може да обедини около тях най-широките обществени слоеве.”   Това заяви народният представител от ПГ на „БСП за България” Валери Жаблянов по време на представянето на книгата на Мерсия Макдермот „Ален мак самотен” в Художествената галерия в Габрово.   Той обясни, че книгата не отразява просто събития от жизнения цикъл на Благоев. „Тази книга съдържа най-характерните и мъчителни за нашата партия моменти”, обясни Валери Жаблянов. Според него в творбата на Макдермот човек може да бъде грабнат веднага от актуалността на въпросите, които се съдържат в нея.   „И днес си задаваме въпроса - кои са хората, които ще следват социалистическата партия в днешна България. Кои са хората, които могат да повярват в един бъдещ социализъм? Защото алтернативата за която ние говорим и която представяме е нищо друго, освен преустройство на сегашния социален ред, към едно по-хуманно общество със социално начало, повече солидарност, справедливост и разбирателство”, заключи Валери Жаблянов. „Не можех да не издам книгата на Мерсия Макдермот”, каза Христо Георгиев – издател на биографията. Той благодари на хората, които са помогнали да се случи издаването на произведението. Той сподели интересен факт за погребението на Дядото. „Много хора спорят колко хора са присъствали тогава. Едни твърдят, че са били 50 000, а други 200 000 души. Такова погребение не е имало преди, няма да има и занапред. То е показателно за великата фигура на Благоев”, каза издателят на книгата. С нашата поговорка: „Живите затварят очите на мъртвите, а мъртвите отварят очите на живите”, Мерсия Макдермот обясни мотивацията си за написването на книгата си за Благоев в свое видеообръщение. „Аз бих желала моите читатели навсякъде - в Англия, България и другаде не само да се информират за българското минало, а да се вдъхновяват от подвизите на моите герои. Да намират всичко в идеите и дейността на тези герои, които им звучат актуално и което ще им бъде поучително и полезно в сегашните борби за мир, свобода, човешки права и други блага”, каза г-жа Макдермот. „Много голяма част от дейността на Димитър Благоев и това, което Мерсия Макдермот пише в книгата си, е свързано и със списание „Ново време”, посочи евродепутатът от групата на социалистите и демократите в ЕП Георги Пирински. „Ще ви прочета това, което тя написа по повод 120-годишнината на списанието, като приветствие към всички негови читатели: За мен, като социалист и биограф на Димитър Благоев това, че неговото „Ново време” продължава да излиза е повод за радост и оптимизъм. За всяко периодично списание, да продължи да съществува вече 120 години е забележително постижение, а за социалистическо- да успее да издържи в добри и лоши времена, е наистина чудесно постижение. По случай този достоен юбилей, отправям моите поздравления и най-сърдечни пожелания, свързани „Ново време.” „Тази книга е посветена на основния двигател, основоположник на лявата идея. Аз съм горд, че тук ще бъде едно от първите представяния на книгата на Макдермот.” Това заяви Николай Григоров, председател на областния съвет на БСП в Габрово. Той добави, че книгата е посветена на дядото, но е важно, какви наследниц на тази идея ще бъдат поколенията след това.  По време на представянето на книгата бе пуснат и отъс от филма „Мечтатели” за Димитър Благоев.  ", "date": "2018.07.27", "title": "Валери Жаблянов: Политическата фигура на Димитър Благоев не се изчерпва с мащаба на България"}
{"url": "http://epicenter.bg/article/Siderov-kam-mediite--Obrecheni-ste-na-glad--ako-sme-skuchni-i-ne-si-razmenyame-ostri-repliki-/160173/2/0", "text": "Медиите са обречени на глад, ако ние сме скучни, не си разменяме остри реплики и не търсим отговори помежду си. Това обяви лидерът на „Атака” и парламентарната група на „Обединени патриот” Волен Сидеров по повод последните скандали в коалицията и нападките му по адрес на вицепремиера Валери Симеонов, предаде Канал 3  „Виждам това, което се случва между мен и Валери Симеонов, във всички студиа. Задавам въпроса на главните редактори, редакторите, водещите, ами ако нямаше такива спречквания с какво щяха да се хранят медиите“, попита националистът.  „С Валери Симеонов си разменяхме нападки, защото не уточнявахме нещата в разговори. Нямаше Коалиционен съвет дълго време. Вчера на срещата в Министерски съвет се разбрахме, че всичко, което влиза в парламента, ще се обсъжда на Коалиционен съвет във формата на съгласие от всички. Тоест, ако някой има реструкции, законът отива в чекмеджето, коригира се и се редактира, докато всички се съгласим“, каза още Сидеров.  Той се закани да събере депутатите от Патриотите, за да решат бъдещето на Валентин Касабов, който вчера го изблъскал в стаичката на Патриотите в парламента, а преди това обяви, че вече не счита Волен Сидеров за лидер на парламентарната група.  „Смятам, че Валентин Касабов не е подходящо да стои в ПГ на „Обединени патриоти“. Чакам групата да се събере и да реши какво да прави с Касабов. Не искам да се налагам, да съм аз този, който да каже да се съберат. Нека те решат по съвест. Това е човек, който не може да работи в отбор. Може да питате за това всички колеги, включително и тези от НФСБ, които са изразявали недоволство от неговото поведение. Касабов се държи невъздържано, не се притеснява да обижда“, коментира Сидеров.", "date": "2018.07.27", "title": "Сидеров към медиите: Обречени сте на глад, ако сме скучни и не си разменяме остри реплики "}
{"url": "http://epicenter.bg/article/Korneliya-Ninova-dade-starta-na-koloezdachnoto-sastezanie-za-kupa--quot-Buzludzha-quot-/160176/2/0", "text": "Въпреки дъжда, председателят на БСП Корнелия Нинова даде старта от Габрово на колоездачното състезание за купа \"Бузлуджа\". Тази година има над 100 участници. Състезанието се провежда за трета година по инициатива на БСП и вече е част от националния календар на дисциплината. В него ще се включат колоездачните клубове от Габрово, Казанлък и др.  Тази година състезанието се провежда в 4 възрастови категории - до 18 години, от 18 до 35 години, от 35 до 50 години, над 50 години. На победителите от всички категории ще бъдат връчени награди от лидера на БСП Корнелия Нинова. Ще бъде връчено и специално отличие на името на един от най-големите колездачни деятели в последните години - Васил Дянков, на чиято памет е посветена проявата.    ", "date": "2018.07.27", "title": "Корнелия Нинова даде старта на колоездачното състезание за купа \"Бузлуджа\""}
{"url": "http://epicenter.bg/article/Filip-Dimitrov--Nesastoyatelna-e-tezata--che-polat-e-samo-biologichno-opredelen-/160177/2/0", "text": "Бившият премиер и настоящ конституционен съдия Филип Димитров е един от четиримата членове на КС, който е подкрепил Истанбулската конвенция, защитавайки тезата, че тя е в съзвучие с българската Конституция.  Позицията на мнозинството от конституционните съдии е, че ИК не съответства на основния закон. Истанбулската конвенция би наложила в България да се създадат процедури, осигуряващи правно признаване на пол, различен от биологичния, в разрез с Конституцията, се казва в решението на Конституционния съд. На особено мнение са застанали Румен Ненков, Георги Ангелов, Константин Пенчев и Филип Димитров.   \"Как точно става заличаването на разликата между половете за мен (и вероятно други със също така обикновени възприятия като моето) остава загадка. Но от това се извежда увенчаващата мотивите към решението фраза, че „ако обществото загуби способността да прави разлика между жена и мъж, борбата срещу насилието над жените остава само формален, но неизпълним ангажимент“\", пише в Особеното мнение на Филип Димитров, което публикуваме.   Конституционният съд би следвало да разгледа искането за обявяване на противоконституционност в следните насоки:  1. Съществува ли текст или принцип в българската Конституция, който да се намира в противоречие с целите, обсега или конкретни разпоредби на Конвенцията;  2. Съществуват ли вече, като част от Българската правна система, други актове, които съответствуват на съдържанието на Конвенцията  и  3. До какво се свежда отговорността, поета от правителството, респ. от парламента, за да се установи има ли и какви рискове от бъдещи действия, които биха могли да застрашат конституционния ред.  Разглеждайки искането без да разграничи отчетливо тези елементи, мнозинството попадна в объркване и в контекста на особено шумна политическа кампания (която Конституционния съд разбира се не може да пренебрегва, но трябва да оценява с подобаващата му прецизност), стигна до постановеното решение.  Конвенцията определя целите и обхвата си в чл.1 и 2 изключително в рамките на насилието над жени и домашното насилие. Обстоятелството, че тази проблематика е третирана в други законодателни и ратифицирани от България международни актове (подробно изброени в решението) ни най-малко не отменя правото на правителството да подпише нов международен акт, който създава допълнителни гаранции за международно сътрудничество при спазването на тези норми. (Тъкмо това е и новото в Конвенцията – ангажимент за по-разгърнати мерки за защита срещу насилието над жени и домашното насилие. Дали обаче България не трябва поради бедност да откаже закрила на пребивани жени не е конституционен въпрос, а въпрос на изпълнителната и донякъде на законодателната власт.)  Мнозинството избра като основен аргумент за мотивиране на решението си приемането, че с позоваването на пола в неговото социално измерение (употребата на термините „gender” или “genre”) се изразявала„идеята, че социалното измерение на пола е независимо от биологичното“.  Така мнозинството, макар и формално да посочва неразривната връзка между биологичната и социалната характеристика на пола, всъщност имплицитно е възприело тезата, развита в становището на президента, че полът (и като даденост, и като поведение) по българската Конституция бил само биологично определен. Тази теза е съвършено несъстоятелна. Цитирайки чл.47, ал.2 от Конституцията, мнозинството изтъква, че е употребен „терминът жени, който е несъмнено основан върху биологичното разбиране за пола“. По силата именно на чл.47, ал.2 защитата на жената е свързана с нейната социална роля точно толкова, колкото и с биологичната. (При това майчинството съвсем не е задължително да е „биологично“.) Тъкмо това има предвид и Конвенцията, а не измисляне на някакъв „небиологичен“ пол. Такова разбиране съвпада с поддържаното в края на мотивите към настоящето решение и е удивително, че мнозинството не е успяло да долови това съвпадане.  Мнозинството е отделило твърде много внимание на преводаческите усилия във връзка с понятието „gender” или “genre” – усилия напълно излишни, защото преводът е въпрос само на улеснение и изясняване за ратифициращите страни. Единствените меродавни за приложението на Конвенцията (включително и като част от националното законодателство) са текстовете на двата езика – английски и френски, така че всеки термин може да бъде превеждан и описателно, стига това да изяснява смисъла му. В езиците, в които типичната дума за пол, “sex” има двойнствено звучене, терминът „gender” или “genre” освобождава понятието от еротичното му звучене, което на български думата „пол“ постига успешно, но в никой език на тези думи не се придава „небиологично“ значение.  В мотивите към решението са изброени изчерпателно всички случаи, в които е употребено понятието за пол, натоварено със социалните му характеристики („gender” или “genre”) и в нито един от тези случаи не се говори за трети пол или за нещо друго освен жени и мъже. Напротив отхвърляйки насилието над жени, изрично се споменава, че има нестереотипни полови роли т.е. има хора, чието социално полово поведение е „особено“, (т.е. отклонява се от типичното за съответните полове, „gender” или “genre”, които си остават два). Да се мисли, че е противоконституционна забраната да се упражнява по тази причина насилие върху тях, е абсурдно. Създава се обаче едва ли не впечатлението, че тезата на мнозинството по същество обявява за противоконституционна например забраната да се пребиват трансвестити – нещо, което противоречи и на приципите на Конституцията, и на всички действащи анти-дискриминационни и наказателноправни разпоредби.  Друга погрешна интерпретация на мнозинството е свързана с понятието „идентичност, основана на пола“ („gender identity”). Съществуването на хора, които в поведението си се отклоняват от традиционните мъжки или женски роли (и желаят да е така) е житейски, а не нормативен факт и никоя конституция или закон (дори нацистки или комунистически) не може да определи дали тях ги има или не, а само дали могат да бъдат изтребвани (в случая с нацизма), дискриминирани и изселвани (при комунизма) или снабдени с елементарна защита срещу насилие, каквото предвижда конвенцията. Очевидно публичното признаване на един съществуващ факт помага, а не вреди при гарантирането на тази защита. Да се твърди (както в някои от постъпилите становища), че някаква „българска конституционна идентичност“ противоречала на признаването на съществуващи факти от живота е нелепо.  Да се твърди, че Конституцията забранява да се говори за това, понеже то „не цели постигане на равенство между половете, а заличава разликите между тях, с което принципа на равенството загубва смисъла си“ е също необяснимо. Как точно става заличаването на разликата между половете за мен (и вероятно други със също така обикновени възприятия като моето) остава загадка. Но от това се извежда увенчаващата мотивите към решението фраза, че „ако обществото загуби способността да прави разлика между жена и мъж, борбата срещу насилието над жените остава само формален, но неизпълним ангажимент“. Излиза, че според конституционния законодател изясняването на факта, че има лезбийки или трансвестити означава, че мъжете и жените ще станат еднакви. Слава Богу нищо в текста на Конституцията не показва, че конституционния законодател е имал подобни мисли.  Бурната социална реакция на българското общество, макар и подстрекавана от неверни тълкувания и внушаване на фалшиви страхове, очевидно отразява някои реални опасения, свързани с възможността ратификацията на Конвенцията  а) да се окаже способ за проправяне на път към признаване на еднополовия брак  и  б) да открие пътя за екстравагантни неправителствени организации към насаждане по „законен“ начин сред децата на „свръхосвободени“ идеи (като самоназоваващата се така „джендър идеология“ – “gender ideology”).  Първото опасение е неоснователно. Според чл.46, ал.1 от българската Конституция бракът е съюз между мъж и жена. Конституционни изменения не стават чрез конвенции, а единствено по начин, описан в глава IX от Конституцията.  Второто опасение има своите основания. Факт е, че понякога разумни класически либерални идеи се защитават от тесногръди либералфанатици или екстравагантни авантюристи по съответен за манталитета им начин. Конституционният съд не е призван да гадае дали такива ще се втурнат към българските училища и дали някое правителство няма да ги допусне там – нещо, което то има всичката власт да възпре, а при наличие на обратна политическа воля, то би могло да ги допусне със или без обсъжданата Конвенция.  Понятието „джендър идеология“ (с което българското общество се запозна напоследък) е точно толкова популярно, колкото понятията „екофашизъм“ (ecofascism) и „феминистонацистка“ (feminazi). Общото е, че и трите понятия могат да се използват от ентусиазирани интелектуалци, но нямат никаква правна стойност.  Не съществува обаче никакво основание - поради страх от това, че някое правителство няма да си свърши работата или че някои родители се считат неспособни да възпитават децата си – да се обявява за противоконституционна международна конвенция, която не противоречи на никакъв текст или принцип на българската Конституция. ", "date": "2018.07.27", "title": "Филип Димитров: Несъстоятелна е тезата, че полът е само биологично определен "}
{"url": "http://epicenter.bg/article/Burgas-otchete-100-000-svalyaniya-na-svoite-Viber-stikeri/160179/2/0", "text": "Пуснати в обръщение само преди два месеца, 12-те Viber стикера на морска и бургаска тематика са използвани от вече над 100 000 жители и приятели на града, съобщиха от община Бургас.   Най-запалените любители на тези атрактивни изображения могат да намерят и закупят тениски с популярните местни поздрави, възклицания и пожелания в три павилиона на Общинско предприятие \"Туризъм\" на централни места в Бургас - до Часовника, Моста и Автогара Юг.   С тяхната модерна и забавна визия със сигурност ще впечатлите своите приятели. Ако и вие сте от запалените фенове на гларуса Руси и неговото творчество - побързайте да вземете своята тениска, тъй като се предлага лимитирана серия, а предварителният интерес е голям.   Веселяшките щампи, както и самите Viber стикери, са дело на екип от млади дизайнери, програмисти, аниматори, фотографи, хора, които обичат града си и са обединени около идеята на ИКТ Клъстер Бургас, активно подкрепена от Община Бургас и общинско дружество \"Иновационни системи - Бургас\" ЕООД.      ", "date": "2018.07.27", "title": "Бургас отчете 100 000 сваляния на своите Viber стикери"}
{"url": "http://epicenter.bg/article/Savetat-na-Evropa-shte-se-zapoznae-s-argumentite-na-KS-za-Istanbulskata-konventsiya/160180/2/0", "text": "Предстои Съветът на Европа да се запознае с аргументите, с които Конституционният съд реши, че Истанбулската конвенция противоречи на Конституцията, след което ще бъде подготвена и позиция по казуса. Това съобщи Татяна Баева, която е говорител на Съвета ма Европа, цитирана от БНР.  Баева потвърди позицията на Съвета за това, че ратифицирането на документа само би спомогнало за борбата срещу насилието срещу жени и с домашното насилие в България.  „Към този момент не можем да дадем оценка на решението на Конституционния съд, защото още не сме запознати с аргументите от това решение на съда. Не бихме могли да коментираме възможните последствия, но оставаме на позицията, че ратифицирането на Конвенцията би било от голяма полза за българските жени, би помогнало да отстояват правата си и да се борят срещу насилието срещу жени и домашното насилие в България“, заяви Баева.    ", "date": "2018.07.27", "title": "Съветът на Европа ще се запознае с аргументите на КС за Истанбулската конвенция"}
{"url": "http://epicenter.bg/article/Krasimir-Karakachanov--Naesen-zapochva-obsazhdaneto-na-dobrovolnata-kazarma/160182/2/0", "text": "Наесен започва обществено обсъждане на въвеждането на доброволната наборна служба, обяви вицепремиерът и министър на отбраната Красимир Каракачанов във Велико Търново, където връчи дипломите и офицерските пагони на първенците на випуска от Националния военен университет „Васил Левски“.  Темата за наборната военна служба все по-силно се завръща в Европа, но у нас политиците все още не са готови, посочи военният министър.  \"Нито БСП, нито колегите от ГЕРБ ще подкрепят подобна идея за наборна военна служба. Реалното, което може да се направи, е доброволна военна служба. Наесен този въпрос първо искам да го поставя на обществено обсъждане. Законопроектът е готов\", каза Каракачанов, цитиран от БНР.  Каракачанов заяви, че има резон в идеята за отделянето от Националния военен университет на Авиационния факултет в Долна Митрополия, но при условие, че общините в Плевен и Долна Митрополия помогнат. За да съществува авиационното училище самостоятелно, ще трябва да обучава и цивилни пилоти.      ", "date": "2018.07.27", "title": "Красимир Каракачанов: Наесен започва обсъждането на доброволната казарма"}
{"url": "http://epicenter.bg/article/Tsvetan-Tsvetanov-/160183/2/0", "text": "БСП и президентът Румен Радев координират действията си и целят влизане във властта през задния вход. Това заяви лидерът на парламентарната група на ГЕРБ Цветан Цветанов по БНТ. Цветанов за пореден път нападна левицата и държавния глава, че саботират процеса на българските институции.   Нито един от представителите на БСП не изрази различна позиция по закона за приватизацията, а председателят на икономическата комисия в парламента е от БСП. Такова обяснение по сагата със закона за приватизацията даде в предаването \"Панорама\" по БНТ председателят на ПГ на ГЕРБ Цветан Цветанов. Законопроектът бе одобрен с гласовете и на ГЕРБ, но след като президентът Радев наложи вето върху текстовете, депутатите от мнозинството подкрепиха становището на държавния глава при повторното обсъждане на законопроекта в парламента.   \"Една дълга връзка е съпътствана от много страст.\" Това бе обяснението на Цветанов на крамолите в Обединени патриоти - малкия коалиционен партньор на ГЕРБ в управлението.   Трудно направихме правителство, припомни Цветанов. И изтъкна, че в управляващата коалиция няма разминавания по коалиционното споразумение.   \"Не мога да кажа, че някой ще спечели, но всички ще загубим. Всеки един трябва да направим своя избор и да знаем, че няма печеливши\", бяха думите на Цветанов за евентуалната криза във властта.   \"Искам да се върна към управленската програма. Приходните агенции работят добре. Мерките, които предприема правителството - са да затегнем това, което е сива икономика\", каза Цветанов. И изтъкна е, че целта на кабинета е 105 млрд. лв. БВП в края на мандата на правителството.   650 лв. минимална заплата и 1000 лв. средна заплата е целта на кабинета, каза още Цветанов.   Насреща си имаме опозиция, която е безотговорна. Коалира се с \"Възраждане\", смята Цветанов. Те постоянно участват провокативно с всякакви действия, каза още по адрес на левицата Цветанов.    ", "date": "2018.07.27", "title": "Цветан Цветанов отново: БСП и президентът целят едно - да влязат във властта през задния вход!"}
{"url": "http://epicenter.bg/article/Korneliya-Ninova--Teoriite-za-palzyasht-prevrat-ne-rabotyat-/160184/2/0", "text": "Теориите за пълзящ преврат между БСП и президента Радев не работят. Това заяви лидерът на БСП Корнелия Нинова в предаването \"Панорама\" по БНТ. Тя коментира думи на втория човек в ГЕРБ Цветан Цветанов, също гост в студиото, който преди нея атакува БСП и президента, че искат да влязат във властта през задния вход.   Повод за размяната на реплики бе ситуацията в Шарково.   Искаме да сложим край на модела, при който, когато критикуваш властта върху теб да се хвърлят обвинения, заяви лидерът на БСП.   Корнелия Нинова защити позицията на БСП по скандалния закон за приватизацията. Само БСП гласува против този проект и сега трябва да се обяснява - това е изкривеното огледало на политиката, изтъкна Нинова. \"Тези, които не са били в залата, бяха при хората с увреждания. Била съм при хората, не съм се била с други депутати за редник Киро или за редник Цецо\", изтъкна лидерът на БСП.   Моделът за срастване на бизнес и политика е порочен, искаме да му сложим край, посочи тя. Нинова отговори на въпроса дали БСП става евроскептична партия. След решението на КС се оказа, че сме запазили националната си идентичност, каза тя.            ", "date": "2018.07.27", "title": "Корнелия Нинова: Теориите за пълзящ преврат не работят!"}
