{"url": "http://epicenter.bg/article/Saytat-na-parlamenta-se-srina-/180753/2/0", "text": "Сайтът на Народното събрание parliament.bg не работи.  При опит да бъде отворен, той не се зарежда в продължение на няколко часа, предава Канал 3.  Все още няма информация дали става въпрос за технически проблем или за хакерска атака.  ", "date": "2019.04.20", "title": "Сайтът на парламента се срина "}
{"url": "http://epicenter.bg/article/Karakachanov--Razporedih-palna-proverka-na-sabaryaneto-na-stenata-na-bivsheto-podelenie-v-Haskovo/180716/2/0", "text": "Разпоредих пълна проверка на процедурата по събарянето на стената на бившето военно поделение в Хасково. Това каза вицепремиерът и министър на отбраната Красимир Каракачанов пред журналисти във връзка със срутилата се ограда на бивше военно поделение в Хасково, вследствие на което загина човек, предаде Агенция „Фокус“.  „Това е имот с отпаднала необходимост от 2001 г. На 15 март съм и издал заповед да се започне обследване на този имот и да се пристъпи към процедура по малките обществени поръчки, т.е. тези, които са до 5000 лв. за фирма, която да реализира събарянето. Буквално преди няколко дни се е получила една оферта. По закон ние сме длъжни да имаме три оферти. Това всъщност е един малшанс, защото е пристъпено в процедура по събарянето. Имало е обезопасителна лента, която е поставена от общината, впоследствие от полицията“, каза още Каракачанов и определи случилото се като малшанс и инцидент.  „Въпреки това съм разпоредил още вчера да се направи пълна проверка по цялата процедура, която се движи по събарянето на тази стена и въобще на целия обект, за да сме наясно има ли някаква персонална вина в някои от структурите, които отговарят за съхраняването на тези обекти. Съхраняване силно казано, защото те са с отпаднала необходимост“, посочи той и уточни, че тези обекти подлежат или на събаряне, или на продажба.  \"Има много бивши поделения с отпаднала необходимост, проблемите с тях са огромни\", коментира още Каракачанов. По думите му става дума за стотици имоти с отпаднала необходимост.  \"Има такива, които са по полета, в райони, където няма живи хора. Ние сме длъжни по закон да ги наблюдаваме, да плащаме данъци и т.н.“, уточни Каракачанов. Министърът посочи, че законът не позволява да се пристъпи към самостоятелни действия, ако процедурата е за до 5000 лв. са длъжни да обявят обществена поръчка, да има три оферти.  „Това е процедурата. Тя е малко тромава за съжаление. Много от обектите не могат да бъдат продадени и реализирани, защото на тяхна територия има стари сгради и помещения, които буквално са необитаеми и за нищо не стават, но това вдига цената“, каза той и посочи, че цената на такова поделение е неимоверна висока за инвеститорите. Той посочи, че според законодателството се получава леко омагьосан кръг. На въпрос дали Военна прокуратура проверява случилото се в Хасково, той отговори: „Всички проверяват. Аз съм разпоредил вътрешна проверка. Говоря за структурата, която се занимава с тези имоти“, допълни той.  На въпрос дали може да се говори за човешка грешка, министърът призова да се изчака проверката какво ще покаже.  „Затова казвам повече малшанс, защото в процедура в действие се случва такова нещо“, обясни той. Министърът допълни, че още в понеделник се очаква да бъде готова проверката. „Колко ще продължи проверката на Военна прокуратура и оттам нататък на другите органи не мога да кажа“, уточни още министърът на отбраната. Във връзка с критиката на президента Румен Радев, че с „Апартаментгейт“ има уронване на държавността, Каракачанов обясни, че в днешния хубав слънчев ден не му се занимава да се връща към тези теми.  „Казах си мнението за целия този „Апартаментгейт“. За мен е важно едно. Ако някой е придобил нещо в живота си, как го е направил – дали е използвал служебното си положение, за да го придобие на далавера и второто какви са парите, с които го е придобил. Дали са законни доходи, или не са. Казах ви моето мнение, че „Апаратментгейт“ целта му не е толкова да се удари този или онзи политик, а битката, която клокочи отдавна за избора на бъдещия главен прокурор“, коментира още Каракачанов. Във връзка с твърденията на президента за липса на политическа воля за борба с корупцията, министърът на отбраната отговори: „Не искам да коментирам върховния главнокомандващ“.   ", "date": "2019.04.20", "title": "Каракачанов: Разпоредих пълна проверка на събарянето на стената на бившето поделение в Хасково"}
{"url": "http://epicenter.bg/article/D-r-Kaloyan-Metodiev--Ochakva-ni-napregnata-i-ozhestochena-predizborna-kampaniya-/180722/2/48", "text": "Предстоящата предизборна кампания ще бъде интересна и напрегната. Това каза в интервю за седмичното обзорно предаване „Метроном“ на Радио „Фокус“ политологът д-р Калоян Методиев.  Според Методиев през последните месеци се наблюдава ожесточена политическа кампания.  „Кулминацията дойде след „Апартаментгейт“, нещата ще ескалират в следващите седмици, защото това е закономерното следствие от управлението, което имаме – управление с тежи клептократични характеристики, това е клептокрация без посока за развитие на обществото.  Бях на един римски път от IV век, където още стоят камъните, докато на „Граф Игнатиев“ в София втора година не могат да се наредят едни плочки. Това е пример за моментното състояние на държавата и на нейното развитие и няма как подобни резултати от управлението да не рефлектират и върху скандалите, които ни обграждат“, обясни политологът.  Калоян Методиев допълни, че ще има сблъсък и на преференции, и на различни групи, възможни са и изненади, но активността на гражданите ще бъде ключова. Той подчерта, че колкото по-пасивни са гражданите, толкова повече ще затъва държавата.  ", "date": "2019.04.20", "title": "Д-р Калоян Методиев: Това управление е клептокрация без посока за развитие на обществото"}
{"url": "http://epicenter.bg/article/BSP-predstavya-kandidatite-si-za-evrodeputati-na-hepaning-v-Yuzhniya-park--NA-ZhIVO--/180723/2/48", "text": "На специално събитие в Южния парк в столицата БСП представи листата си за европейските избори.   Тръгваме за европейски избори, за предсрочни парламентарни избори, но най-вече на битка за „Справедливост сега“. Това каза лидерът на БСП Корнелия Нинова по време на представянето на листата на „БСП за България“ в Южния парк, предаде Агенция „Фокус“.  „Благодаря ви, че сте днес тук. Общински председатели, областни председатели, кметове, председатели на общински съвети, народни представители, членове на Националния съвет – вие сте моторът на БСП и ние заедно сме екипът, който тръгваме в една емоционална, красива и вярвам победоносна кампания. Тръгваме за европейски избори, за предсрочни парламентарни избори, но най-вече тръгваме на битка за справедливост сега. Слоганът на нашата кампания“, каза Корнелия Нинова. Според нея е необходима справедливост днес, не след пет и десет години и не с празни и кухи обещания.  „Днес българският народ и Европа имат нужда от справедливост. Ние първи като партия приехме своята програма за икономически развита, социална Европа - Европа на равните възможности, Европа без две и три скорости. Днес представяме пред вас и лицата на тази кампания“, каза Нинова.   Българите да гласуват и да не бъдат безучастни наблюдатели, а активни съзидатели на достойна България и справедлива Европа, призова Нинова.  По думите ѝ трябва да бъде променен моделът на управление. „Скъпи българи, за това нещо просто се обръщаме към вас: излезте и гласувайте на 26 май. Не бъдете безучастни наблюдатели на началото на промяната. Бъдете активни съзидатели на човешкото си достойнство, на българското достойнство, на достойна България, справедлива Европа. „Справедлива сега“ – чрез нашите идеи, чрез нашия екип на 26 и с вашия глас: Победа за Европа и за България“, каза Нинова и пожела успех на всички кандидати за евродепутати.   Пълзяща диктатура на опозицията е безсмислица, но eдноличната власт в България е факт, защото един човек управлява народа и неговите пари, каза Корнелия Нинова във връзка с думите на премиера и лидер на ГЕРБ Бойко Борисов от началото на седмицата, че всички трябва да се обединят срещу пълзящата диктатура на неговите опоненти.  „С още нещо обаче днес трябва де се обърнем към българския народ. 26 май е важен, за да свалим правителството на ГЕРБ и „Обединени патриоти“, подкрепяни от ДПС. Нашата победа на европейските избори означава начало на промяната в България. Гражданите за европейско развитие на България (ГЕРБ) ни отчуждиха от европейските ценности, от българските ценности, лишиха ни от човешкото ни достойнство. Искаме свобода, основна европейска, българска и човешка ценност, но свободни хора ли сме днес? На едни от последните места по свобода на изразяване, на слово и медии. Който си позволи да мисли различно, да говори различно, да критикува, е подложен на безпрецедентен натиск. Ето ви Елена – най-ярък пример за това. Искаме равни възможности, но в България близките до властта са по-равни от другите“, коментира още лидерът на БСП. Тя посочи, че партията иска върховенство и равенство пред закона.  „Оказа се, че колкото повече апартаменти имаш в България, толкова по си недосегаем за закона“, каза още Нинова. Според нея целта не е да падне една партия и да седне друга, а да се постави началото на промяна на модела. Нинова посочи, че много от хората гледат на европейските избори с недоверие. „  Някои от вас не вярват, че Европа може да повиши доходите ни. Може, ако се преборим за минимална работна заплата и минимална пенсия. Ако се преборим за инвестиции в България, които да осигурят работни места. Други от вас не вярват, че Европа може да помогне на децата им. Може, ако нашите представители там, ако социалистите, левицата в Европа се преборим да наложим младежката гаранция, младежкия план за образование и за работа, културния чек за младите хора. Мнозина не вярват, че Европа може да помогне на българското правосъдие. Може, скъпи сънародници, ако изградим силна, независима и подчинена единствено на върховенството на закона европейска прокуратура. Да се гласува за европейските избори има смисъл, защото те са важни за всеки българин, за всеки дом, за справедливостта сега“, коментира Нинова.  Тя посочи, че в Европа не трябва да се изпращат хора, които срещу потупване по рамото със силните на деня предлагат послушание, а достойни българи, професионалисти и подчерта, че листата на БСП включва доказани икономисти, финансисти, еколози, лекари, хора на образователната система и на културата, международници, авторитети в България и Европа.    Левицата ще спечели на тези избори, но това е само началото, защото трябва да започнат промени и от тях да спечели България, каза водачът на листата на „БСП за България“ Елена Йончева.  „Пред нас има два пътя днес - или да останем в това криминално робство, в което се намира България и то ни стъпче, или да въстанем, а ние ще въстанем на 26 май и ще спечелим нашата свобода и достойно място в Европа, убедена съм“, допълни тя.  „Скъпи приятели, вече 12 години вървим към Европа, 12 години вървим с копнеж към тази Европа на социална справедливост, на достойнство и на свобода. 12 години вървим към тази Европа, в която бизнесът не е рекетиран, в тази Европа, където здравеопазването е гарантирано от държавата, където всеки може да получи добро здравеопазване и образование. 12 години вървим към тази Европа, но ние не я доближаваме даже. Бизнесът в България е рекетиран, той бяга от България. 72% от законите, които се приемат в парламента са лобистки и обслужват тесни групи от интереси. Преките чуждестранни инвестиции само за последните 10 години са паднали повече от 10 пъти. Каква е причината за това? Световната банка каза, че три са причините: корупция, липса на добро законодателство и липса на предвидимост“, допълни Йончева.  По думите ѝ българското здравеопазване се е превърнало в милостиня. „Какво да кажем, за българските медии?“, попита Йончева и отчете, че организираната престъпност и властта мачкат медиите в България.  „Нещо повече, „Репортери без граници“ казват: „България вече не е обетована земя на журналистиката“. Запомнете това изречение днес“, подчерта водачът на листата на БСП. Тя посочи, че там където няма свободна журналистика, няма демокрация.  „Днес България е завладяна от една организирана престъпна група, от мафията. Тя контролира всички етажи на властта. Тя не може да ни води към Европа. Тя не може да отстоява нашите интереси към Европа, защото първо тя е зависима – от своето криминално минало и от своето криминално настояще. Тази власт, тези хора, които са във властта по-рано използваха малката бухалка, днес използват държавните институции като голяма бухалка срещу всеки, който не е съгласен да влезе в тяхната мафия“, допълни Елена Йончева и отбеляза, че от това губи България. „Битката за Европа е трудна, но левицата е показала, че може да я спечели“, подчерта още тя.  В Европа десните правят коалиции, за да продължат разрушаването на европейския социален модел, ние сме тези, които трябва да дадем отпор, каза президентът на ПЕС и кандидат за евродепутат от „БСП за България“ Сергей Станишев.  „Много важни и верни неща се казаха за България и за мъките на българския народ и за промяната, която БСП е длъжна да осъществи. Европа се нуждае от голяма промяна. Помислете - преди 75 години Европа беше в руини след две разрушителни войни – Първата и Втората световна, с огромни белези и рани. Европейският съюз, европейската идея, най-прекрасната идея, която създаде мир, която роди идеята за взаимното добруване между нациите в Европа, която разви социалната държава, но тази Европа вече много десетилетия я разрушават десните“, каза Станишев и посочи, че европейската десница смазва европейската идея. Той подчерта, че в Европа десните правят коалиции, за да продължат разрушаването на европейския социален модел, и трябва да се даде отпор.  „Кой, ако не социалистите, ще го направят. Това е нашата мисия и в България, и в Европа. На тези избори ще ни атакуват безмилостно, но ние ще вървим с ясна цел да ги спечелим, за да имаме промяна в България, предсрочни избори и БСП най-сетне да даде надежда за хората за по-добър живот“, допълни той. Пълната листа на левицата е следната:  Елена Йончева  Петър Витанов  Цветелина Пенкова  Иво Христов  Сергей Станишев  Иван Кръстев  Деница Златева  Румен Гечев  Момчил Неков  Велизар Енчев  Димитър Данчев  Тодор Стоилов  Валери Жаблянов  Мариела Модева  Десислав Тасков  Крум Дончев  Емил Георгиев  ", "date": "2019.04.20", "title": " Корнелия Нинова: 26 май е важен, за да свалим правителството на ГЕРБ!"}
{"url": "http://epicenter.bg/article/Georgi-Harizanov--GERB-se-namira-v-nay-niskata-si-tochka-v-momenta-/180724/2/48", "text": "ГЕРБ се намира в най-ниската си точка към момента. Това каза за седмичното обзорно предаване „Метроном“ на Радио „Фокус“ политическият анализатор Георги Харизанов. Той отбеляза, че скандалът с апартаментите е нанесъл огромна щета върху партията. Целта на коалициите на ГЕРБ с по-малки формации е да разбие мита, че дясното обединение ще се състои около ДСБ, обясни Харизанов. Странен е призивът на Борисов за обединение срещу „пълзящата диктатура“, коментира политическият анализатор.  „От политологическа гледна точка твърдението на човек, който управлява, че опозицията се опитва да налага „пълзяща диктатура“, не е издържано. Това, което има предвид премиерът е, че както левицата, така и президентът Румен Радев по странен, непубличен, тих, завоалиран и подмолен начин се опитват да се доберат до властта. Има опити за дестабилизиране на управлението и създаване на служебно правителство, използва се и периодът на несигурност. Наблюдава се опит при предсрочни парламентарни избори, какъвто е мокрият сън на БСП, да се стигне до блокаж на политическата система и невъзможност да бъде създадено управление, в което социалистическата партия не участва“, посочи Георги Харизанов.  Той каза още, че се очаква тежка кампания за евроизборите, съпроводена със сблъсъци на вътрешнополитическия фронт. Обществото разглежда тези избори като мерене на силите на вътрешнополитическия терен, обясни той, като уточни, че по време на предизборните дебати няма да бъдат засегнати големи европейски теми.  По думите му избирателната активност също няма да бъде висока. Единственият въпрос на европейските избори ще бъде коя от двете големи политически сили – ГЕРБ или БСП, ще успее да активизира ядрото и периферията си и кой ще вземе с глас повече, добави политическият анализатор.  Листата на БСП за евроизборите ожесточи политическите страсти, каза още Харизанов. По думите му преди това се е наблюдавала нагласа за кампания с предизвестени кандидати, която щяла да приспи избирателната активност.  “Така сформираната листа на социалистическата партия обаче показва, че това няма да се случи. В нея попаднаха кандидати, които не трябваше да са там. Такива са Сергей Станишев и вторият, и третият в листата – Петър Витанов и Зорница Пенкова. Това ще ожесточи битката в редиците на самата социалистическа партия и ще направи предизборната кампания много по-интензивна. Всеки от кандидатите ще се опита да е по-остър към конкурента, да направи по-голямо впечатление и градусът значително ще се повиши”, обясни Георги Харизанов.  Той каза още, че кандидатите за евродепутати на ГЕРБ познават най-добре начините, по които функционира Европейския съюз (ЕС). Според него това не е печеливш избор. Най-успешна ще бъде най-атрактивната листа, която говори с най-голям политически и емоционален заряд, обясни той, като уточни, че листата на БСП ще наложи сериозни пренастройки в посланията на ГЕРБ.  Очертаващото се попадане на кандидати от трите най-големи партии показва, че България няма да допринесе за нарастване на радикалните крила в ЕП, които са най-шумни, но не предлагат нищо, добави политическият анализатор.  ", "date": "2019.04.20", "title": "Георги Харизанов: ГЕРБ се намира в най-ниската си точка в момента "}
{"url": "http://epicenter.bg/article/GERB-otchita-grazhdanskiya-dialog--quot-Evropa-v-nashiya-dom-quot---NA-ZhIVO--/180725/2/0", "text": "ГЕРБ направи отчет за провелия се в последните няколко месеца граждански диалог под надслов „Европа в нашия дом“. Събитието се проведе в зала „Азарян“ в НДК.   Благодарение на европейските средства се изградиха 51 пречиствателни станции за отпадни води, отчете пред форума зам.-министърът на регионалното развитие и благоустройството Николай Нанков, предаде Агенция „Фокус“.  „Двете други важни теми, разглеждани на диалозите бяха ВиK секторът и национална програма за енергийна ефективност. ВиK съоръженията са почти с размер 90 хил. км“, посочи той, като отбеляза, че това се равнява на 250 магистрали с размерите на AM „Тракия“.  „Благодарение на европейските средства се изградиха 51 пречиствателни станции за отпадни води. „С 1 200 млрд. лв. ще осигурим по-добро качество с нови пречиствателни съоръжения на тези мрежи. Това е един огромен европейски проект“, коментира Нанков. Той уточни, че 500 млн. лв. са насочени в пречиствателни станции към българското Черноморие. „Стартирахме със строителството на два питейни язовира. Ремонтираме стената на язовир „Студена“, отчете още Нанков.  „Радващо беше усещането и отношението от българските граждани за енергийната програма. Програмата и по настоящем облагодетелства 220 хил. български граждани, очакваме да приключим с договорите и над 350 граждани да живеят в уютна и сигурна среда. Ефектите от програмите са наистина значителни“, допълни Нанков.   Във всеки регион има пътища, които не са ремонтирани от 30 години, за наша радост много от критичните отсечки вече са обновени. Рехабилитират се над 820 км републикански пътища, отчете регионалният министър Петя Аврамова.  „Нуждите обаче са много по-големи. 8000 км от 20 000 км са в лошо състояние. За рехабилитацията и доизграждането на цялата републиканска пътна мрежа са необходими над 8 млрд. лева“, заяви Аврамова. „С въвеждането на тол системата очакваме да получим необходимите приходи за инвестиции в нови пътища, за рехабилитация. До тогава приоритираме по места най-неотложните обекти и работим по тях“, подчерта регионалният министър.  „Цяла Северна България чака АМ „Хемус“, надеждите на Северозапада са свързани със скоростния път Видин-Ботевград. А на Югозападна България - с довършването на АМ „Струма“. Уверихме хората, че работим активно и по трите проекта“, обяви Аврамова. Тя изтъкна, че с добра организация е реалистично магистралата от София до Варна да бъде готова до 2024 година. „Напредва работата по скоростния път Видин-Ботевград“, посочи министърът и допълни, че в най-напреднала фаза е участъкът Мездра-Ботевград.  Гражданските диалози на тема образование и регионално развитие обиколиха всички областни градове в страната, а в тях се включиха представители на образователния сектор, на бизнеса, на местната, изпълнителната и законодателната власт, както и хиляди граждани.  Целта на инициативата бе да покаже на широката общественост как българските населени места са променили облика си вследствие на европейската солидарност, какви инвестиции прави държавата в приоритетното си направление – образованието, и да даде платформа за дискусия между граждани и представители на институции с цел получаване на обратна връзка за работата им.  ", "date": "2019.04.20", "title": "ГЕРБ отчете гражданския диалог \"Европа в нашия дом\" (ВИДЕО) "}
{"url": "http://epicenter.bg/article/Elena-Yoncheva--Da-vastanem-na-26-may-sreshtu-kriminalnoto-robstvo--/180727/2/48", "text": "„Вече 12-та година вървим към Европа с копнеж, че България ще се доближи до тази Европа - на социалната защита, достойнство и свобода, за която всеки от вас е мечтал”. Това каза водачът на листата на БСП за изборите за Европейски парламент Елена Йончева по време на представянето на листата на левицата. Тя добави, че българинът се стреми към Европа, в която гражданинът може да получи справедливост - и без да е приближен до властта.  „Европа, където бизнесът не е подложен на рекет и можеш да получиш добро образоване, независимо от социалния си статус. В Европа, където доброто и безплатно здравеопазване е гарантирано от държавата”, каза още Йончева. Тя коментира, че днес бизнесът бяга от България, а парламентът работи за избрани клиенти – 72 процента от приетите закони са лобистки, според Българската стопанска камара.  „Тотален е сривът на преките чуждите инвеститори – спадът е 11 пъти спрямо 2008 г., а здравеопазването се превръща в жест на милостиня, в зов за помощ”, коментира още Елена Йончева.  „Преди 11 години бяхме на едно място по свобода на медиите с Франция. Тази седмица беше публикуван докладът на международната организация “Репортери без граници”. В него се казва, че: “България вече не е обетована земя на журналистиката. Организираната престъпност и властта в България подлагат на тормоз медиите”. Разбирате ли какво ни казват? Организираната престъпност и властта са едно и също”, заяви още водачът на листата на „БСП за България”. Тя бе категорична, че там, където няма свободна журналистка, се настанява диктатурата.  „Днес страната ни се управлява от една банда, хора от престъпния свят. Те са завладели България. Те не могат да ни водят към Европа. Те не могат да защитават българския интерес”, заяви още Елена Йончева. Тя добави, че не могат, защото са зависими - от своето престъпно минало и от своето престъпно настояще.   „Не могат, защото, ако преди са използвали малката бухалка, днес превръщат държавните институции в голяма бухалка срещу всеки, който не е част от бандата. Защото техните усилия са насочени за тяхното лично облагодетелстване”, категорична бе Йончева.  Тя коментира още, че властта смята, че няма кой да я накаже. „Казва ни – “Хвани ни, ако можеш.” Смятате ли, че можем да ги хванем?”, попита Йончева.  „За да можем да водим разговора за Европа, първо трябва България да е равнопоставена страна. Това е трудна битка, но левицата в ЕП успява да се бори за България и печели”, каза още Елена Йонева. Тя заяви, че левицата е спечелила битката да не сме втора категория граждани, които ползват втора категория продукти.   „Създадохме нов икономически модел за развитието на Европа – Европейски социален стълб, който може да прерасне в ново законодателство. За да имаме социална защита, равни права за равен труд, общи принципи за определяне на минималната заплата и пенсия”, добави водачът на листата на БСП. Тя бе категорична, че В ЕП предстоят трудни битки – за преодоляване на неравенството, за присъединяването към Шенгенското пространство, за обща отбранителна политика, която ще даде възможност на Европа да бъде самостоятелен играч и да защитава интересите на всички свои членове.  Елена Йончева бе категорична, че левицата ще победи на тези избори.   „Трябва след тази победа да започнат такива промени, чрез които България да победи- революция в доходите, преодоляване на бедността и регионалните различия, свободни медии и справедливост”, коментира още тя . Йончева заяви, че днес битката не е само за Европейски парламент - това е битка за България.   „Днес има два пътя пред родината ни – или позволяваме криминалното робство, в което живеем, да ни смачка окончателно, или въставаме. Това можем да направим на 26 май – с гласуване. Време е да заслужим свободата си, да отвоюваме своето достойно място в Европа”, заключи Елена Йончева.   ", "date": "2019.04.20", "title": "Елена Йончева: Да въстанем на 26 май срещу криминалното робство! "}
{"url": "http://epicenter.bg/article/Borisov-se-vazmuti--Nie-nyamame-nito-edin-spryan-fond--cheverme-sotsialistite-mi-govoryat-za-koruptsiya--/180728/2/48", "text": "За другата година сме планирали 360 млн. за увеличение на учителските заплати. Това каза министър-председателят Бойко Борисов и лидер на ГЕРБ при представяне на обобщение на гражданския диалог „Европа в нашия дом“, предаде Агенция „Фокус“.  \"Вече всички деца имат шкафчета в училища. Ние сме единствените в Европа, които имаме wi-fi във всяко едно училище“, посочи Борисов.  „Планирали сме 360 млн. лв. за увеличение на учителските заплати“, заяви Борисов и добави, че с това ще бъде изпълнен ангажимента на правителството за двойно увеличение на учителските заплати.  „На Вълчев съм възложил да проверят състоянието на училищните автобуси и може там да разчита на още 20 млн. лв., и толкова за интерактивност“, добави премиерът. По думите му в природните науки обаче изоставаме.  „Никога не е правено такива паркове и градини, направихме добри паркове, за има къде да се събрат БСП. Днес гледам са се изтъпанили на Южния парк. Те ни връщат във времето на Тройната коалиция“, коментира Бойко Борисов.  „Инвестираме в образованието, защото те разчитат на къса памет и нискообразовани хора. Те - премиерът тогава, първата дама тогава, изгонената зам.-министърка за корупция“, уточни той.  „Аз излизам и казвам, оставка за това и това. Ние не разбрахме тогава какво стана. Тези хора говорят, но ние нямаме един спрян фонд, една спряна програма. Ние нямаме един спрян фонд, те издигат манипулация за предизборната си кампания“, уточни премиерът.  „Тези сега в Южния парк ни плашат. Ама хич не ни е страх от тях. Ние грешим, което показва, че не сме идеални“, допълни още лидерът на ГЕРБ.  Той припомни как, когато София \"била в руини след синьо-червено управление\" се наложило ГЕРБ да правят паркове, градини, \"абсолютно всичко, включително и НДК\".  \"Социалистически мечта. Слушал съм я толкова много години\", каза Борисов. Той каза, че с финансовия министър работи перфектно.   \"Няма да се сравняваме с чеверме социалистите. Не ги обиждам, цитирам Иво Христов. Не този Иво Христов, който нарече българите дебили, а този Иво Христов, който ги нарече чеверме социалисти\", каза още Борисов.  „Явно паметта на хората е къса, а се надявам, че не е“, коментира той. „Да си спомним как панически бягаха след Тройната коалиция, когато направиха в мандата на БСП кабинета „Орешарски“. Как тези, които сега се заканват в Южния парк, панически бягаха и се пререждаха, през глава бягаха за Брюксел. Караха се за 20-20, дали да е Курумбашев или друг. През глава бягаха да се спасяват“, коментира Борисов. „Приеха си закон да ги брани от преследване. Те излезли да говорят и да сочат нас с пръст“, заяви Борисов.  „Тоновете наркотици, които съм задържал при мои операции, не могат да ми преброят“, посочи той. „Нагли, грабежаджии, какви ли не - по техните управления рисуваха България с черепи и кости заради магистралните грабежи, а имахме магистрала до Пловдив“, обяви лидерът на ГЕРБ.   \"До края на нашия мандат АМ „Хемус“ трябва да подмине Плевен и да стигне до Белокопитово-Буховци. Това не е предизборно“, поясни Борисов. По думите му опозицията ходи по улиците и мери фугите между паветата, а не признава направеното до момента.  „До 26 април ще пуснем булевард „Левски“ във Варна. Искам всяка фуга да мине кметът и да я види“, отбеляза той. По думите след управлението на БСП всичко в държавата е било развалина.  „Парите за „Хемус“ сме ги заделили. Във вторник правим 2 първи копки. При Ябланица почти пробихме планината. До Плевен започваме две копки едновременно. Ударно започваме Шумен-Търговище да довършим. Наредил съм на Нанков - Мездра-Ботевград до две-три седмици максимум да стартира. И обходът на Димово също, за да се подготвим излизайки от „Хемус“ да влизаме там. АМ „Струма“ върви добре, следващият месец ще подминем Благоевград и влизаме в тунела „Железница“. В рамките на следващите година и половина, две ще стигнем до Кресна - социалистическа мечта“, добави той. „Това е факт и ние ще го направим“, уточни Борисов.   \"Много ме заболя от това, което ни се случи в миналите дни. Като ги слушам, това ме адски ме амбицира. БСП не могат да прикриват злобата си\", коментира още Борисов.  „Някой си беше позволил да ме коментира за „пълзящата диктатура“, че било бисер. Иронизирах Иво Христов заради „пълзяща автокрация“, обясни той.  „Ако има автокрация как ще се съберете в Южен парк, как всички тези скандали ще са сутрин от 7.00 до 19.00 не спират? Апартаменти, къща, тераса, сауна, баня - от сутрин до вечер“, попита Борисов.  „Ако няма свобода на медиите, как това ще се случва? Всички скандали излязоха по толкова явен начин - демокрацията си работи, каква автокрация“, коментира лидерът на ГЕРБ.  „Толкова пъти не искам да ги коментирам заради стабилността и уважението между институциите, но когато върховният главнокомандващ призовава генералитета да не стои безропотно да слуша и да гледа - към какво ги предизвиква, не е ли към диктатура? Ако изкараш армията или призоваваш генералитета? Тогава си замълчахме“, каза още той.   В Южния парк са се събрали лидерите на най-мракобесните времена на политически преследвания да говорят за борба с корупцията, каза Борисов пред журналисти след форума.  „Ние от ГЕРБ на всички, на които по някакъв начин увисна петно, независимо от техните обяснения, данъчни, пазарни, правни – взехме оставките. Депутати, министри, зам.-министри – да направят другите колеги така и да дойдат да си говорим отново“, заяви Борисов. Той посочи, че ако не беше създадена КПКОНПИ, нямаше да има скандал.  „Всичко да проверят. Това ми напомня на Бареков, който каза, че имам офшорна сметка. Провериха – нямам. На когото му докопат фирма, сметка – затвор. Хващат и вкарват в затвора – толкоз. Какво значи само да си подмятат нещо? Казват еди-кой си има офшорна сметка – идват и проверяват“, коментира той.  „Може ли да се съберат Тройната коалиция в Южния парк? Прекрасен парк им направих, помните какви паркове ни завещаха, като станах кмет и какви са сега. Събрали се там Тройната коалиция, после Двойната коалиция – всичките лидери в тия най-мракобесни времена на политически преследвания – пред къщите ни стояха, да говорят за борба с корупцията. Това е жалко и е смешно“, посочи министър-председателят.  \"До днес бях малко ядосан на партията и на колеги в партията, защото допуснахме това, но като днес видях БСП в куп - трябва да направим така, че да не подложим държавата на това унижение да се върнат същите хора. Явно е, че листата им е Тройната коалиция, и Двойната след това“, коментира Борисов.  „Според мен тяхната цел е да избягат пак в Брюксел, но ще „калят“ вътре в държавата, колкото могат“, заяви лидерът на ГЕРБ. „Да видят колко договора имаме със Световната банка. Как, ако е вярно това, което ще кажа, ще приеме през юли да се настани в София със Световния си център“, посочи Борисов.   „Имате какво да говорите, имате какво да им докажете, вадите какво казват кредитните агенции. Колко са БВП, приходите, доходите, борбата с корупцията, контрабандата, заловените наркотици“, обърна се той към членовете на ГЕРБ.  \"Те казват - ГЕРБ трябва да бъде заличена, както заличиха СДС, за да остане вечната БСП, БКП със същите хора. Те толкова са си повярвали, че са се променили и са различни. Те не могат да се променят, защото по действията им личи, че не са се променили. Ние в ГЕРБ нито имаме съдии, нито прокурори. Ние сме партия на 10 години“, коментира той.   „Когато само ГЕРБ е атакувана, някак си е добре. Ние сме наложили този стандарт - виновните подават оставка и излизат. А те казват „Не, ние ще си работим, за нас не става въпрос“, заяви Борисов.  „Разчитат на късата памет. Гледах ги с цялата Тройна коалиция и кабинета „Орешарски“ събрани на едно място в прекрасен Южен парк“, посочи лидерът на ГЕРБ.   „За борба с корупцията говорят тези, които когато управляваха, не излизахме от прокуратурата и следствието - поръчкови, поръчкови, поръчкови, поръчкови, поръчкови дела“, подчерта той. „Тогава казахме, че вярваме на прокуратурата и на институциите.\"  „Щом това ни се полага, нека да питат“, така отговаряхме“, изтъкна Бойко Борисов. „Източили парите, сега викат, че е политическа вендета - към кое? Към заменките, които бяха направени по време на Тройната коалиция ли? Кои ги преследва тях? Не си спомням“, заяви той.   „Последният месец всеки, който по един или друг начин беше уязвен, си е подал оставка. Те техните оставки не ги слагат на масата. Щели да чакат проверка на институциите“, каза още Борисов.  ", "date": "2019.04.20", "title": "Борисов се възмути: Ние нямаме нито един спрян фонд, чеверме-социалистите ми говорят за корупция! "}
{"url": "http://epicenter.bg/article/Nova-masirana-aktsiya---razbivat-banda-za-trafik-na-hora-vav-vidinsko-selo-/180704/3/0", "text": "Специализираната прокуратура, ГДБОП и ОДМВР-Видин, с подкрепата на Дирекция \"Жандармерия\" в МВР, извършват действия по разследване на организирана престъпна група за трафик на хора с цел просия (предимно в Кралство Швеция), както и пране на пари, съобщават от спецпрокуратурата.  Процесуално-следствени действия се водят в село Дреновец, община Ружинци. Извършват се обиски, претърсвания, изземвания, разпити на свидетели.  ", "date": "2019.04.20", "title": "Нова масирана акция - разбиват банда за трафик на хора във видинско село "}
{"url": "http://epicenter.bg/article/Ivan-Geshev--Deloto-Ivancheva-e-edin-obiknoven-kriminalen-sluchay-/180706/3/0", "text": "Десислава Иванчева е един обикновен криминален случай, който може би няма да се повтори, защото е направен много елементарно. Това каза заместник-главния прокурор Иван Гешев в „Събуди се“ по Нова телевизия. Той обясни, че не разбира фиксацията върху делото и коментира, че интересите на различни олигарси са направили случая интересен.  „От едната страна са дребни политически интереси, на някакви образувания, които се наричат партии. Те се съчетаха по странен начин с много неща. Съчетаха се с интересите на олигарсите, които са в ареста. Съчетаха с интересите на хората, които се укриват в Сърбия, да кажем. Съчетаха се с личностни интереси и се получи едно голямо кълбо от интереси, което превърна това дело в толкова интересно и толкова медийно. Част от това нещо се дължи на лошия късмет на мястото, където стана задържането на това лице и от един човек, който е разследван за корупция, който е невинен, защото няма присъда, но се опитват да го превърнат в знаме на борбата с корупцията“, допълни Гешев.  На въпрос защо Иванчева получава 20 години, Гешев посочи, че това, че досега не е имало такава присъда, не означава, че и сега не трябва да има.  „Иска се борба с корупцията като в Румъния и в един момент се случва“, коментира той.  Той посочи, че битката на първа инстанция е приключила и коментира, че продължава тази на втора инстанция. „Това е една дребна битка на базата на голямата война с корупцията“, посочи той.  По думите му Специализираният съд и специализираната прокуратура са ценни за държавата и тя трябва да се грижи за тях, защото правят нещо, което никой друг не прави в страната.  \"Вчера беше задържан едва ли не цял колцентър\", коментира той разбитата престъпна група, занимаваща се с телефонни измами. Той припомни, че 11 от задържаните са с мярка задържане под стража за 72 часа. Гешев уточни, че 6 от лицата все още са в Румъния и за тях ще бъде изискана заповед за екстрадиция.  „Вчера беше задържан едва ли не цял колцентър. Вътре бяха около 30 човека с сградата“, посочи той. „Държавата беше в дълг към възрастните, които страдат от този тип престъпност, на които им се прибират и крадат и последните спестявания“, добави Гешев и посочи, че тези средства може би са пестени цял живот.  „Подходихме по-различно към това престъпление, директно към организираната група и работихме с МВР по цялата структура. Имаме добро взаимодействие“, допълни Гешев.  „Подходихме комплексно към този случай. Когато си свършиш работата, някой винаги казва, защо не по-рано. Не можем да носим вини, към моменти, когато не са съществували тези структури. Трябва да бъдат поздравени служителите, че по някакъв начин ще има справедливост“, коментира още зам. главният прокурор и отбеляза, че думите му тези случаи са обвързани с големи суми пари.  ", "date": "2019.04.20", "title": "Иван Гешев: Делото Иванчева е един обикновен криминален случай "}
{"url": "http://epicenter.bg/article/Petima-poliitsai-s-prisadi-ot-po-7-godini-zatvor-za-smartta-na-Chorata/180709/3/0", "text": "Върховният касационен съд е издал окончателни присъди от по 7 години затвор за петимата полицаи, обвинени за смъртта на благоевградчанина Ангел Димитров-Чората, който почина при задържане на 10 ноември 2005 г., съобщава Нова телевизия.  Според информацията наказания са получили петимата, участвали в акцията - Мирослав Писов, Георги Калинков, Янко Грахофски, Иво Иванов и Борис Механджийски. Осъдените са издирвани, за да изтърпят наказанието си.  Решението на Върховния касационен съд не е съдебно, а политическо, заяви предаването \"Събуди се\" Мирослав Писов - един от полицаите, осъдени за смъртта на Чората.  Ние никога не сме се крили, подчерта Писов. И разказа, че в петък полицаи го търсили на адрес, на който не живее от 20 години.  Това решение е и срещу 17 български професори, които в годините постановиха, че смъртта на това лице не е свързана със задържането му, каза още бившият заместник-шеф на БОП-Благоевград.  Истината е, че го убиха, каза Весела Георгиева, леля на Ангел Димитров. През всичките 14 години бяхме свидетели как една заинтересована прослойка манипулира съдбата на хората. Почерниха ни живота, преобърнаха го, заяви тя.   Софийският военен съд призна за виновни и петимата за това, че са убили Димитров умишлено и с особена жестокост, като Мирослав Писов беше осъден на 19 години затвор, а останалите на по 18 години. Последва дълго лутане между инстанциите. Апелативният съд първо върна делото, след това потвърди присъдите, но решението му беше отменено от Върховния касационен съд и накрая бяха намалени наказанията на подсъдимите наполовина, а ВКС окончателно ги оправда през 2011 г.   Първоначалните изводи на лекарите бяха, че Чората е починал от причинена му тежка черепно-мозъчна травма и разкъсване на аортата, след като е бил бит и ритан от полицаите около 10 минути. След това обаче нова експертиза заключи, че Димитров се е задушил, докато е бил притиснат на земята с белезници. Според вещите лица мъжът се задушил фатално и заради хронични заболявания, поет кокаин и по-къс врат.   През 2014 г. Европейският съд по правата на човека в Страсбург прие, че българските власти са нарушили правото на живот и забраната за нехуманно и унизително отношение, както и правото на справедлив процес, поради което държавата беше осъдена да плати 50 000 евро обезщетение на близките и близо 35 000 евро разноски.   Заради решението на съда в Страсбург, главният прокурор Сотир Цацаров поиска възобновяване на делото, което ВКС уважи през 2016 г. и посочи, че Военно-апелативният съд е бил длъжен да назначи нова експертиза, която да преодолее различията в предходните заключения на вещите лица.", "date": "2019.04.20", "title": "Петима полицаи с присъди от по 7 години затвор за смъртта на Чората"}
{"url": "http://epicenter.bg/article/V-Burgas-snimat-igralen-film-za-poetesata-Petya-Dubarova-/180714/6/0", "text": "Тази година, точно четири десетилетия след смъртта й, ще бъде заснет първият български филм за Петя Дубарова. Заглавието му е заимствано от едноименния разказ на поетесата - \"Петя на моята Петя\". Това съобщиха от община Бургас. Оттам публикуваха и произведения първи тийзър, който ще потопи зрителите в атмосферата на филма и ще отгърне някои страници на сюжета.  Всички сцени на открито в \"Петя на моята Петя\" ще бъдат заснети през юни в Бургас, родният град на поетесата. Сред ангажираните актьори са изгряващите звезди Александра Костова, Алена Вергова и Ясен Атанасов, редом с доказаните професионалисти Васил Банов и Албена Павлова. Имената на останалите никак не са безизвестни, но засега се пазят в тайна.  Това е един много БУРГАСКИ проект. Хора от нашия град също ще могат да изиграят своята малка, но важна роля в него, тъй като за снимките през юни тук ще се набират доста статисти за отделни сцени, добавят от общината.  Продуцент на проекта е Николай Урумов (\"Домашен арест\", \"Кантора Митрани\", \"Вила Роза\"), самият той роден и израснал в Бургас.  Автори на сценария са две заклети почитателки на стиховете на Петя Дубарова - Нели Димитрова (\"Love.net\", \"Възвишение\", \"Връзки\", \"Домашен арест\", \"Скъпи наследници\") и Валентина Ангелова (\"Под прикритие\", \"Домашен арест\", \"Скъпи наследници\"). Двете авторки подчертават, че това няма да е биографичен филм, но въпреки това бургаската поетеса ще бъде претворена на големия екран. Сценарият е вдъхновен от поезията и личността на Петя Дубарова, но без да разказва за живота й. Действието се развива в наши дни и се концентрира върху историята на съвременно бургаско момиче, също на име Петя.  Александър Косев (\"Столичани в повече\", \"Домашен арест\", \"Кантора Митрани\", \"Дървото на живота\", \"Връзки\", \"Откраднат живот\", \"Скъпи наследници\") ще е режисьор на филма. По заснемането му той ще работи с оператора Иван Вацов (Вила Роза, Привличане, Expendables).  Продукцията се осъществява с финансовата подкрепа на Национален филмов център и Община Бургас. Партньор на проекта е и домът-музей \"Петя Дубарова\", а авторите имат пълното съдействие на сестрата на поетесата - Елица Дубарова.  ", "date": "2019.04.20", "title": "В Бургас снимат игрален филм за поетесата Петя Дубарова "}
{"url": "http://epicenter.bg/article/Stabiliziraha-strukturata-na-izgoryalata-parizhka-katedrala--quot-Notr-Dam-quot-/180702/7/0", "text": "Архитекти и строителни работници стабилизираха структурата на емблематичната парижка катедрала \"Нотр Дам\" вчера - четири дни след като тя бе повредена при гигантския пожар в понеделник, предаде Асошиейтед прес, като се позова на пожарната във френската столица.  Нейният говорител Габриел Плюс каза, че вече няма риск от срутване на стените на църквата. Пожарникарите са охладили стените и отломките от покрива в катедралата и вече няма \"горещи точки\" в сградата.  \"Цяло чудо е, че катедралата все още се държи и че всички реликви бяха спасени\", заяви Плюс.  Разследващите пожара смятат, че той се дължи на случайност и проучват многобройни фактори, които може да са допринесли за неговото пламване, отбелязва АП. За най-вероятна причина се смята късо съединение.  На фона на добрите новини за \"Нотр Дам\", съобщени от говорителя на пожарната, енориашите в прочутата катедрала отпразнуваха Разпети петък в близка църква. Те се помолиха за увредения архитектурен шедьовър и отпразнуваха спасяването на спасените реликви, сред които е и тръненият венец на Исус Христос, пише БТА.", "date": "2019.04.20", "title": "Стабилизираха структурата на изгорялата парижка катедрала \"Нотр Дам\""}
{"url": "http://epicenter.bg/article/Izvanredni-merki-v-stolitsata-zaradi-macha-TsSKA---Levski-/180710/8/0", "text": "Столичната дирекция на вътрешните работи предприема всички необходими мерки за охрана на обществения ред и безопасност на движението в столицата във връзка с предстоящата футболна среща от Първа професионална лига между отборите на ЦСКА и Левски на 20 април, събота от 17:15 часа на Национален стадион \"Васил Левски\". Това съобщиха от МВР.  Преди, по време и след провеждане на спортната среща полицейските служители ще следят за опазването на обществения ред и за недопускането на инциденти на територията на града. На изградени контролно-пропускателни пунктове в района на спортното съоръжение полицаи ще извършват щателна проверка на всички посетители на футболния мач.  Предприети са стриктни мерки за недопускане на посетители, които имат наложена съдебна забрана за посещение на спортни мероприятия. Малолетни ще се допускат на територията на стадиона само с пълнолетен придружител и предварително попълнена декларация, която може да бъде изтеглена и от интернет.  Униформените ще следят за недопускане на зрители във видимо нетрезво състояние, както и за носене на забранени предмети и вещи, огнестрелно оръжие, пиротехнически изделия, ножове, палки, боксове, бутилки, в това число и парфюми и чадъри. Ангажимент по охраната на спортната среща имат частни охранителни фирми, чиято задача е да следят за опазване на реда на територията на стадиона по време на провеждане на срещата. При дейността си те ще бъдат подпомагани от полицейски служители, които ще се намесват при възникнала необходимост.  Вратите за посетители ще бъдат отворени в 15:15 часа, добре е зрителите да се възползват от тази възможност, за да не се получи струпване пред входовете на стадиона в последния момент, призовават от СДВР.  Във връзка с провежданото спортно мероприятие, в следобедните часове е възможно да възникне временно затруднение на движението в централната градска част, предупреждават от СДВР.  ", "date": "2019.04.20", "title": "Извънредни мерки в столицата заради мача ЦСКА - Левски "}
{"url": "http://epicenter.bg/article/Da-galish-zmiorka-i-da-tantsuvash-s-lud-bambuk-na-Molukskite-ostrovi/180743/10/0", "text": "При пътешествието и яденето е достатъчно да оставиш нещата да се случват сами. Започвам Покана за пътуване с мисъл на Антъни Бурдейн, за да ви подскажа, че в това предаване доста ще става дума за храна. Така че ако сте пощеливи, дръжте нещо вкусничко наблизо.   Барселона! Щом произнесе името на испанския град в главата на Грети Гарсия възторжено зазвучава химна, изпълнен от Монсерат Кабайе и Фреди Меркюри. Дамата е представител на изискана испанска козметика и толкова обича Барселона, че вероятно знае за каталунската столица повече от някои екскурзоводи. Как да не се възползваме от това?!     От разказа на Грети Гарсия става ясно, че ако искате да ходите на корида в Барселона, няма да ви се получи, защото и там вече не убиват бикове, но пък сградата за това кърваво занимание е една от емблемите на града. Май прекалено много говорих за хапване, но какво да правя като в Барселона е толкова вкусна, призна с усмивка Грети Гарсия след като натиснах бутона „Стоп“ на диктофона си.   Казват, че захарта е по-сладка, ако я споделяш с някого. Дали е така най-добре знае Боряна Таскова – млада дама, за която създаването на сладост и радост е занаят.   Образовала се е в професионалната гимназия и в международното висше училище по туризъм. През 2010 година се присъединява към екипа на шеф Георги Иванов в централен софийски хотел, с когото печели националната купа за кулинария в Пловдив. Но това не успокоява търсещия й дух. През последните три години завършва поредица от курсове по висше сладкарство “Lenotre”.   Като трето поколение сладкарка,  винаги може да разлисти бабиния или мамин тефтер, но Боряна Таскова обича да пътува по света и да си носи рецепти.   Нищо не може да застане между мен и плезира, който сладкарката Боряна Таскова ни обеща. А рецептите за тортата Дела Нона, както и на млечната баница ще си препишете от страницата на Покана за пътуване във Фейсбук в сряда.   БНР Боряна Таскова издаде и как се прави прочутата й торта „Гараш“ – като едно време:      10 броя белтъци, 300 г кристална захар, 300 г смлени охери. Белтъците са разбиват със захарта, накрая се добавят орехите. Получената смес се изсипва внамаслени със спрей олио форми и с малко галета се пече 6-7 минути на 170 градуса.    Всички продукти се оставят на стайна температура. 10 броя жълтъци, меко, почти течно масло 250 г, пудра захар 250 г, какао 30 г Съставките се избиват с миксер до получаването на кремообразна субстанция, леко течна.   Тортата се залива със 100 г разтопен шоколад и 100 мл течна животинска сметана, разтопени на водна баня. Гарнира се с 50 г смлени орехи, печени със захар Украсява се с касис и зелен кокос.   Молукските острови! На всички, които ще кажат като шопа: „Такова животно нема!”,  опонирам: Има! Имаааа! При това са близо 1000 парченца суша пръснати в морето Банда.   На арабски Ал Мулук означава Страна на крале, но името, с което тази част от Индонезия е била позната през вековете, е Островите на подправките. Когато през 1512 г. португалците Антонио д’Абреу и Франсишку Серау откриват благословената земя, тя е единствен източник на мускатово орехче, карамфил и канела за целия свят. Век по-късно холандците отвоюват Молуку и се възползват от благините му цели 350 години.   Истинският Амбон е там, където и най-отявленият бедняк вечеря с омар, колкото пъти поиска. Просто като огладнее, отива и си го улавя. Населението на Молуку яде средно по 55 кг риба годишно. Някои много по-често. А други я използват за домашен любимец.   Селцето Уаии допълва рехавия си бюджет с необичайна атракция – галене на змиорки. Основното перо идва от ферма за водорасли, лодки под наем за гмуркачи и улов на риба. Но в никакъв случай не на змиорки. Те са питомни галеници, дълги  най-малко метър и половина.   Странният гъдел да галиш нещо, което толкова прилича на змия, те кара да събуеш обувките и като селските дечица да заджапаш в барата, където се предполага, че се гушат ценните риби.   Повелителят на дългите риби носи титлата „Татко Марк Бакарбеси”, каквото и да значи това. Той пак чуква яйце и изпльоква с език. Най-сетне една се престрашава. Глътва набързо жълтъка и се гмурва. Подмамена от лакомията, се връща пак. А може би не е същата? На пипане е като делфин – гладка, хладка и много гъвкава. За хората от Уаии атракцията не са рибите, а туристите. Местните сигурно се топлят от усмивките си, толкова са широки.   Младежите, за да изпъкнат, се катерят по дърветата така, сякаш искат да докажат теорията на Дарвин за произхода на човека. Отгоре политат странни плодове – лангса. Приличат на личи, без „косматата” му обвивка и са безкрайно вкусни.   Гмуркачите, които искат да се потопят в подводните красоти на кораловите плантации и пъстрите тропически риби, изминават още няколко километра до Тулеху. Къщичките там са като на баба Яга – върхукокоши крака. Защото не се знае кога на морето ще му хрумне да им дойде на гости. Прозорците са с капаци, а балконите – по-пъстри от амбонска носия. Децата, както навсякъде, са любопитни да видят чужденците. А ако някое случайно не е изскочило, майка му услужливо го изнася за снимка.   Единствено на Молукските острови може да се види ритуалът „лудият бамбук”или „бамбу гила”. Той се е появил векове преди християнството и исляма. Шаманът отсича бамбук, дълъг над два метра и дебел почти 10 сантиметра  Разпалва кандило с тамян и черупки от кокосов орех и на древния език тернате произнася кратки, известни само на него мантри, след които гръмогласно извиква три пъти „Гила!”. С това събужда духовете на предците, които придават магическа сила на гредата.   Бамбуковото дърво се подхваща от седмина любители на силни усещания.Гредата наистина сякаш сама се носи в различни посоки, докато шаманът не я спре с едно движение на ръката. Незнайна сила подхвърляше като лист отбрулен юнашката ни дружина. Тукашни люде твърдят, че някои шамани дори постигали левитация – лудият бамбук издигал седмината на 20 см над земята. Нашият шаман, на име Фриц,  не успя…   И като сме започнали с островите… да продължим към Малдивите. От самолет те напомнят на разпилян наниз перли в Индийския океан. И всеки от тях е истински бисер! 1900-те атола са с тюркоазени лагуни, бели плажове плюс всички достойнства на пълната почивка – тишина, спокойствие, девствена природа, подводен свят.  Хотели на втора линия няма! Най-често един атол е един хотел.   Казват, че на Малдивите се ходи или с любовница, или с половинка, която още не ти е омръзнала. Затова сигурно ще се учудите, че Радост Иванова и съпругът й Радо вече няколко години разиграват в това райско кътче сцени от филма „С деца на море”. Иако до този момент са пътували само с най-голямото от трите си отрочета, вече планират да почиват в пълен състав. Един Бог знае що за отдих ще е това…   Рецептите на сладкарката Боряна Таскова както и още „вкусни“ приключения – на страницата на Покана за пътуване във Фейсбук  ", "date": "2019.04.20", "title": "Да галиш змиорка и да танцуваш с луд бамбук на Молукските острови"}
{"url": "http://epicenter.bg/article/Kakvo-da-sgotvim-na-Tsvetnitsa---traditsionni-retsepti/180358/9/25", "text": "Цветница е последният голям празник преди Великден. Задължително се ходи на църква и се палят свещи за здраве. Това е и вторият голям празник след Благовещение, на който се разрешава яденето на риба.          кори за баница - 500 г     спанак - 250 г     сирене - 350 г     масло - 50 г     олио - 50 мл     кисело мляко - 300 г     брашно - 3 с.л.     яйца - 4 бр.     бакпулвер - 1 ч.л.     прясно мляко - 120 мл   В голяма купа разбийте яйцата, заедно с прясното мляко, киселото мляко, брашното и бакпулвера. Миксирайте добре. Наситнете спанака и сиренето.   Вземете кора, намазнете я и сложете от плънката, спанак и сирене. И така, докато корите привършат. Останалата смес се сипва отгоре на навитите на охлюв кори за баница. Пече се на 180 градуса за около 30 минути.     Продукти: 2 скилидки чесън 3 с.л. соев сос черен пипер 2 с.л. бяло вино 1 кг филе от риба 3 с.л. зехтин   Приготвяне:  Рибното филе се натрива с черен пипер и се маринова в олиото, соевия сос, виното и чесъна. Оставя се да престои на студено за 40 минути. След това се отцежда от маринатата и се слага в плик за печене (ако пликът не е от надупчените, след като сме е пристегнат добре, се надупчва с игла на няколко места от горната страна).    Пече се около 40 минути на 200 градуса, в предварително загрята фурна.       Необходими продукти: жито – 1 ½ ч.ч. царевица – 1 ч.ч. стафиди – ½ ч.ч. орехи – ½ ч.ч. канела – 1 ч.л. мед – 4 с.л. Начин на приготвяне: Житото се сварява, докато се разпукат зърната.  Отделно се сваряват царевичните зърна и половината се пасират. Всичко се смесва и се добавят стафидите, счуканите орехи и медът.  Вари се до сгъстяване при непрекъснато бъркане. Преди сервиране кашата се посипва с канела, а по желание може да я обогатите със сушени плодове и ядки по избор.", "date": "2019.04.20", "title": "Какво да сготвим на Цветница - традиционни рецепти"}
{"url": "http://epicenter.bg/article/Levski-spana-TsSKA-v-borbata-za-titlata-v-Parva-liga-/180751/8/0", "text": "Голямото дерби между ЦСКА и Левски в 30-ия кръг на Първа лига завърши разочароващо и за двата отбора. \"Сини\" и \"червени\" не успяха да се надиграят и резултатът на Националния стадион \"Васил Левски\" остана 0:0, предаде Дарик.  Равенството запази преднината от 6 точки на \"червените\" пред \"сините\" в класирането. ЦСКА е втори с 65, а Левски остава трети с 59.  Лудогорец има 67 на сметката, а тази вечер посреща четвъртия \"Ботев\"-Пловдив у дома.  ", "date": "2019.04.20", "title": "Левски спъна ЦСКА в борбата за титлата в Първа лига "}
{"url": "http://epicenter.bg/article/Lazarova-sabota-e--Ako-momata-ne-lazaruva--nyama-da-se-omazhi/180412/2/0", "text": "  Лазаровден е един от трите големи християнски празници, предхождащи Великден.  , който излиза от гробницата си. Ето защо името Лазар е символ на здраве и дълголетие.    Затова именно от най-дълбока древност било установено случилото се да се спомня преди началото на Страстната седмица (Седмицата на Христовите страдания).    В IV век Лазаровото възкресение се считало за общоцърковен и тържествен празник, което се вижда от множеството поучения на този ден от св. Иоан Златоуст, блаж. Августин, и др. В VII-VIII век светите църковни песнописци св. Андрей Критски, Козма Маюмски и Иоан Дамаскин съставили особени песнопения и канони, посветени на празника, които са в Църквата ползва до ден днешен.   Този ден е предназначен лазаруване.   (на следващия ден).    По стари български традиции и обичаи, подготовката за Лазаровден започва от рано, още \"среди пости\". По-възрастна жена, която отдавна е била посветена в лазаруването, помага на момичетата да разучат песните, които ще изпълняват, обикаляйки селото. По-голямата част от тях пеят, а останалите танцуват, тъй като Лазаровден е празник както на женската хорова песен, така и на танца.   На този ден празничният обред започва рано сутринта. Момичетата се разделят на групи от по 5-6 лазарки и започват да обикалят селото пременени в невестински дрехи.   В различните части на България девойките са обличали различни одежди. В Източна Тракия, например, Лазарките са обличали нови булчински премени, за да ги \"разтърсят за хаир\". В кюстендилско момите са носели в ръка кърпа, с която невестата се \"кланя\" на сватбата - така наречената \"кланячка\", а в Шоплука главите им са били украсени с китка от копринена трева и красиво пауново перо.     В Кюстендилско лазарките пеели не само в домовете, но и в гората, в раззеленили се ниви и дори по пътя и все за здраве, плодородие и щастие.   Но и тук, в къща където има ерген или мома за женене, в песните се вмъкват и любовно-женитбени мотиви:     Празникът носи пролетно настроение и се очаква с нетърпение както от участничките, така и от жителите и гостите на селата и градовете.    Затова е било задължително всяко момиче от селото да лазарува. Ритуалите са свързани с преминаването на девойката от детството в зрелостта. Освен това бележат началото на Пасхалното тържество.  ", "date": "2019.04.20", "title": "Лазарова събота е! Нелазарувала мома не може да се омъжи"}
{"url": "http://epicenter.bg/article/Navarshvat-se-143-godini-ot-Aprilskoto-vastanie/180701/2/0", "text": "Навършват се 143 години от Априлското въстание.   Въстанието избухва предсрочно на 20 април заради предателство на един от присъстващите депутати на Оборищенското събрание, местните турски власти научават за взетите решения и предприемат незабавни контрадействия.                    Макар че едрата буржоазия била заинтересована от успешния резултат на националната революция, определена част от нея и чорбаджиите е спъвала подготовката, организацита и провеждането на въстанието и е изиграла дори контрареволюционна роля.    е. Прибързаното обявяване на въстанието, подготвеността на османските власти за евентуален бунт след Старозагорския опит за въстание и след Босненско-Херцеговинското въстание, крайно недостатъчното снабдяване с оръжия и не на последно място неопитността на апостолите, тяхната несъгласуваност и пълната липса на международна заинтересованост обясняват бързият му и кървав край.     Противника разполагал с модерни дългобойни пушки „Винчестери”, нови круповски оръдия. Въстанниците се противопоставят със стари кремъклийски пушки, шишанета, ножове, саби, ятагни изковани от коси, брадви.... Вместо куршуми завиват фишеци, които по време на дъжд се мокрят и отказват да стрелят. Използват стари или набързо изковани саби и ятагани, ножове, чифтета, пищови, артилерия състояща се от черешови топчета, които още при първите изстрели се разцепвали. Малко резултатни са били усилията на комитета в Гюргево да достави модерно оръжие. Не били изпълнени указанията за завладяване на турски складове с оръжие и боеприпаси.   и преждевременното избухване спрямо предварително обявения общ срок – 1 май 1876 г. Това попречило на добрата съгласуваност, координация и взаимодействие между ръководставата при действията на въстанниците. в отделните революционни окръзи.    Малко са били военните ръководители с военно образование и боен опит.   Вместо масово въоръжено въстание в много места е възприета тактика на отбрана с чети извън населените места с цел да се предпазят селищата от опожаряване и опустошаване.  . От всички балкански страни османският деспотизъм се чуствал най-тежко в България. Българските рволюционери и водачи на въстанието провеждали своята организационна работа под постоянна заплаха да бъдат разкрити от турските власти или заподозрени от местните власти и подкрепящото ги мюсюлманско население.   Гюргевският комитет бързал с обявявнето на въстанието, тъй като е искал да използва обстоятелството, че турските въоръжени сили са съсредоточени в Сърбия във връзка с въстанието в Босна и Херцеговина.. Конфликтът между Сърбия и Турция, обаче избухнал по-късно и Българите е трябвало сами да се борят с противника. Най-добра подготовка и организиране на въстанието е извършена в райони и селища в които не е имало много турско население и съредоточени сили на противника, като Клисура Панагюрище, Копривщица. Батак и др. 9. Съществена роля изиграло и английското правителство подкрепящо Османската империя. Освен това, макар и косвена подръжка за Високата Порта имало и от страна на някои други велики сили.    . Масов характер то е имало на много места в Пловдивския и Търновския революционни окръзи. Априлското въстание е върхът на изява на национално освободителното движение в Българско. То имало характер на буржоазно демократична революция.    За около един месец от 20 април до 20 май 1876 г. въстанието е потушено навсякъде по Българско.    Според „ свещенния” мюсюлмански закон, след като се ограбят и обезчестят въстаналите, накрая се избиват и изколват, а къщите им се опожаряват и разрушават.   Османлиите ограбват много училища, черкви, манастири.  Създадените след потушаване на въстанието анкетни комисии не са регистрирали нито една турска жена и дете убити. За големи „заслуги” към Империята при потушаването на въстанието султанът награждава с ордени и издигане на високи постове прославилите със своите „бойни подвизи”,   и др.  Много от водачите и организаторите на въстанието (като Цанко Дюстабанов, Г.Бенковски и др.) не са очаквали предварително успех на бунта срещу една огромна империя разпростряла властта си на три континента.     Когато на 2 май 1876 г. при изгрев Слънце той видял горящото Панагюрище от връх Лесичец, за да не се подаде на униние от страшната и грозна гледка и за да не допусне отрицателно разочароващо въздействие върху следващите го другари въстанници, той изрича известните пророчески думи;    чрез информации от дипломатическите предстваителства и чрез публикации в различни авторитетни вестници.   Прогресивната демократична общественост в страни като Англия, Франция, Италия, Чехия, Румъния и Русия излязла на улицата да изрази гневно своя протест срещу зверствата на Османлиите.    и др. Дори в самата Англия, чието правителство е най-сигурния подържник на Османската империя в парламента постъпват петиции на протест и негодувание срещу Портата. Съгласно източници  Създават се чуждестранни анкетни комисии с цел да разследват на място изтъпленията на османските турци. Портата е направила опит да защити своя престиж,    Всички чуждестранни анкетни комисии потвърдили съобщенията и разкрили нови факти свързани с извършените кланета, опожарявания, обири, отвличания на млади жени, девойки и деца.   Известният кореспондент на вестник ”Дейли експрес” Макгахан започнал да публикува резултатите от разследванията на международната анкетна комисия при цялостната му обиколка в Българско, заедно с управляващия руското послство в Одрин княз А. Церетелев и Юджин Скайлер –генерален консул на американското посолство в Цариград, кореспондента на немски вестник К.Шнайдер и българския преводач П. Димитров. Потресен от видяното Макгахан пише;”    и много други места; „Навред ужаси, ужаси и само ужаси”- заключава очевидецът Макгахан.    Гениалният френски писател Виктор Юго с прозорлив далечен поглед в бъдещето заявява;    Италианската прогресивна общественост на митинги в защита на изстрадалия български народ също е изразила своето съчувствие. Националният водач и герой на Италия Джузепе Гарибалди в писмо от 10 октомври 1876 г. до българските емигранти в Букурещ съчувствно пише; ”Италианският народ има към вашия народ симпатии, заслужени поради неговите злощастия и неговия героизъм. Аз скърбя, че не мога лично да участвам във ващите боеве. Пожелавам Ви постоянство в светата ваша мисия”.   , раздирана от остри вътрешни и външни прблеми, където са осъдени позорните действия на Портата. Голям интерес в Австроунгария предизвикали действията на Ботевата чета използвала кораба ”Радецки” при техния въоръжен поход в Българско. Балканските народи били силно заинтересовани от отслабването на Османската империя. Много сръбски, харватски, черногорски и др. вестници, въпреки особеното си отношение към българските чети също изразили своето положително отношение към национално освободителните борби на българския народ.     Начело на това движение застават известни големи писатели на ХIХ век, като Л.Н. Толстой, И.С. Тургенев, Ф.Д. Достоевски., В.М.Гаршин, В.И Немирович- Данченко и др., бележити учени като Д.И.Менделеев, И.С.Сеченов, И.Мечников и др., изявени художници, скулптури и др.   ;    Прогресивното списание ”Дело „ открито зявява;    Година по-късно Русия реализира тази своя свещена освободителна мисия. Вълни от протести срещу зверствата на Османлиите залели и Украйна, Армения, Грузия...      Това създава благоприятни условия за подготовка на война, предпоставка за която са както протестите на Европейската демократична общественост,      В резултат на активна дипломация и натиск от страна на Русия и в подкрепа на исканията на бългаската делегация (основно от Драган Цанков и Марко Балабанов) пред Европа, чрез изработения от нея меморандум за автономност на България и народно правителство, се достига през декември 1876 г до Цариградската конференция. На тази конференция с цел да се „избегне автономията пред вратите на Цариград, България се разделя на две провинции”   Всичко това подтиква Русия да се намеси със силата на оръжието и да извърши онова, за което българите се надяваха, започнаха с Априлското въстание и не можаха успешно да завършат, но ускориха събитията и възкресиха надеждите.. ", "date": "2019.04.20", "title": "Навършват се 143 години от Априлското въстание - Великата българска революция!"}
{"url": "http://epicenter.bg/article/Parvan-Simeoonov--VGERB-teche-prochistvane-na-partiyata/180705/2/0", "text": "  Това може да се дължи и на скандалите, и на една особена предизборна ситуация, в която БСП изглежда по-мобилизирана, заради малко по-твърдия си електрорат. ГЕРБ има малко по-голяма периферия, въпросът е доколко ще успе да я мобилизира в последния месец преди изборите, заяви Симеонов.   По думите му в ГЕРБ тече прочистване на партията. Очаква ни доста интересна кампания, резултатите ще са въпрос на мобилизация на перифериите и на по-удобно позициониране, посочи политическият анализатор.   Българският политически процес погрозня напоследък и активността на изборите ще зависи от това доколко хората са отвератени, каза още Първан Симеонов.", "date": "2019.04.20", "title": "Първан Симеоонов: В ГЕРБ тече прочистване на партията"}
{"url": "http://epicenter.bg/article/Antidzhendar-N1-vliza-v-listata-na-VMRO/180707/2/0", "text": "Aлександър Урумов – човекът, който пръв поведе публичната борба срещу Истанбулската конвенция влиза в листата на ВМРО, съобщиха от централата на партията.  Урумов ще бъде част от гражданската квота на патриотичната формация за предстоящите европейски избори. Той стана известен с радикалната си позиция срещу джендър идеологията и с последователната си борба срещу всички опити за налагане на джендър практики в училищата и детските градини. Популярен писател и драматург с шест книги и седем пиеси, номиниран за наградата Аскеер за драматургия, Александър Урумов е активен блогър с християнски консервативни убеждения. През 2018 г. той основа неправителствената организация БОРД – Българска организация на родителите и децата, чиято основна цел е борба с агресивния хомосексуализъм и с еднополовите бракове, както и отстояването на традиционните християнски ценности в българското общество. ", "date": "2019.04.20", "title": "Антиджендър N1 влиза в листата на ВМРО"}
{"url": "http://epicenter.bg/article/Lilyana-Pavlova--Za-nas-e-vazhno-da--prochistim--sistemata--dori-tova-da-nanese-oshte-shteti-na-GERB-/180708/2/0", "text": "За нас е важно да „прочистим“ системата, дори това да нанесе още щети на ГЕРБ. Това каза Лиляна Павлова, кандидат за европейските избори в листата на ГЕРБ и СДС в предаването „Денят започва с Георги Любенов“ по БНТ във връзка с скандала около „Апартаментгейт“ и подадените оставки в партията.  „Апартаментгейт“ безспорно нанесе щети на ГЕРБ. Но той нанася и щети на цялата политическа система. Защото разследвания и проверки има към целия политически спектър, и към БСП и останалите политически партии. Навсякъде има тези казуси. Разликата е, че при ГЕРБ се дадоха веднага оставки. Прочистването трябва да продължи. Това е волята и разликата в ГЕРБ“, обясни Павлова. Според нея ГЕРБ прави всичко в името да се прочисти системата.  „За нас е важно да си подредим държавата и да се „прочисти“ системата, дори това да нанесе още щети на ГЕРБ. Готови сме да понесем тази отговорност и да платим тази цена, защото прочистването е важно и волята да се подреди държавата“, допълни тя.  На въпрос притеснява ли се от това, че лидерът на евролистата на БСП в лицето на Елена Йончева е доста силен опонент, журналист и говорител, тя отговори: „Ние не се кандидатираме за женската кеч лига. Ние се кандидатираме, за да представляваме достойно България в една институция, където трябва да бъдем дипломати и да имаме твърд глас, за да отстояваме интересите професионално и експертно“. По думите ѝ политиците трябва да боравят с данни и ясни инструменти.  „Нашата основна цел е да връщаме младите хора в България. За първи път през 2018 г. имаме колкото са напуснали страната, толкова и върнали се. Това е една страхотна тенденция. Искаме да върнем тези, които заминаха да учат в чужбина. Към това се стремим, а за да го постигнем, не трябва да рушим имиджа на България, а да градим държавността,“ коментира Павлова.   Павлова смята, че Европа е на кръстопът, но за България е важно тя да е единна. Според кандидата за евродепутат на ГЕРБ ние трябва да имаме самочувствието на европейци, които могат да имат своя принос към континента.  \"Листата на БСП е силно антиевропейска. По-голямата част от представителите в нея не познават добре институционалните и политически механизми на европейските институции. Те затова се опитат да захлупят европейския дебат с вътрешнополитически проблеми\", каза Павлова и добави, че от ГЕРБ са предложили, както дебат по европейските въпроси, така и да има обединение за теми, които да са надпартийни и които българските представители да отстояват в Европейския парламент.   ", "date": "2019.04.20", "title": "Лиляна Павлова: За нас е важно да „прочистим“ системата, дори това да нанесе още щети на ГЕРБ "}
{"url": "http://epicenter.bg/article/Stefan-Sofiyanski--Golemiyat-problem-e--che-nashite-evrodeputati-ne-svarshiha-nishto/180711/2/0", "text": "\"Големият проблем е, че нашите евродепутати не свършиха нищо. Трябваше да се премахне обидния за България \"шенгенски механизъм\" и, разбира се, по никакъв начин не трябваше да допуснем плана \"Макрон\". Това не става като излезеш да викаш пред Европарламента и да лежиш по паветата, а с план \"Джамбазки\" или с план \"Новаков\", коментира пред БНТ бившият служебен премиер Стефан Софиянски. Той съобщи, че е изготвил проект за нова Конституция.   \"Старата Конституция беше създадена, докато още бяхме членове на Варшшавския договор и СИВ, при една силна комунистическа партия, което се отрази на духа и буквата на Конституцията. Но Конституцията е отражение на структурата на обществото. Ние вече сме член на ЕС и НАТО и трябва да модернизираме Основния закон\", каза той.   Според него, липсва баланс между властите, а, напротив, противопоставяне, между институциите и даде за пример с президент-изпълнителна власт.   \"Пълномощията на пряко избраните длъжности президент и кмет са силно ограничени. Защо,например, пълномощията на президента са ограничени. Трябва да се премахне ветото, което лесно се преодолява, а да му се даде законодателна инициатива. Областните управители също трябва да се избират директно\", каза той, но добави, че страната трябва да има не повече от 7 области.   \"Въпросът е да организираме обществото така, че да може да функционира по-добре\", смята Софиянски.   \"Философията на този нов проект е, управлението да се споделя, затова съм предложил текст, че \"България е република със споделено управление\" и са изборени институциите и конкретните функции.   Президентът поема сигурността и външната политика, министерски съвет поема управлението на вътрешната и стопанската политика, областните управители изпълняват тази политика, а кметовете - конкретно на място\", обясни той, както и, че е черпил опит от германската конституция.   \"Когато в едно общество водещи са криминалните хроники и гейтове, това е признак, че то е сбъркано. Партиите в момента са безидейни. Ние трябва да се борим да усъвършенстваме нашето общество. Софиянски призна, че липсата на лустрация, която не е била извършена от десните, е огромна грешка на прехода.", "date": "2019.04.20", "title": "Стефан Софиянски: Големият проблем е, че нашите евродепутати не свършиха нищо"}
{"url": "http://epicenter.bg/article/-Informatsionno-obsluzhvane--shte-broi-glasovete-na-evropeyskite-izbori-/180712/2/0", "text": "Централната избирателна комисия е възложила на „Информационно обслужване“ АД компютърната обработка на данните в РИК и ЦИК от гласуването и издаването на бюлетин на ЦИК с технически носители за резултатите от гласуването в изборите за членове на Европейския парламент от Република България на 26 май 2019 г. Това ставя ясно от решение на ЦИК, публикувано на интернет страницата на комисията.  С протоколно решение от 19 април 2019 г. Централната избирателна комисия одобри протокол № 1 от 15.04.2019 г., протокол № 2 от 18.04.2019 г. и окончателен протокол от 19.04.2019 г. на работната комисия за отваряне и оценка на офертите в конкурса за възлагане на компютърна обработка на данните в РИК и ЦИК от гласуването и издаването на бюлетин на ЦИК с технически носител за резултатите от гласуването в изборите за членове на Европейския парламент от Република България на 26 май 2019 г.  Предвид горното и на основание чл. 57, ал. 1, т. 34 от Изборния кодекс Централната избирателна комисия  ВЪЗЛАГА на „Информационно обслужване“ АД компютърната обработка на данните в РИК и ЦИК от гласуването и издаването на бюлетин на ЦИК с технически носители за резултатите от гласуването в изборите за членове на Европейския парламент от Република България на 26 май 2019 г.   ОПРАВОМОЩАВА председателя на Централната избирателна комисия да подпише договора с „Информационно обслужване“ АД за компютърната обработка на данните в РИК и ЦИК от гласуването и издаването на бюлетин на ЦИК с технически носители за резултатите от гласуването в изборите за членове на Европейския парламент от Република България на 26 май 2019 г.  Решението подлежи на обжалване пред Върховния административен съд чрез Централната избирателна комисия в тридневен срок от обявяването му.   ", "date": "2019.04.20", "title": "„Информационно обслужване“ ще брои гласовете на европейските избори "}
{"url": "http://epicenter.bg/article/VMRO-registrira-dnes-patriotichnata-si-lista--Vizhte-koy-vliza-/180713/2/48", "text": "\"Европа е на кръстопът. От тези избори зависи дали Европа ще продължи да се движи надолу или ще тръгне по пътя на  Европа  на нациите. Не сме предложили една листа от способни хора които да защитават  българския  национален интерес. Ако искат отново да си  играем  на измислени ценности и леви и десни семейства, тогава да не гласуват за нас. Ние ще защитаваме българските интереси\", заяви министърът на отбраната и председател на  ВМРО  Красимир Каракачанов.   Водачът на листата и  зам .-председател на  ВМРО  Ангел Джамбазки заяви, че са уверени в добрия резултат.  Джамазки , заяви, че няма няма смисъл да се разделя патриотичния вот и да се разпиляват гласове. Той призова избирателите да гласуват за  обединената  национална идея и единството на българската нация.   Вече написахме, че   ще заемат места от гражданската квота на войводите. От ВМРО обясняват, че с тях отдавна имат идейна близост. Каракачанов уточни, че присъствието на двамата не би трябвало да е изненада.    \"Хора, с които във времето сме имали близки отношения и чисто идейни, сме заедно. Това е консолидиране на усилията\", каза той за решението да бъдат кандидати на ВМРО.     Днес стана ясно, че в листата влиза и   който първи сигнализира за капаните в Истанбулската конвенция. Лидерът на ВМРО слага на избираеми места и двама свои депутати от националния парламент, които в последните месеци основно изнасят политическите битки в Народното събрание.    Колегата му от ПГ на ОП - пловдивският депутат от еврейски произход  , е другият народен представител, който ще е трети.   Заедно с тях в листата    Анева е била журналист в редица медии, сред които БНТ, Нова и Канал 3. Пиарката хвърли усилия да направи публично разпознаваеми много от новите лица сред депутатите от ВМРО. Самата тя е и активист на партията.  В листата е включен и общинският съветник от София  .  Припомняме, че ВМРО реши да се яви самостоятелно на евроизборите, след като от НФСБ отказаха да отидат заедно с \"Атака\" и да запазят трипартийната коалиция и за вота на 26 май.   Коалиционните партньори дори обвиниха ВМРО, че предрешило събитията, като издигнало за водач на листата евродепутата Ангел Джамбазки още преди да бъде решено заедно ли отиват на евровота, или поотделно. След като не се разбраха, ВМРО, НФСБ и \"Атака\" се регистрираха отделно за Европейски избори 2019.  ", "date": "2019.04.20", "title": "ВМРО регистрира патриотичната си листа. Вижте кой влиза!"}
{"url": "http://epicenter.bg/article/BSP-predstavya-evrolistata-si-na-hepaning-v-Yuzhniya-park/180715/2/0", "text": "На специално събитие в столицата БСП ще представи листата си за европейските избори.   Социалистите ще представят лицата си за предстоящия вот не в партийната си централа, а на открито в Южния парк в столицата от 12 часа.   БСП регистрира официално листата си, чийто водач е червената депутатка Елена Йончева, в ЦИК в петък.   Пред медиите лидерът на партията Корнелия Нинова заяви, че целта е победа на изборите. Евентуална загуба на ГЕРБ, посочи още първият човек на „Позитано“20, щяла да доведе до предсрочни парламентарни избори.   Пълната листа на левицата е следната:", "date": "2019.04.20", "title": "БСП представя евролистата си на хепънинг в Южния парк"}
{"url": "http://epicenter.bg/article/Angel-Kunchev--460-sluchaya-na-morbili-sa-registrirani-v-Balgariya-/180720/2/0", "text": "В момента България е на шесто място в Европа по брой случаи на заразени с морбили, съобщи главният държавен инспектор доц. Ангел Кунчев пред БНР. Установени са 460 болни, от които 20-22% са до 13 месеца, а 76 на сто са ромски деца.  Последните случаи на вътрешболнични инфекции са в столичната \"Св. Анна\". Проверени са болни, които са отчетени като имунизирани. Доцент Кунчев заяви, че лекари, които са отчели неизвършени ваксинации, ще бъдат санкционирани.  ", "date": "2019.04.20", "title": "Ангел Кунчев: 460 случая на морбили са регистрирани в България "}
{"url": "http://epicenter.bg/article/Papa-Frantsisk--Katolicheskata-tsarkva-e-pod-ataka/180703/7/0", "text": "Католическата църква е под атака, заяви снощи Папа Франциск, оглавявайки традиционната за Разпети петък процесия около Колизея в Рим, предаде ДПА.  Церемонията е възстановка на страданията на Исус Христос по неговия път към Голгота, разпъването на Божия син и смъртта му.  По традиция събитието се състоя на и около Колизея - място, където много ранни християни са станали мъченици по време на Римската империя.  \"Наш Бог Исус, помогни ни да видим през Твоя кръст всички кръстове в света\", каза папата в края на 90-минутната церемония в древния римски амфитеатър.  Духовният водач на 1,3-те милиарда католици на планетата спомена \"кръста на Църквата. . . която се чувства постоянно под атака отвътре и отвън\".  Тези думи може да бъдат възприети като препратка към педофилския скандал, който измъчва Католическата църква от десетилетия и се разрасна през последните години, отбелязва ДПА.  В друг вероятен намек за скандала, Франциск спомена за \"кръста на малките, наранени в тяхната невинност и чистота\".  Папата изброи няколко други съвременни страдалци, чието тежко положение сравни с това на Исус. Сред тях той спомена мигрантите, \"които намират вратите затворени поради страх и сърцата заключени заради политически сметки\".  Преди папата да говори, бяха прочетени традиционните за процесията размисли. Тази година \"медитациите\" са били написани от 80-годишната Еуджения Бонети - италианска мисионерка в Африка, която също така спасява жени от проституция в Рим.  Сестра Бонети спомена за \"новите разпнати\" - бедните, бездомните и мигрантите. \"Ние искаме да извървим този Път на болката (Виа Долороса) заедно с бедните, отхвърлените от нашите общества и всички онези, които дори сега понасят разпъване на кръст\", каза тя.  Италианската мисионерка изрази съжаление по повод общественото безразличие към тежкото положение на жертвите на сексуален трафик и други мигранти. Тя определи пустинята Сахара и Средиземно море като \"новите гробища\" в света.  Нощната церемония събра над 15 000 вярващи, според оценки на Ватикана. Папата, на 82 години, не се включи в самата процесия, а я наблюдава от подиум, от който се обърна към множеството и го благослови.  По-рано вчера Светият отец отслужи литургията \"Божията страст\" в базиликата \"Свети Петър\" във Ватикана в присъствието на стотина кардинали и епископи. Както и предишни години, облеченият в червени одежди Франциск легна по лице пред олтара - драматичен жест на молитва, който продължи около минута.  Тази вечер главата на Католическата църква ще отслужи великденско бдение отново в базиликата \"Свети Петър\". Кулминацията на проявите на папата по време на Страстната седмица ще бъде традиционното послание и благословия \"Урби ет Орби\" (Към града и към света), които Франциск ще отправи утре, навръх католическия Великден, на площад \"Свети Петър\" във Ватикана, пише БТА.", "date": "2019.04.20", "title": "Папа Франциск: Католическата църква е под атака"}
{"url": "http://epicenter.bg/article/V-Severna-Irlandiya-zadarzhaha-dvama-tiyneydzhari-za-ubiystvoto-na-zhurnalistka-/180718/7/0", "text": "Двама млади мъже са арестувани за убийството на журналистка в Северна Ирландия, заявиха от местната полиция в събота, предават AFP и Агенция \"Фокус\".  Младежите, на 18 и 19 години, са арестувани в град Дери и са отведени в Белфаст, където ще бъдат разпитани.  29-годишната журналистка Лира МакКий бе застреляна късно вечерта в четвъртък по време на безредици в град Дери.   ", "date": "2019.04.20", "title": "В Северна Ирландия задържаха двама тийнейджъри за убийството на журналистка "}
{"url": "http://epicenter.bg/article/Nay-malko-17-raneni-pri-gorski-pozhari-v-Zabaykalskiya-kray-v-Rusiya-/180719/7/97", "text": "Най-малко 17 души пострадаха при горски и степни пожари в Забалкайския край в Русия, съобщават Нова тв и БТА. Осем от ранените са настанени в болница, като шестима от тях са в тежко състояние.  По данни на руското Министерство на извънредните ситуации при пожарите са били засегнати 14 населени места и 130 сгради, 87 от които - жилищни. Повече от 100 човека са били евакуирани.  Президентът Владимир Путин изслуша по телефона доклад на министъра на извънредните ситуации Евгений Зиничев за мерките, предприети за борба с огъня в Източен Сибир и разпореди да бъде подсилена групата, която се бори с природните бедствия.  Пламъците се разпространяват бързо заради силния вятър. Пожарите вероятно са тръгнали от степите в съседна Монголия.  ", "date": "2019.04.20", "title": "Най-малко 17 ранени при горски пожари в Забайкалския край в Русия "}
{"url": "http://epicenter.bg/article/Rusiya-i-Kitay-sas-savmestna-programa-za-izsledvane-na-Lunata-/180726/7/0", "text": "Китай и Русия проучват възможностите за съвместно изследване на Луната през 2023 година с помощта на руския апарат „Луна-26“ и китайския „Чан-7“. Това заяви пред РИА Новости заместник-директорът на центъра за изследване на Луната и космоса към Китайското национално космическо управление Юй Гобин, предава Агенция \"Фокус\".  „Руският орбитален апарат „Луна-26“ ще проведе наблюдения на естествения спътник на Земята от орбитата. Моментът на изстрелването на „Луна-26“ практически съвпада с планираното пращане на нашата космическа сонда „Чан-7“, така че ще можем да провеждаме наблюденията едновременно и да споделяме получената информация“, разказа той.  Юй Гобин добави, че в момента екипи от специалисти от двете страни провеждат задълбочени обсъждания на конкретни детайли от този проект за сътрудничество.  В отговор на въпрос, определен ли е вече графикът на мисията на китайския апарат, събеседникът на агенцията отбеляза, че „полетът е планиран за 2023 година, но е трудно да се каже дали той ще продължи дълго“.  Китайският представител подчерта, че „сътрудничеството между Русия и Китай в космоса започна много отдавна и ние имаме подкомисия за космическо сътрудничество, в рамките на която има работна група за изследване на Луната. Нашите страни подписаха съответните меморандуми и споразумения, като и двете страни отдават голямо значение на това сътрудничество и го ценят високо“.  Освен това той спомена за бъдеща пилотируема китайска мисия на Луната със слизане на нейната повърхност. „Предполагам, че Китай също разглежда възможностите в тази област, но, най-вероятно, това няма да се случи скоро“, отбеляза Юй Гобин.  ", "date": "2019.04.20", "title": "Русия и Китай със съвместна програма за изследване на Луната "}
{"url": "http://epicenter.bg/article/Gratskata-politsiya-zalovi-kamion-s-kradeni-balgarski-nomera--palen-s-nelegalni-imigranti-/180736/7/51", "text": "Гръцката полиция спря за проверка камион с крадени регистрационни номера и вътре откри 59 нелегални имигранти, предаде БГНЕС.  Камионът е бил спрян в петък следобед на магистрала, на около 30 километра източно от Солун, тъй като пътувал с табели с българска регистрация, които били обявени за откраднати.  Зад няколко кашона с изолационни материали в ремаркето били открити 59 мигранти – половината от Сомалия, а останалите от Афганистан, Бангладеш, Египет, Еритрея, Ирак, Палестина и Судан.  Те казали пред полицията, че всеки от тях е платил по 1500 евро на трафикант в Турция, който да им помогне да влязат в Гърция с лодка, преди да се качат на камиона. 61-годишният шофьор – български гражданин, е арестуван.  ", "date": "2019.04.20", "title": "Гръцката полиция залови камион с крадени български номера, пълен с нелегални имигранти "}
{"url": "http://epicenter.bg/article/Spored-bivsh-ekvadorski-diplomat-v-London-Asandzh-e-stanal-zhertva-na-zagovor-/180737/7/0", "text": "Бивш дипломат в еквадорското посолство в Лондон заяви, че Джулиън Асандж се е отнасял напълно с уважение към персонала, но е станал жертва на заговор на правителството да бъде изгонен от сградата, предаде БНР.  В ексклузивно интервю за Скай нюз Фидел Навалес, който е бил консул и първи секретар в посолството през шест от седемте години, прекарани в него от Асандж, опроверга съобщенията, че основателят на \"Уикилийкс\" е нападал хора от охраната, че не е почиствал стаята си и не се е грижил за котката си.  Според него новият президент на Еквадор Лени Молено публично е критикувал Асандж, за да създаде впечатлние, че правителството е уморено от неговото лошо поведение. Навалес допълва, че не може да си спомни за нито един инцидент, свързан с неправомерно поведение на Асандж до напускането си на посолството през юли 2018 година.  Дипломатът казва още, че през годините дори е станал добър приятел с Асандж. По-рано този месец Асандж беше арестуван след като еквадорските власти прекратиха убежището му в посолството в Лондон. Той е застрашен от екстрадиране в Швеция по обвинение в сексуално насилие и в САЩ за разпространяване на секретна информация.  ", "date": "2019.04.20", "title": "Според бивш еквадорски дипломат в Лондон Асандж е станал жертва на заговор "}
{"url": "http://epicenter.bg/article/Sblasatsi-na-protesta-v-Parizh---quot-zhaltite-zhiletki-quot--palyat-i-rushat-po-ulitsite--VIDEO--/180739/7/0", "text": "Сблъсъци избухнаха тази събота в Париж по време на демонстрация на \"жълтите жилетки\", които протестират всяка събота от ноември насам срещу социалната и данъчната политика на правителството, предават Нова тв и БТА.  Кадри, разпространени от френските медии, както и видеоклипове от социалните мрежи, показват участници в протеста, които рушат и палят бариери по парижките улици, а мнозина хвърлят бомбички, посочва ТАСС.   Полицията нееднократно използва срещу демонстрантите шокови гранати и сълзотворен газ. Дотогава демонстрацията, събрала хиляди протестиращи, протичаше спокойно, допълва АФП.  Броят на \"жълтите жилетки\", задържани по време на протестите във френската столица Париж, се е увеличил до 189 души. Това съобщи в събота радиостанция France Bleu, цитирайки полицейската префектура, предават TACC и Агенция \"Фокус\".  Отбелязва се, че 122 души от общия брой на задържаните са под стража. По-рано се съобщаваше за 137 задържани.  Първият сблъсък между демонстрантите и полицията се е състоял около 13:30 часа местно време (14:30 часа българско време). Правоприлагащите органи за употребили сълзотворен газ срещу протестиращите. В хода на безредиците са подпалени автомобили, няколко скутера, както и кофи за отпадъци.  Към настоящия момент протестиращите са достигнали до Площада на Републиката, последна точка от предварително съгласувания маршрут.  Според кореспондент на ТАСС митингът на Площада на Републиката продължава, както и сблъсъците с полицията, която използва сълзотворен газ, за да възобнови реда.  Според телевизия Бе Еф Ем по-рано днес президентът Еманюел Макрон спешно е извикал вътрешния министър Кристоф Кастанер, който да му докладва за развитието на ситуацията, добавя ТАСС.  Полицията е максимално мобилизирана заради сериозни опасения от безредици и действия на анархисти.  Пожарът в Нотр Дам и предстоящият Великден не смекчиха настоенията на \"жълтите жилетки\". \"23 действие, ултиматум\" - зоват групи в социалните мрежи, които приканват към масово участие в митингите в Париж и се насочват към Шан-з-Елизе и президентството въпреки забраната.  Във видеопослание Ерик Друе, един от лидерите на движението, призова властите да се организират за сигурността и да отговорят на исканията на протестиращите. Драмата с Нотр Дам принуди президента Еманюел Макрон да отложи отговора си след големия национален дебат, но протестното движение очевидно не желае да изчака обяввяването на мерките. Сред \"жълтите жилетки\" витаят и критични настроения срещу щедрите дарения на милиардерите за изгорялата катедрала вместо за социални действия.  60000 полицаи и много специални части са мобилизирали, за да отбият удара на анархистки групи, заплашващи да\"разрушат Париж\" по думите на вътрешния министър Кристоф Кастанер.   ", "date": "2019.04.20", "title": "Сблъсъци на протеста в Париж, \"жълтите жилетки\" палят и рушат по улиците (ОБНОВЕНА, ВИДЕО) "}
{"url": "http://epicenter.bg/article/Deputati-ot-Konservativnata-partiya-obmislyat-nov-vot-na-nedoverie-kam-Tereza-Mey-/180744/7/0", "text": "Депутати от управляващата във Великобритания Консервативна партия ще обсъдят възможността за внасяне на нов вот на недоверие към министър-председателя Тереза Мей, съобщава в събота консервативното британско издание The Telegraph, цитирано от \"Фокус\".  Според информацията на вестника, парламентарният комитет 1922, който обединява редови депутати-тори, ще проведе заседание на 23 април, на което ще бъдат разгледани възможните начини за отстраняване на Мей от властта. Във връзка с поредното отлагане на излизането на Великобритания от Европейския съюз, консерваторите се опасяват силно, че перспективата за провеждане на избори за Европейски парламент през май може да стане „катастрофа“ за тяхната партия.  Според действащите вътрешнопартийни правила, депутатите консерватори могат да искат вот на недоверие към своя лидер само по един път в годината. През декември 2018 година Тереза Мей успя да остане на поста си, когато комитетът 1922 инициира провеждането на такова гласуване. Във връзка с това, торите искат да променят действащите правила и да получат възможността да изразяват недоверието си към своя лидер на всеки шест месеца. Ако това се случи, те ще могат да се опитат да свалят Мей през май т.г.  „Със сигурност ще гласувам за промяна на правилата, ако не успеем да намерим друг изход от тази ситуация“, заяви съпредседателят на комитета на консерваторите Найджъл Еванс. „Не можем да отложим това гласуване за след 12 месеца. Ако участваме в изборите за Европейски парламент, тя ще е единственият човек, който носи отговорност за това“.  Бившият лидер на Торите Йън Дънкан Смит (2001-2003 година) по-рано заяви в ефира на телевизия Sky News, че сценарият за сваляне на Тереза Мей от премиерския пост през май или юни тази година е реалистичен. Бившият лидер на Консерваторите припомни обещанията на министър-председателя да подаде оставка веднага щом парламентът приеме споразумението за условията на излизане от Европейския съюз, като отбеляза, че това може да се случи през май или юни.  ", "date": "2019.04.20", "title": "Депутати от Консервативната партия обмислят нов вот на недоверие към Тереза Мей "}
{"url": "http://epicenter.bg/article/Bezhantsi-i-nelegalni-migranti-vdignaha-palatkov-lager-v-tsentara-na-Atina-/180746/7/51", "text": "Бежанци и нелегални мигранти се установиха на палатков лагер на площад Синтагма в Атина, предава електронното издание на гръцкия вестник Protothema, цитирано от Агенция \"Фокус\".  Пришълците са предимно от Афганистан и Ирак и са се преместили в горната част на площада пред гръцкия парламент, след като бяха изгонени от квартал Екзархия, където бяха завзели необитами сгради.  „Завземането“ на Синтагма поставя под въпрос доколко добре обмислена е била операцията на гръцките власти в Еказрхия, тъй като явно не е помислено какво ще се случи след това и къде ще бъдат настанени бежанците след изгонването им.  „Ние сме бежанци, бездомни и бяхме изгонени. Нуждаем се от място за живеене“, пише на една от табелите пред палатките.  Министърът на обществения ред в сянка от главната опозиционна партия „Нова Демокрация“ Максимос Чаракопулос отбеляза, че „единственият ефект на прословутата намеса в окупираните сгради в Екзархия е, че имигрантите сега се установиха на лагер на площад Синтагма“.  Освен това той обвини правителството, че операцията по „изчистването“ на анархисткия район на гръцката столица е пиар трик преди европейските избори.  ", "date": "2019.04.20", "title": "Бежанци и нелегални мигранти вдигнаха палатков лагер в центъра на Атина "}
{"url": "http://epicenter.bg/article/Nad-400-mezhdunarodni-i-tri-hilyadi-mestni-nablyudateli-shte-sledyat-prezidentskite-izbori-v-Makedoniya-/180748/7/51", "text": "Около 3500 наблюдатели - местни и чуждестранни, ще следят за нередности в деня на президентските избори в Македония, предава скопската телевизия \"Канал 5\", цитирана от Агенция \"Фокус\".  От Държавната избирателна комисия (ДИК) уточниха, че са акредитирали 419 международни наблюдатели и 3094 местни. Допуснати ще бъдат и 289 преводачи, 16 наблюдатели от Европейския съюз и Парламентарната асамблея на Съвета на Европа. Те ще бъдат разпределени в 80 общински избирателни района.  Повечето от местните наблюдатели са от МОСТ, а от чуждестранните най-многобройни ще бъдат наблюдателите на мисията на ОССЕ/СДИПЧ - общо 240.  \"Международната наблюдателна мисия за изборите ще има общо 240 наблюдатели. Мисията се състои от различни групи наблюдатели - такива, изпратени от държавите участнички в ОССЕ - те са най-голямата група - 150 души. Към нас ще се присъединят Парламентарната асамблея на ОССЕ и Парламентарната асамблея на Съвета на Европа\", поясни ръководителят на мисията Корине Йонкер.  Цялата информация за хода на гласуването ще бъде обявена на четири пресконференции.  Голям интерес към изборите има и от страна на чуждестранни журналисти. Акредитирани са общо 20. Омбудсманът откри безплатна телефонна линия за всички граждани, които искат да съобщят за нарушения в изборния ден.  ", "date": "2019.04.20", "title": "Над 400 международни и три хиляди местни наблюдатели ще следят президентските избори в Македония "}
{"url": "http://epicenter.bg/article/Balgarski-grazhdanin-izvarshi-dvoyno-ubiystvo-v-Turtsiya-i-se-samoubi-/180752/7/0", "text": "Български гражданин е извършил двойно убийство в турския град Маниса, след което се е самоубил. Това съобщават турски медии, цитирани от БНР.  Бившата приятелка на 31-годишния Теннур Илиязов Тахиров Рабиа Байрам, която е турска гражданка, му заявила, че не иска повече да го вижда и иска той да остави семейството ѝ на спокойствие.  Впоследствие Тахиров разбил вратата на дома на семейството и след скандал с майката на момичето Фатма Байрам я прострелял. После застрелял на улицата и опиталата се да избяга през балкона 23-годишна Рабиа. След извършеното Тахиров се е самоубил с пистолета си.  Трагедията се е разиграла вчера на обяд в община Юнусемре, област Маниса. При огледа полицейските служители са открили 9 гилзи - три в дома на семейството и шест на улицата.  Вчера турските медии съобщаваха само инициалите на нападателя, както и че е \"влязъл в Турция от България\". Днес вече съобщават за националност, имена и години.  ", "date": "2019.04.20", "title": "Български гражданин извърши двойно убийство в Турция и се самоуби "}
{"url": "http://epicenter.bg/article/Reytingat-na-Donald-Tramp-padna-do-nay-niski-niva-sled-publikuvaneto-na-doklada-na-Myuler-/180754/7/96", "text": "Рейтингът на американския президент Доналд Тръмп е паднал с 3 пункта след публикуването на доклада на специалния прокурор Робърт Мюлер и стигна най-ниските си нива за 2019 година, пише американското издание The Hill, цитирано от Агенция \"Фокус\".  Проучване на общественото мнение на Reuters/Ipsos показва, че 37% от участниците в допитването одобряват представянето на Тръмп като държавен глава, докато анкета, проведена на 15 април преди публикуването на доклада за руската намеса на изборите в САЩ през 2016 година, отчете 40% одобрение за президента.  Проучването, проведено в четвъртък и петък, е първото, което измерва позицията на президента пред обществеността, след като Министерството на правосъдието публикува констатациите на Мюлер от разследването му за намеса на Русия и евентуално възпрепятстване на правосъдието.  Анкетата идва, след като правосъдният министър Уилям Бар публикува преработена версия на 400-страничния доклад на Мюлер за Конгреса и обществеността в четвъртък сутринта.  Специалният прокурор отказа да заеме позиция относно това дали Тръмп е възпрепятствал правосъдието във връзка с разследването, въпреки че документът описва 10 случая на потенциално възпрепятстване на правосъдието, които се отнасят до Тръмп. Следователите са намерили \"множество действия на президента, които са били в състояние да окажат неправомерно влияние върху разследванията на правоприлагащите органи\".  Според 50% от респондентите, „Тръмп или някой от неговата кампания е работил с Русия, за да повлияе на изборите през 2016 г.“, докато 58% от анкетираните твърдят, че „Тръмп се е опитал да спре разследванията за руско влияние върху неговата администрация“  Проучването установи, че американците остават разделени по въпроса дали Тръмп трябва да бъде отстранен от длъжност. 40% от анкетираните твърдят, че Тръмп трябва да бъде свален, а 42% казват, че Конгреса не трябва да започва процедура по импийчмънт.  Резултатите от проучването показват резки разделения по партийна линия, като демократите реагират по-критично на Тръмп, отколкото на републиканците.  Седемдесет процента от тези, които са заявили, че са запознати с доклада на Мюлер, казват, че не са променили мнението си за участието на Тръмп или Русия в президентските избори през 2016 г. Петнадесет процента от анкетираните заявиха, че са научили нещо ново, което е променило мнението им за Тръмп или разследването за руска намеса.  ", "date": "2019.04.20", "title": "Рейтингът на Доналд Тръмп падна до най-ниски нива след публикуването на доклада на Мюлер "}
{"url": "http://epicenter.bg/article/Zapochnali-sa-ozhestocheni-boeve-v-rayona-na-mezhdunarodnoto-letishte-v-Tripoli-/180756/7/0", "text": "Започнали са ожесточени боеве в района на международното летище в Триполи, което вече функционира от няколко години, съобщава новинарският портал Afrigatenews, цитиран от TACC и \"Фокус\".  Според постъпващата информация, сраженията в близост до магистралата, водеща към летището, се водят от формирования на министър-председателя Фаез Сарадж, който е базиран в столицата и на силите на фелдмаршал Халифа Хафтар, командир на Либийската национална армия (ЛНА). От двете страни се използват артилерийски оръдия и тежки картечници. В резултат на боевете има загинали и ранени, но броят им не е уточнен.  Летището вече е преминавало неколкокртано в ръцете на двете воюващите страни няколко пъти и доскоро се контролираше от отряди на базираното в Триполи правителство на националното съгласие (ПНС) на премиера Фаез Сарадж, което е признато от световната общност.  Участващите в операция „Вулкан на гнева“ сили на ПНС срещу ЛНА на Хафтар, през деня твърдяха, че са започнали контраатака и са притиснали врага във всички посоки. Междувременно от ЛНА обявиха, че продължават офанзивата срещу столицата, въпреки атаките на военновъздушните сили, които са лоялни към правителството в Триполи.  Според Afrigatenews, сблъсъци има в района Аин Зара в южните покрайнини на столицата. Също така се съобщава, че ЛНА е достигнала центъра на Ал-Азизия в близост до столицата  На 4 април Хафтар обяви започването на офанзива срещу Триполи с цел, както каза той, да освободи столицата на страната от терористичните групи, действащи там. Сарадж, от своя страна, даде заповед на всички военни единици под негов контрол да бъдат готови за отбрана, а по-късно въоръжените сили, базирани в столицата, обявиха старта на кампанията „Вулкан на гнева“, за да се противопоставят на атакуващите войски на Хафтар.  ", "date": "2019.04.20", "title": "Започнали са ожесточени боеве в района на международното летище в Триполи "}
{"url": "http://epicenter.bg/article/Balgarski-pop-syurrealizam-ot-Parizh-v-Nirvana/180755/6/0", "text": "   „Ако реша, че съм успял, това ще е краят“, сподели известният в цял свят български художник Николай Панайотов на откриването на изложбата си „Шастлив лабиринт“ в столичната галерия Нирвана.   „Николай Панайотов никога не е доволен от себе си и това е тайната на успеха му – а след всеки следващ успех той отново решава, че може да постигне още и още“, поясни собственикът на галерия Нирвана Ники Младжов. „Картина на Николай Панайотов няма как да се сбърка, той е разпознаваем творец“, каза на откриването Христина Бобокова, изкуствовед и куратор.   Художникът, който издигна гора от изрисувани конуси в арт пространството на Нирвана, прочете емоционално слово, посветено на изгорялата катедрала Нотр Дам дьо Пари. Николай Панайотов, който дели живота си между Париж и българското село Стоките, сподели, че изпепеленият храм е едно от любимите му места във френската столица.   Непоказвани досега живописни платна и рисунки на прочутия художник изпълниха с пъстър поп сюрреализъм трите зали на галерия Нирвана. Фантастичните елементи в картините привлякоха вниманието на известния ни изкуствовед проф. Аксиния Джурова и на председателя на Съюза на колекционерите в България проф. Валери Стефанов. Главния секретар на НАП Гавраил Забуртов и певицата Камелия Тодорова се насладиха на ярките цветове и смелите решения на творбите в галерията.   Художниците Лили Владимирова, Петър Пиронков, проф. Андрей Даниел, Николай Янакиев, Филип Зидаров, Моника Тошева и Лили Сотирова, продуцентката Тони Бачурова, скулпторката Кунка Димитрова, бизнесдамата Капка Амзина и половинката й Явор Цаков бяха сред ценителите на творчеството на Николай Панайотов, които препълниха галерията, за да видят отблизо творбите на прочутия в цял свят творец.   Освен че създава невероятни живописни шедьоври и инсталации, Николай Панайотов успя да привлече вниманието на любителите на творчеството на Вагнер със сценографията и костюмите на тетралогията „Пръстенът на нибелунга” в Софийската Опера. Творби на Николай Панайотов са магнит за колекционери. Негови картини се съхраняват в държавни и частни галерии, някои платна могат да се видят в престижни институции в различни кътчета на света.   Художникът стана известен и с „Бялото училище“ - място за модерно изкуство, което създаде в българското село Стоките заедно със съпругата си Лариса Илиева, която също е художник.", "date": "2019.04.20", "title": "Български поп сюрреализъм от Париж в Нирвана"}
{"url": "http://epicenter.bg/article/Politsay--osaden-za-smartta-na-Chorata--Reshenieto-na-VKS-e-politichesko--VIDEO--/180717/3/0", "text": "\"Решението на Върховния касационен съд не е съдебно, а политическо\". Това заяви в ефира на предаването \"Събуди се\" по Нова тв Мирослав Писов - един от полицаите, осъдени за смъртта на благоевградчанина Ангел Димитров-Чората.  Решението на магистратите стана известно късно в петък вечерта, 14 години след акция \"Респект\", при която Чората почина. Освен Писов, наказания от по седем години затвор получиха още четирима униформени - Георги Калинков, Янко Грахофски, Иво Иванов и Борис Механджийски.  \"Ние никога не сме се крили\", подчерта Писов. И разказа, че в петък полицаи го търсили на адрес, на който не живее от 20 години.  „Това решение е и срещу 17 български професори, които в годините постановиха, че смъртта на това лице не е свързана със задържането му”, каза още бившият заместник-шеф на БОП-Благоевград.  Пред камерата на NOVA говори и лелята на Чората - Весела Георгиева. „Истината е, че го убиха. През всичките тези години бяхме свидетели на това как се манипулира едно дело. Очерниха името на племенника ми и на цялото ни семейство заради нечии интереси”, коментира тя.  ", "date": "2019.04.20", "title": "Полицай, осъден за смъртта на Чората: Решението на ВКС е политическо (ВИДЕО) "}
{"url": "http://epicenter.bg/article/Samolet-se-razbi-kray-Plovdiv--dvama-dushi-zaginaha-/180721/3/0", "text": "Двама души загинаха, след като малък частен самолет падна в Пловдивско, предава Канал 3.  Инцидентът е станал край стадиона на село Оризари около 10:20 часа днес.  Самолетът е бил двуместен, а пилотът е мъж. На място са полиция и пожарна и в момента текат огледи.  ", "date": "2019.04.20", "title": "Самолет се разби край Пловдив, двама души загинаха "}
{"url": "http://epicenter.bg/article/Ivan-Geshev--9-dushi-sa-zadarzhani-pri-aktsiyata-vav-Vidinsko-za-razsledvane-na-prosiya-i-prane-na-pari-/180732/3/0", "text": "Девет души са задържани при акцията във Видинско за разследване на просия и пране на пари предимно в Кралство Швеция. Това каза заместник-главният прокурор Иван Гешев относно съвместната акция на Специализираната прокуратура, ГДБОП, ОДМВР-Видин за разследване на организирана престъпна група за трафик на хора с цел просия и пране на пари, предаде Агенция „Фокус“.  „Всички задържани са българи от цигански произход. Парите, които са събрани, са инвестирани в къщи и в скъпи коли, които вече са иззети“, заяви той. „Ще има разследване и за пране на пари, добави Гешев.  „Ще назначим проверка на сградите и на приходите на лицата“, отбеляза зам.-главният прокурор. Той обясни, че в хода на разследването са претърсени 9 адреса, а някои от задържаните имат роднинска връзка.  Ангажирали сме ДНСК и НАП за проверка на имуществото на задържаните при акцията във Видинско, поясни зам.-главният прокурор.  „Образувано е досъдебно производство за група, занимаваща се с трафик на хора, просия и лихварство. Групата е работила основно в Швеция. Изкарвали са социално слаби хора в Швеция да просят“, обясни той.  „Този случай не е по сигнал на шведските власти, нито по телевизионни репортажи, делото започна след информация и добре свършена работа от ОДМВР-Видин“, изтъкна Гешев. По думите му задържаните 9 лица са български граждани от цигански произход. Гешев уточни, че има разследване и за пране на пари на групата.  „Ангажирали сме ДНСК, която ще извърши съвместно с общината, цялостна проверка на сградите, за законността на пристройките. Ангажирали сме НАП, които ще извършат проверка на придобитото от лицата в оглед на техните приходи. Съмнявам се, че могат да бъдат доказаните тези приходи“, посочи Гешев.  „Съмнявам се, че с ТЕЛК, със социално помощи и без да имаш нито един работен ден, можеш да строиш такива сгради и да придобиваш тези коли“, допълни той. По думите му разследването по случая е от 2-3 месеца. Основно задържаните са от село Дреновец. Гешев отбеляза, че до този момент няма информация дали в просията са били включени и деца.  „Информацията към този момент е тази, в понеделник или вторник ще бъде даден брифинг от Специализираната прокуратура и ГДБОП“, допълни Гешев.  ", "date": "2019.04.20", "title": "Иван Гешев: 9 души са задържани при акцията във Видинско за разследване на просия и пране на пари "}
{"url": "http://epicenter.bg/article/Tragediya-v-Burgas---7-godishno-dete-zagina--sled-kato-be-udareno-ot-kola-/180733/3/0", "text": "Дете на едва 7 години загина, след като бе блъснато от автомобил в Бургас. Трагедията се е разиграла днес около 12:45 ч. по ул. \"Константин Фотинов\" в района на пресечката с ул. \"Георги Кирков\", предава Канал 3.  Пред лек автомобил, управляван от 45-годишен мъж, движещ се в посока към църквата \"Св. св Кирил и Методий\", преминават 3 деца. Последното е ударено от калника на автомобила.  След удара двете деца, свидетели на инцидента, избягали, а водачът на автомобила откарал пострадалото 7-годишно момченце от кв. \"Победа\" в УМБАЛ- Бургас. Въпреки оказаната медицинската помощ, детето починало, съобщават от ОДМВР-Бургас.  Водачът е тестван с дрегер за употреба на алкохол, като пробата е била отрицателна. Oтведен е в сектор \"Пътна полиция\" за тестване за употреба на наркотици. Взета му е и кръв за химичен анализ. По случая е образувано досъдебно производство, съобщиха от полицията.  ", "date": "2019.04.20", "title": "Трагедия в Бургас - 7-годишно дете загина, след като бе ударено от кола "}
{"url": "http://epicenter.bg/article/Chetirima-dushi-sa-postradali-pri-verizhna-katastrofa-na-patya-Sofiya---Veliko-Tarnovo-/180740/3/0", "text": "Мъж и три жени са пострадали при верижна катастрофа на пътя Велико Търново – София, в района на село Ново село, съобщиха от ОДМВР – Велико Търново. Сигнал за произшествието е получен днес в 14.26 часа.  По първоначална информация са се ударили 6 леки автомобила. Пострадали са един мъж и три жени. Всички са откарани в Спешна помощ във Велико Търново.  Участъкът на произшествието беше временно затворен за движение. Автомобилите изчакваха на място, докато се извърши огледът.  По-късно движението в една лента беше възстановено съобщиха от Агенция \"Пътна инфраструктура\". Шофьорите да се движат с повишено внимание и съобразена скорост, като спазват указанията на Пътна полиция.  ", "date": "2019.04.20", "title": "Четирима души са пострадали при верижна катастрофа на пътя София – Велико Търново "}
{"url": "http://epicenter.bg/article/Ostaviha-v-aresta-mladezha--ubil-zhestoko-mayka-si-v--quot-Mladost-quot--/180742/3/0", "text": "Съдът остави в ареста 21-годишния Йордан Иванов, обвинен за убийството на майка си Стефка Младенова в столичния квартал Младост 1А, предаде Канал 3.  Магистратите отхвърлиха искането на защитата Иванов да бъде настанен в психиатрично заведение. Според съда може да се направи обосновано предположение, че Иванов е убил майка си. Също така съществува опасност да се укрие или да извърши ново престъпление.  Припомняме, че хиляда лева са станали повод за жестокото убийство в столичния ж.к.\"Младост\" преди два дни. 21-годишният наркозависим младеж, убил майка си именно заради въпросната сума от 1000 лева, която била за собственото му лечение, предава в. \"Телеграф\".  Между 42-годишната Стефка Младенова и сина ѝ Йордан избухнал скандал, младият мъж удрял майка си с юмруци в лицето, а после блъскал главата ѝ в ръба на стъклена маса, съобщиха източници от разследването пред изданието. Тялото на жертвата било открито по очи и в локва кръв.  Според запознати Йордан искал да вземе около 1000 лева, които Стефка скрила, за да плати лечението на младежа. Ден по-рано двамата пристигнали от Варна в София, където Йордан трябвало да бъде настанен за лечение в клиника.  ", "date": "2019.04.20", "title": "Оставиха в ареста младежа, убил жестоко майка си в \"Младост\" "}
{"url": "http://epicenter.bg/article/11-godishno-momche-e-v-koma--sled-kato-izpilo-polovin-litar-rakiya-/180745/3/0", "text": "11-годишно момче изпи половин литър ракия и изпадна в кома, съобщава blagoevgrad.regiona.bg.  Инцидентът станал в санданското село Склаве, където детето било на гости с майка си при дядо си и вуйчо си. Вчера след обяд, докато майка му била на фризьор, момчето намерило пластмасово шише от минерална вода с ракия и го изпило.  Не след дълго малчуганът започнал да залита и повръща, а два часа по късно изпаднал в кома,пише струмабг. Близките му потърсили помощ на тел. 112 и с екип на Спешна помощ детето е транспортирано до санданската болница. Сформиран е екип от специалисти, веднага е назначен скенер и медицински изследвания на малкия пациент, който бил неадекватен.  Момчето е настанено в реанимация на санданската болница, където му е направена стомашна промивка, а след това е включено на системи.  По случая е образувана преписка. Полиция е посетила адреса, на който живее детето. Предстои да бъде разпитано в Детска педагогическа стая, след като бъде изписано от болницата. От родителите му вече са снети обяснения.  ", "date": "2019.04.20", "title": "11-годишно момче е в кома, след като изпило половин литър ракия "}
{"url": "http://epicenter.bg/article/Rumen-Radev--Sportat-e-vazhen-faktor-za-preodolyavane-na-agresiyata-v-uchilishte-/180729/2/0", "text": "Спортът дарява не само здраве и физически качества – сила, ловкост, бързина, издръжливост, но и изгражда характер, калява психиката и развива волята. Спортът е един от важните фактори за изкореняване на агресията в училище. Това заяви президентът Румен Радев на откриването на спортния празник под наслов „Времето лети, поиграй с мене ти“ на дружество „Луис Карол“, който се проведе на централния стадион на Националната спортна академия „Васил Левски“, съобщиха от прессекретариата на държавния глава.  По думите на държавния глава спортът учи нашите деца да бъдат пълноценни граждани на бъдещето, както и на самодисциплина, организираност, борбеност, ред и дава чувството за взаимност.  „Задачата на истинския учител е не само да произведе хора, носещи знания, но и да развива личности“, подчерта президентът и поздрави организаторите на събитието за иновативната форма на обучение чрез спорта, която допринася българските деца да се развиват комплексно.  Румен Радев се обърна и към родителите и посочи, че времето, прекарано заедно с децата в най-ранна възраст, когато светът се открива пред тях, е изключително важен пример на подкрепа.  Целта на събитието е да насърчи родителите да прекарват повече време заедно с децата си и да възпитат у тях интерес към спорта. В отборните игри в различни дисциплини се включиха над 350 деца и техните родители. Преподаватели и студенти от НСА участваха в организацията на празника.  ", "date": "2019.04.20", "title": "Румен Радев: Спортът e важен фактор за преодоляване на агресията в училище "}
{"url": "http://epicenter.bg/article/Ivo-Hristov--Vseki-glas-za-druga-lista--izvan-tazi-na--BSP-za-Balgariya--betonira-statukvoto-/180730/2/48", "text": "Всеки глас за друга листа и кандидат извън тази на „БСП за България“ не застрашава с нищо статуквото, а го подпомага да се бетонира. Това каза кандидатът за евродепутат от „БСП за България“ Иво Христов по време на представянето на листата в Южния парк, предаде Агенция „Фокус“.  „Днес е историческа дата – 20 април. Това е годишнина от избухването на Априлското въстание. Това е много добър ден за начало на една кампания, която цели пълен обрат в страната. Ако преди 100 и повече година неколцина българи промениха съдбата на нашия народ, днес повечето българи преживяват политиката пред телевизора с дистанционно в ръка. Трябва да надмогнем тази апатия. Това е първата стъпка. В хода на кампанията със сигурност често ще ни упрекват, че говорим за вътрешна политика, а трябва да говорим за многогодишна финансова рамка, за дигитализация, за свързаност. Нищо подобно, няма българска вътрешнополитическа тема, която да не е европейска. Ако по плажовете край Шабла изплува кокаин, това е проблем с европейската граница. Ако стотици хиляди българи заминават на гурбет в чужбина да търсят препитание, това е проблем на Европа“, допълни Христов.  Той посочи, че всички българи са европейци наравно с останалите в ЕС.  „Всеки старец в обезлюдяло село в Северозападна България е също толкова европеец, колкото е Юнкер, или Майдел, или Габриел и когото и да се сетите. Проблемът на българския възрастен забравен бедстващ възрастен човек е общоевропейски. За финал да кажа, че тези избори имат два залога – национален и европейски. Националният е да създадат условия за коренна политическа промяна. При победа на нашата листа ще имаме нова политическа ситуация. Всеки глас за друга листа и кандидат извън нашата не застрашава с нищо статуквото, а го подпомага да се бетонира. Европейският залог е този да изпратим в ЕП критично мислещи, ангажирани хора, които да преведат Европа на езика на хората“, допълни Иво Христов и отчете, че политиката на ЕС не е обърната към обикновения човек, а към корпорациите.  ", "date": "2019.04.20", "title": "Иво Христов: Всеки глас за друга листа, извън тази на „БСП за България“, бетонира статуквото "}
{"url": "http://epicenter.bg/article/Nay-populyarniyat-balgarski-evrodeputat-Angel-Dzhambazki-povezhda-evrolistata-na-VMRO-/180731/2/48", "text": "Днес ПП „ВМРО – Българско национално движение“ регистрира листата си с кандидати за представители в ЕП на предстоящите европейски избори, съобщиха от партията. Документите бяха внесени в ЦИК от лидера на ВМРО - БНД, министър на отбраната и вицепремиер Красимир Каракачанов, заместник-председателя на партията и настоящ евродепутат Ангел Джамбазки, шефа на предизборния щаб и народен представител Юлиан Ангелов. Те бяха придружени от представители на листата, както софийската градска и младежка организация на ВМРО.  Пред медиите министърът на отбраната и председател на ВМРО Красимир Каракачанов каза:    Кандидатът за евродепутат и водач на листата на ПП „ВМРО – Българско национално движение“ Ангел Джамбазки пък подчерта, че листата ни представлява единството на българската нация.  В нея ще видите представители на различни български национални общности, както и на религиозни деноминации, доказани родолюбци, патриоти и професионалисти. Отиваме на тези избори с твърдата задача да продължим дейността си с теми като – миграция, борба срещу радикализма.  Призоваваме всички български родолюбци да не разпиляват гласове, няма смисъл в това. Ако искат да бъдат представени в ЕП – техният избор е листата на ВМРО – БНД, категоричен бе Джамбазки.   е първи в листата на ВМРО.  На второ и трето място в листата, в подкрепа на Джамбазки, застават   – едни от младите и енергични лица на българския парламентаризъм.  Броят на популярните обществени лица в листата има превес спрямо партийните кандидати.  Тя включва   - спечелил поддръжката на българите с ясната си и мъжка позиция срещу джендър пропагандата,   - успешен военен, любимец на войската.   е следващото име в листата, по образование е машинен инженер.   които искат Европа на отечествата и се обявяват против вредния либерален модел,   е част от патриотичната листа на ВМРО.  Популярното телевизионно лице, журналист, репортер, главен редактор на новини,   също е част от листата. Последният ѝ проект е документалната поредица „Помни войната - 1915-1918“ е посветен на героизма на българския воин по време на Първата световна война.  Следва друг популярен общественик -  , човекът, който започна битката срещу приемането на т.нар. Истанбулската конвенция у нас.  Под номер 10 в листата е най-активният столичен общински съветник,   Като общински съветник той е известен с борбата си срещу гетоизацията и мигрантския поток, радетел за ред и сигурност в София.   - учен, водещ в националната телевизия „България 24“ е част от гражданската квота в листата.  , която представя ВМРО от Пиринска Македония, и   – който е лидер на групата на Патриотите от ВМРО в Общинския съвет на Русе. Двамата са едни от най-дейните в своите региони дейци на ВМРО – Българско национално движение.    Младият патриот по образование е магистър по Управление и администрация от УНСС и се занимава с редица родолюбиви инициативи и мероприятия, като уроци по родолюбие, патриотични игри, конкурсът „Рап за България“ и др.  Следва   избиран 4 пъти за общински съветник в ОбС – Дупница.  След него в листата е мястото на     – понастоящем заместник областен управител на Стара Загора и бивш заместник-директор на Държавна опера – Стара Загора.  Листата завършва с     бизнесдама, завършила „Публична администрация“ в УНСС.  След внасянето на документите кандидатите за европейски представители от листата на ВМРО – Българско национално движение поднесоха цветя на Паметника на революционерите от Македония, Беломорието и Одринско. Те се поклониха пред подвига на героите от Априлската епопея, тъй като на 20 април се навършват 143 г. от избухването на Априлското въстание.  ", "date": "2019.04.20", "title": "Най-популярният български евродепутат Ангел Джамбазки повежда евролистата на ВМРО "}
{"url": "http://epicenter.bg/article/Borisov-otgovori-na-Radev--Na-kogoto-mu-dokopat-firma--smetka---zatvor---VIDEO-/180734/2/48", "text": "\"Всичко да проверят. Това ми напомня на Бареков, който каза, че имам офшорна сметка. Провериха – нямам. На когото му докопат фирма, сметка – затвор. Хващат и вкарват в затвора – толкоз. Какво значи само да си подмятат нещо? Казват еди-кой си има офшорна сметка – идват и проверяват\". Така премиерът Бойко Борисов отговори на президента Румен Радев, който снощи заяви в предаването \"Панорама\" по БНТ, че трябва да се разкрият не само несъответствията в доходите и придобитите имоти на политиците, но и сметките им извън страната.  В Южния парк са се събрали лидерите на най-мракобесните времена на политически преследвания да говорят за борба с корупцията, каза Борисов пред журналисти, след като участва в отчета на ГЕРБ за гражданския диалог „Европа в нашия дом“, предаде \"Фокус\".  „Ние от ГЕРБ на всички, на които по някакъв начин увисна петно, независимо от техните обяснения, данъчни, пазарни, правни – взехме оставките. Депутати, министри, зам.-министри – да направят другите колеги така и да дойдат да си говорим отново“, заяви Борисов. Той посочи, че ако не беше създадена КПКОНПИ, нямаше да има скандал.  „Може ли да се съберат Тройната коалиция в Южния парк? Прекрасен парк им направих, помните какви паркове ни завещаха, като станах кмет и какви са сега. Събрали се там Тройната коалиция, после Двойната коалиция – всичките лидери в тия най-мракобесни времена на политически преследвания – пред къщите ни стояха, да говорят за борба с корупцията. Това е жалко и е смешно“, посочи министър-председателят.  \"Много ме заболя от това, което ни се случи в миналите дни. Като ги слушам, това ме адски ме амбицира. БСП не могат да прикриват злобата си. Някой си беше позволил да ме коментира за „пълзящата диктатура“, че било бисер. Иронизирах Иво Христов заради „пълзяща автокрация“, обясни той.  „Ако има автокрация, как ще се съберете в Южен парк, как всички тези скандали ще са сутрин от 7.00 до 19.00 не спират? Апартаменти, къща, тераса, сауна, баня - от сутрин до вечер“, попита Борисов.  „Ако няма свобода на медиите, как това ще се случва? Всички скандали излязоха по толкова явен начин - демокрацията си работи, каква автокрация“, коментира лидерът на ГЕРБ.  „Толкова пъти не искам да ги коментирам заради стабилността и уважението между институциите, но когато върховният главнокомандващ призовава генералитета да не стои безропотно да слуша и да гледа - към какво ги предизвиква, не е ли към диктатура? Ако изкараш армията или призоваваш генералитета? Тогава си замълчахме“, каза още той.  \"До днес бях малко ядосан на партията и на колеги в партията, защото допуснахме това, но като днес видях БСП в куп - трябва да направим така, че да не подложим държавата на това унижение да се върнат същите хора. Явно е, че листата им е Тройната коалиция, и Двойната след това“, коментира Борисов. „Според мен тяхната цел е да избягат пак в Брюксел, но ще „калят“ вътре в държавата, колкото могат“, заяви лидерът на ГЕРБ.  „Да видят колко договора имаме със Световната банка. Как, ако е вярно това, което ще кажа, ще приеме през юли да се настани в София със Световния си център“, посочи Борисов. „Имате какво да говорите, имате какво да им докажете, вадите какво казват кредитните агенции. Колко са БВП, приходите, доходите, борбата с корупцията, контрабандата, заловените наркотици“, обърна се той към членовете на ГЕРБ.  \"Те казват - ГЕРБ трябва да бъде заличена, както заличиха СДС, за да остане вечната БСП, БКП със същите хора. Те толкова са си повярвали, че са се променили и са различни. Те не могат да се променят, защото по действията им личи, че не са се променили\", обяви Борисов.  „Ние в ГЕРБ нито имаме съдии, нито прокурори. Ние сме партия на 10 години“, коментира той. „Когато само ГЕРБ е атакувана, някак си е добре. Ние сме наложили този стандарт - виновните подават оставка и излизат. А те казват „Не, ние ще си работим, за нас не става въпрос“, заяви Борисов.  „Разчитат на късата памет. Гледах ги с цялата Тройна коалиция и кабинета „Орешарски“ събрани на едно място в прекрасен Южен парк“, посочи лидерът на ГЕРБ. „За борба с корупцията говорят тези, които когато управляваха, не излизахме от прокуратурата и следствието - поръчкови, поръчкови, поръчкови, поръчкови, поръчкови дела“, подчерта той. „Тогава казахме, че вярваме на прокуратурата и на институциите.  „Щом това ни се полага, нека да питат“, така отговаряхме“, изтъкна Бойко Борисов. „Източили парите, сега викат, че е политическа вендета - към кое? Към заменките, които бяха направени по време на Тройната коалиция ли? Кои ги преследва тях? Не си спомням“, заяви той.  „Последният месец всеки, който по един или друг начин беше уязвен, си е подал оставка. Те техните оставки не ги слагат на масата. Щели да чакат проверка на институциите“, каза още Борисов.  ", "date": "2019.04.20", "title": "Борисов отговори на Радев: На когото му докопат фирма, сметка - затвор! (ВИДЕО)"}
{"url": "http://epicenter.bg/article/GERB-otchete--119-km-strategicheski-patni-proekti-se-izpalnyavat-v-stranata-/180735/2/0", "text": "„119 км стратегически пътни проекти се изпълняват в страната. Безспорен приоритет е магистрала „Хемус“, която очакваме да ускори икономическото развитие на Северна България.“ Това заяви министърът на регионалното развитие и благоустройството Петя Аврамова на среща в София в рамките на Платформата за граждански диалог, съобщиха от пресцентъра на ГЕРБ.  В края на миналата година правителството отпусна 1,12 млрд. лв. без ДДС за строителство на нови 134,14 км от магистралата, която през 2023 г. ще стигне до Велико Търново, изцяло ще бъде завършена до 2024г.“, беше категорична Аврамова и допълни, че през тази година предсрочно ще бъдат завършени 9,3 км от Ябланица до п.в. „Боаза“.  Със средства от бюджета се реализират още два важни проекта за Северна България – магистралата „Русе-Велико Търново“ и скоростният път „Видин-Ботевград“, работата по който се изпълнява с добри темпове. В най-напреднала фаза е участъкът Мездра – Ботевград. Отворени са вече офертите на участниците в процедурите за избор на изпълнители на двата лота, на които е разделено трасето. През 2019 г. след сключване на договори с изпълнителите ще стартира реалното строителство. Агенция „Пътна инфраструктура“ подготвя обществена поръчка за изграждане на отсечката от Видин до Ружинци.  С национално финансиране ще се изгради и Софийският околовръстен път в участъка от пътен възел „Цариградско шосе“ до пътен възел „Младост“.  „От автомагистрала „Струма“ остават още 40,6 км и се надяваме, че ще бъде завършена в срок - до 2023 г.“, заяви регионалният министър.  „Инвентаризацията на републиканската пътна мрежа показа, че 8000 км пътища са в лошо състояние, а за рехабилитация и доизграждане на цялата републиканска пътна инфраструктура са нужни над 8 млрд. лв.“, подчерта министър Аврамова. Тя обясни, че по места се приоритизират най-неотложните обекти и се работи по тях. Като например предстоящото разширение на пътя от Стара Загора до АМ „Тракия“, за което започва актуализация на проекта; ремонт на надлез „Арсенал“, който ще се финансира съвместно с община Казанлък на база подписано споразумение. Започва трайно укрепване на свлачището край „Тикале“ на пътя Смолян-Мадан. Осигурени са средства и за свлачището „Трифон Зарезан“ на пътя за Златни пясъци, дейности по него могат да стартират до месец. През май започва работа по обхода на Поморие. Също през май ще завърши разширяването на пътя Пловдив-Асеновград, а през втората половина на 2019 г. ще стартира обществената поръчка за изпълнител на строежа на обходния път на Любимец.  Със средства от Оперативна програма „Региони в растеж“, държавния бюджет и програмите за териториално сътрудничество се рехабилитират над 820 км републикански пътища в цялата страна. С инвестициите от програмата 39 български града ще бъдат с нов облик. Подобрява се общественият транспорт чрез купуване на 111 екологични автобуси и тролеи, ремонт на спирки, подлези, надлези. Ремонтират се 416 учебни заведения с 255 269 деца и младежи. Ще бъдат купени 400 линейки и ще бъдат обновени 237 обекта на Спешната помощ.  ВиК системите в цялата страна са почти 90 хил. км. Това са 250 автомагистрали с дължината на „Тракия“, които макар и под земята, трябва да се поддържат в изправност, каза заместник – министърът на регионалното развитие и благоустройството Николай Нанков. Той съобщи, че във ВиК инфраструктурата през последните 4 години МРРБ е инвестирало над 75 млн. лв. Отделно със заем в размер на 130 млн. лв. от Световната банка за пръв път от 30 години се изграждат два язовира за питейни нужди – „Пловдивци“ и „Луда Яна“, и се рехабилитира стената на яз. „Студена“. За същия период над 332 млн. лв. са реинвестирани от самите ВиК оператори. Предстои да стартира тръжна процедура за модернизация на Пречиствателната станция за питейни води в Перник. До 2020 г. се предвижда да бъде размразен строежът на пречиствателната станция за питейни води в Сливен.  През първия програмен период по линия на европейската солидарност бяха изградени 51 пречиствателни станции за отпадъчни води и над 2500 км ВиК мрежа. С инвестиции от 1,2 млрд. лв. ВиК операторите, които ще бъдат бенефициент по Оперативна програма „Околна среда 2014-2020“, ще изграждат водопроводи, пречиствателни и помпени станции, канализация и други съоръжения. Ще се подобри услугата за над 2 млн. Души“, съобщи Николай Нанков.  По Националната програма за енергийна ефективност на многофамилни жилищни сгради бяха обновени домовете на над 220 хил. български граждани, което намали сметките им за отопление с между 30-50% през зимата, стана ясно още от думите на Нанков. До момента в цялата страната от 2022 сгради със сключени договори с ББР, успешно приключили са 1669. Работи се по други 138 сгради, останалите са на подготвителен етап. „До края на 2020-та година над 405 млн.лв. ще бъдат спестените средства от българските домакинства, участвали в програмата“, съобщи Нанков.  „За да продължим да изпълняваме политиките на МРРБ за регионално развитие разчитаме не само на средства от държавния бюджет, но и на европейско финасиране“, каза още регионалният министър и подчерта, че в следващия програмен период Оперативната програма „Региони в растеж“ ще бъде с фокус върху проекти, които отговарят на нуждите и спецификите на всяка област. „Така средствата ще стигнат до най-малките населени места, за да задържим хората по родните им места, там където са корените и сърцето им“, заключи министър Аврамова.   ", "date": "2019.04.20", "title": "ГЕРБ отчете: 119 км стратегически пътни проекти се изпълняват в страната "}
{"url": "http://epicenter.bg/article/Aprilski-snyag-iznenada-Smolyansko-/180738/2/0", "text": "Сняг валя в Смолянско в събота. Високите места в областта осъмнаха със снежна покривка от около 2-3 см, предаде Нова тв.  Сняг валя и в Пампорово, на проходите \"Рожен\" и \"Превала\", както и във високопланинските села Момчиловци, Гела, Стойките. Пътните настилки са почистени и обработени срещу заледяване, съобщава Дарик радио.  От пътната служба призовават шофьорите да бъдат внимателни и да се съобразяват с метеорологичните условия.  ", "date": "2019.04.20", "title": "Априлски сняг изненада Смолянско "}
{"url": "http://epicenter.bg/article/Oshte-40-mln--leva-shte-badat-investirani-v-uchilishtni-avtobusi-i-interaktivno-obuchenie-/180741/2/0", "text": "40 млн. лв. допълнително ще отпусне правителството за закупуване на нови училищни автобуси и за разширяване на възможностите за интерактивно обучение в училищата в страната. Това съобщи премиерът Бойко Борисов на обобщаващото събитие в рамките на платформата за граждански диалог „Европа в нашия дом“. Той подчерта, че е възложил на министъра на образованието и науката Красимир Вълчев да се направи анализ на състоянието на училищните автобуси и дори при минимален риск за живота и здравето на децата, те да се подменят с нови, съобщиха от пресцентъра на ГЕРБ.  „Във всички региони сме правили реновиране и модернизиране на материалната база на училищата. С 20 млн. лв. ще дадем възможност за повече интерактивно обучение по природните науки. В тях изоставаме и това ще се отрази негативно на бъдещата реализация на децата“, каза  министър-председателят и припомни, че настоящият кабинет отпусна средства за закупуване на шкафчета за всички ученици до седми клас и за  оборудване на училищата с безжичен интернет. „Заложили сме 360 млн. лв. за увеличение на заплатите на учителите, така че вървим към изпълнение на този ангажимент“, допълни Борисов.  Министър Вълчев посочи, че учителите са в центъра на политиките на управлението. Учителят е професия на бъдещето и от нея зависи подготовката на кадри за всички останали системи. „Трябва да инвестираме в преподавателите, за да придобият децата необходимите знания и умения за реализация в обществото и на пазара на труда. Промяната в системата трябва да се почувства повече. Трябва да въведем компетентностния подход и да подкрепяме креативните учители“, заяви министърът.  Заместник-министър Таня Михайлова добави, че поставянето на професионалното образование като приоритет е сигурен знак за ангажимента  повече деца да придобият необходимите умения за работа. „Това е най-лесният път до бизнеса. Представителите на фирмите взимат активно  участие в определянето на план-приема, както и при изготвянето на учебните програми. Имаме над 100 паралелки с дуална форма на обучение с  над 3000 деца. Учебно-тренировъчните фирми също са инструмент за придобиване на предприемачески умения, креативност, иновативност и др.  Резултатът от нашите усилия е, че бизнесът търси кадрите си в класните стаи“, категорична беше Михайлова.  Заместник-министър Деница Сачева обобщи, че се работи добре по Механизма за задържане и обхват на деца и ученици в образователната система. „Тази политика е най-одобряваната и най-дискутираната от българските граждани. Създадохме 1100 екипа, които направиха над 250 000 обхода на адреси. Върнатите деца са над 40 000. Основните предизвикателства при работата на екипите са мобилността и сложното учебно съдържание, които учениците от уязвими групи не могат да усвоят. Затова предоставяме повече подкрепящи мерки и допълнителни часове особено по български език. В същото време засилихме санкциите за безотговорните родители, чиито деца не посещават училище. 81% от населението одобрява тази политика“, каза заместник-министърът. По думите й страната ни вече разполага с информационна система, с която да се проследяват децата в риск от  отпадане. Общата работа на институциите даде резултат и за първи път от 6 г. процентът на отпадащите намаля от 13,7% на 12,8%.  Според председателя на Парламентарната комисия по образование Милена Дамянова в бъдеще на училищата ще са нужни нови модели на преподаване, а учителите трябва да научат децата да усвояват информация по различен начин. „Уроците не трябва да се преподават буква по буква от учебника, а да се използват иновативни практики, за да придобият всички деца необходимите умения за реализация“, заяви още тя  ", "date": "2019.04.20", "title": "Още 40 млн. лева ще бъдат инвестирани в училищни автобуси и интерактивно обучение "}
{"url": "http://epicenter.bg/article/Eva-Maydel--Imame-nay-dobrite-ikonomicheski-pokazateli-v-novata-istoriya-na-Balgariya-/180747/2/0", "text": "„За да имаме най-добрата среда за развитие на бизнеса, трябва да сме създали стабилна финансова основа. Благодарение на работата на правителството имаме най-добрите икономически показатели в новата история на България - най-висок БВП от 1989 г. и най-ниската безработица– 4.7%, което е под средното за ЕС. Прогнозата на Европейската комисия поставя България в топ 3 на държавите с най-висок икономически растеж за 2020 г. с 3.6%, което е много над средното за ЕС. Тази здрава икономическа основа се допълва от многото възможности за европейско финансиране като 900-те милиона лева, привлечени по плана Юнкер, или 600-те милиона налични чрез Фонда на фондовете, правят България в отлично място за правене на бизнес.“ Това заяви евродепутатът Ева Майдел по време на регионален форум на Предприемачи ГЕРБ във Варна на 20 април.  „Във Варна сме, за да чуем от бизнеса как Европейския съюз може да стимулира още повече предприемачеството. Освен за по-достъпно финансиране, продължаваме да работим за по-лесна и ясна информация. Затова поканихме и Звеното за консултации по еврофинансиране да представи възможностите за финансиране на преференциални условия и експертната помощ за привличане на инвестиции, които предоставят на българския бизнес. Например, Фондът на фондовете предлага финансови инструменти с изключително ниски лихви и без нужда от кредитна история на кандидатите, както и възможност част от обезпеченията да са от бъдещи приходи от проекта, което е ново за пазара у нас.“ Това допълни Ева Майдел, която е международен секретар на ПГЕРБ.  Над 130 представители на бизнеса събра регионалният форум на тема „Инвестиции и бизнес”, организиран от Предприемачи ГЕРБ и Фондация „Ханс Зайдел”.  Сред участниците имаше предимно предприемачи от Варна и областта, но специално за форума пристигнаха и представители на частния сектор в Бургас, Враца, Добрич, Търговище.  Кметът на града-домакин Иван Портних приветства гостите, като изтъкна ролята на европейското финансиранe за разширяване възможностите на общините да обновяват инфраструктурата и да подобряват средата за живот и бизнес. „Истинският капитал на града ни са младите и образовани хора, за които се стараем да създадем условия да се развиват и реализират именно тук”, категоричен бе Портних. По повод финансовите инструменти, които предлага Фондът на фондовете и които бяха сред акцентите на форума, кметът отчете, че община Варна към момента работи активно с фонда по три проекта – за Рибарското пристанище, за обновяване на филиала на театъра и на читалището в район „Владислав Варненчик”.  „Варна е първият град, в който презентираме Фонд на фондовете и възможностите за привличане на инвестиции на регионално ниво”, заяви при откриването на събитието председателят на Предприемачи ГЕРБ Валя Чилова. „Много често бизнесът ни пита какво ще се случи, когато свършат еврофондовете, не се ли успиваме, разчитайки единствено и само на еврофинансиране. Затова смятаме, че все повече трябва да говорим за новите и различни начини за финансиране, без да е сложно технически, а да сме максимално полезни и на бизнеса, и на обществото”, отбеляза Чилова.  „Европейските структурни и инвестиционни фондове (ЕСИФ) навлизат в нова епоха на финансови инструменти. Назад във времето се наложи като модел фокусът да е върху разходната част, перспективата обаче е да бъде върху финансово устойчиви проекти, базирани на стратегическо планиране и възможност да генерират приходи в бъдеще”, подчерта Ангелина Тодорова, ръководител на звено „Координация” на Фонд на Фондовете. По думите й глобалната сума, управлявана от фонда, е над 1,2 млрд. лв., които се цели да бъдат допълнени с частни финансови средства до 2,6 млрд. лв.  „Половината от средствата са на разположение на предприемачите, а останалите – на проектните инициатори от публичния сектор. Гамата от инструменти е много широка, предлагат се възможности, включително и на физически лица и на съвсем стартиращи идеи и фирми, където предоставяме микрофинансиране, като се стига и до продукти, насочени към най-високия сегмент развити иновативни предприятия. Средствата на Фонда са с нулеви лихви и такси, те се комбинират с частно финансиране при пазарни условия, което е и целта - допълнително да стимулираме частните инвестиции и частната експертиза. Работим с много банки, финансови посредници, в това число и лизингови дружества, микрофинансиращи интституции и други партньори”, разясни Тодорова пред предприемачите.  В рамките на форума беше споделен и ценен опит на Столичната агенция за инвестиции и приватизация. Нейният изпълнителен директор Владимир Данаилов посочи, че активно помагат на бизнеса чрез информация, контакти, пазари, международна експанзия и консултации за финансиране. „Целта ни е обща: Развити региони за успешна икономика на България! Като първи регионален инструмент за икономическо развитие у нас ще се радваме да предадем добри практики”, отбеляза Данаилов и сподели, че чрез разработения формат „City to city” вече има сътрудничества с Лондон и Виена и рамково споразумение с още 43 града в ЕС.  Във форума взеха участие и евродепутатите от ГЕРБ/ЕНП Ева Майдел, Емил Радев и Андрей Новаков.  „Във Варна сме, за да чуем от бизнеса как ЕС може да стимулира още повече предприемачеството. Освен за по-достъпно финансиране, продължаваме да работим за по-лесна и ясна информация. Затова поканихме и Звеното за консултации по еврофинансиране да представи възможностите за финансиране на преференциални условия и експертната помощ за привличане на инвестиции, които предоставят на българския бизнес”, коментира Ева Майдел.  Варненският евродепутат Емил Радев запозна присъстващите с новите правила, които предвижда директивата за превантивно преструктуриране, втори шанс, процедурите по несъстоятелност и освобождаване от отговорност. „Тя е стъпка напред в правилната посока, защото ще улесни бизнеса и ще ограничи ненужната ликвидация на жизнеспособни предприятия, особено на малки и средни фирми”, категоричен бе Радев.  Андрей Новаков отново опроверга фалшивите новини, че през следващия програмен период европарите за България свършват.  „Митът рухна. Европейските средства не само че не свършват, а и се увеличават с над 3,6 млрд. евро”, категоричен бе най-младият евродепутат в ЕП през този мандат. Новаков представи новата опция на своя сайт, наречена „Еврофинансирай”. „Тя функционира лесно и достъпно като безплатна търсачка, актуализира се всекидневно и помага на хората да се ориентират бързо и точно в морето от информация за европейските програми”, обясни евродепутатът.  На поставените въпроси относно програмата А.L.E.C.O. за обмен на опит в най-големите и успешни компании извън ЕС, той информира, че вече има около 790 кандидати. „Към Нова година кандидатите от България бяха на трето място по брой на одобрените. Целта ми е да се увеличат държавите в списъка на програмата, а също и бюджета”, отбеляза Новаков и припомни, че всеки, който се възползва от програмата, получава по 1000 евро месечна стипендия и до 800 евро за билет за пътуването си до съответната държава.  ", "date": "2019.04.20", "title": "Ева Майдел: Имаме най-добрите икономически показатели в новата история на България "}
{"url": "http://epicenter.bg/article/Petar-Vitanov--Ubeden-sam-v-osaznatata-neobhodimost-ot-promyana-v-Balgariya-/180749/2/48", "text": "„БСП е единственият носител на демократични ценности. Ако искаме да имаме друг начин на управление, по-висок стандарт, трябва да изберем хора, които могат да защитават правата, нуждите на работещите, на бедните, на онеправданите, а в България това може да е единствено БСП. Убеден съм в осъзнатата необходимост от промяна в България.“ Това заяви кандидатът за евродепутат от „БСП за България“ Петър Витанов пред стотиците, напълнили залата на читалище „Родолюбие“ в Асеновград.  Повод за тази среща бе отбелязването на 120 години социалистическо движение в общината.  „Този юбилей е задължаващ, той чертае пътя на социалистите и тяхната сила и вяра в идеите“, счита социалистът. Според него предстоящите избори изглеждат далечни за хората, донякъде и заради действията на правителството, което не успява да се възползва от възможностите, които ЕС предоставя, и от друга страна, защото хората считат, че може би този ЕС не е нашият - солидарният, справедливият, основан на равенството.  „През целия ни 120-годишен път сме се борили да печелим доверието и подкрепата на хората“, каза в словото си и председателят на общинската организация Енко Найденов. Той очерта и задачите, стоящи пред социалистите – да спечелят двата тежки избора - 26 май за членове на Европейския парламент и есента за местна власт. „Днес управляващата коалиция, начело с ГЕРБ, продължава да ни държи в блатото на застоя, корупцията и грабежа. По икономически и социални показатели през последните 10 години “уверено“ стоим на последното място в Европейския съюз“, заяви лидерът на асеновградските социалисти.  „Европейските социалисти са радетели на онези прогресивни идеи, които движат световните процеси, защото Европейският съюз много отдавна загуби своя социален характер. След 15 години дясно управление наблюдаваме процеси, които се характеризират с отстъпление на социалната държава, с отслабване на защити на европейските граждани, социалните, гражданските“, допълни Петър Витанов.  Според него това води до социална несигурност, до увеличаване на неравенствата до равнища, характерни за средните векове, а за да може да се промени това, трябва да дойдат хора, леви, социални, които да поставят фокуса върху тези проблеми.  Фланелка с надпис „120 години асеновградска партийна организация“ получи Витанов, а обещанието му бе да я носи и в Брюксел.   ", "date": "2019.04.20", "title": "Петър Витанов: Убеден съм в осъзнатата необходимост от промяна в България "}
{"url": "http://epicenter.bg/article/Zadarzhaha-trima--pushili-protestno-marihuana-pred-NS-/180750/2/0", "text": "Трима души са задържани за пушене на марихуана пред Народното събрание. Много хора се включиха в акцията в центъра на София, предаде Нова тв.  Събитието е своеобразен протест срещу криминализирането на употребата на марихуана и се организира в социалните мрежи.  Точно в 16:20 следобед, десетки млади хора демонстративно запалиха от забранените цигари въпреки риска да бъдат арестувани. И малко след началото на събитието трима бяха задържани.  Основните искания на младежите са декриминализацията на притежанието на малки количества трева за лични цели, както и възможността за отглеждане на до две растения за лични нужди.  ", "date": "2019.04.20", "title": "Задържаха трима, пушили протестно марихуана пред НС "}
