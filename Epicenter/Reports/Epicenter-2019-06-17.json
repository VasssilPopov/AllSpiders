{"url": "http://epicenter.bg/article/Mariya-Gabriel--Vseki-ot-nas-shte-ima-dostap-do-superkompyutara/185927/2/0", "text": "По суперкомпютъра се работи вече повече от една година. Инвестициите са за над 1 млрд. евро. Единият суперкомпютър ще бъде разположен в България, в Технопарка. Имаме година и половина да се подготвим. Инвестицията ще е за 18 млн. евро.  Това каза в предаването \"Лице в лице\" по БТВ българският еврокомисар Мария Габриел, която коментира темата за бъдещия суперкомпютър на територията на България.   \"Суперкомпютрите могат да помогнат в борбата с рака, малформациите, остеопорозата, Алцхаймер, Паркинсон. Суперкомпютърът може много бързо да тества молекули и да направи анализ кое е лекарството, което може да помогне най-ефективно. Суперкомпютърът ще е особено полезен в автомобилния бранш, който сега се развива в България. Суперкомпютърът ще е много ценен и при прогнозите на времето, при разработките на учените и изследователите. Много ми се иска малкият и среден бизнес също да се възползват от ползите на суперкомпютъра. Суперкомпютърът ще вдигне и нивото на киберсигурността. С тези инвестиции Европа ще стане конкурентноспособна и ще си върне мястото в топ 3 за технологически напредък в света\", категорична беше Габриел.  Заедно с нея гост в студиото на БТВ бе и ръководителят на Генерална дирекция \"Свързаност\" към Европейската комисия Роберто Виола. \"В Европа сме решили да имаме осем суперкомпютъра, които ще са свързани помежду си и ще могат да използват данните си. Суперкомпютърът в София ще бъде най-бързия в Източна Европа и ще е много мощен. Лекарите ще могат да влизат в суперкомпютъра с парола от своя компютър. Това ще спомогне много за бързата реакция и животоспасяваща операция примерно. Докторът ще има важната информация в суперкомпютъра и ще знае дали лекарството, което ви предписва, ще помогне или не\", даде пример Виола.", "date": "2019.06.17", "title": "Мария Габриел: Всеки от нас ще има достъп до суперкомпютъра"}
{"url": "http://epicenter.bg/article/Korneliya-Ninova-/185847/2/0", "text": "Подадох оставка, защото смятам, че така е достойно след изборите. Оттеглих я пред конгреса, заради събитията след подаването на оставката.   По две причини. Започна търговията за БСП. Започнаха да си събират лобита. Виждах как всичко, което правихме през последните години, изтича, разсипва се. Втората причина, партията бе в ступор. В момента, в който тръгнаха интересите по структурите в БСП, този ступор прерасна в гняв. Започнаха декларации. Но започнаха да връщат партийни книжки.   Това заяви лидерът на БСП Корнелия Нинова пред БТВ. Тя бе гост в предаването \"Тази сутрин\".   Преглътнах егото си, защото щяха да разсипят партията, заяви в студиото Нинова. И изрази съжаление, че говорителите на опозицията в партията вчера на заседанието на 49-ия конгрес не са се изказали.   Опозицията не пожела честно състезание, заяви лидерът на БСП. Искам да кажа на социалистите, е те не се продават. А на българите искам да кажа - има една партия, която не се продава, каза Нинова.   Запитана кои са бизнесмените, които са търгували в левицата, тя каза, че няма да съобщи имената си. Нинова разказа за делегат, който имал кредит в банка, бил викан в банката и му било казано, че кредитът му ще бъде изискуем, ако не се държи \"както трябва\" на конгреса.   Случилото се на конгреса много ме зареди, получих енергия и сила, благодаря на тези хора, каза още в студиото на БТВ Нинова.   „Всичко ще преглътна, но няма да приема БСП да я обезличат и превземат отвътре. Още при действащ председател се изявиха новите кандидати за председатели. Затова казах да изчакат. Вчера получих много мощна подкрепа от Конгреса. Бях се обезверила, но получих нова енергия и сила“, сподели Нинова.  „Не ме е било страх, категорична бе Нинова. Ще направя всичко възможно, за да спре хаосът в БСП и да се готвим за местните избори. Имаме перспектива като партия, увери тя. Много пъти съм правила опит да спра вътрешните противоречия в БСП, но се провалям. Спорът не е идеалогически. Това са колеги, засегнати от реформата в партията. Все още търся решения“, подчерта Корнелия Нинова.  Лидерът на БСП си обясни атаките на опозицията в промените на устава, които въведоха мандатност в депутатите. \"Спорът не е идеологически, поколенчески, единствената разлика е Истанбулската конвенция\", изтъкна Корнелия Нинова. В отговор на въпрос по критиките на Атанас Мерджанов, че в партията се внасят разделителни линии Нинова каза, че би коментирала, ако \"тези телевизионни смелчаци бяха станаха вчера да кажат своето мнение\".  Запитана какви са отношенията й със Сергей Станишев Нинова каза, че са сложни. \"Колегиални са ни отношенията, на здравей - здрасти, разменихме няколко думи на премиерата на Ламбо\", посочи лидерът на БСП. \"И до днес получаваме критиките за тройната коалиция, за целувката с Местан\", не скри Нинова.   \"В ГЕРБ им предстои това, което ние правим. ДПС взе много остър социален завой, влязоха на наш терен - социални закони, ниско ДДС на хляб, ситуацията в парламента след изборите е много различна\", категорична бе Нинова.  Партийната субсидия не трябва да става един лев, защото това ще е краят на многопартийната система и началото на диктатурата на една партия, предупреди Корнелия Нинова.          ", "date": "2019.06.17", "title": "Корнелия Нинова: Преглътнах егото си, защото щяха да разсипят партията!"}
{"url": "http://epicenter.bg/article/Boyko-Borisov--Na--Pozitano--20-dazhe-i-ostavka-ne-mogat-da-podadat/185873/2/0", "text": "На „Позитано“ 20 даже и оставка не могат да подадат. Това каза министър-председателят Бойко Борисов след среща с еврокомисаря по цифровата икономика и общество Мария Габриел и с ръководителя на ГД „Свързаност“ към ЕК Роберто Виола, предаде репортер на Агенция „Фокус“. На въпрос дали би коментирал вътрешнополитически теми, Борисов заяви, че това не е интересно. „Сега сме високо технологично ориентирани в България, на най-високо ниво“, заяви той. По отношение на случващото се на „Позитано“ 20 Борисов заяви: „Даже и оставка не могат да си подадат“.  ", "date": "2019.06.17", "title": "Бойко Борисов: На „Позитано“ 20 даже и оставка не могат да подадат"}
{"url": "http://epicenter.bg/article/Vasil-Vasilev-razkriva--Koy-zagubi-nay-mnogo-ot-vcherashniya-kongres-na-BSP-/185898/2/0", "text": ", която покърти цяла България с опитите да спаси козичките си от безмисленото изтребление, разказва пред “Не се страхувай“ за живота си след клането. За какво беше тази необуздана жестокост, защо стопаните бяха пренебрегвани и отхвърляни като добитък, защо никой не им обърна внимание, има ли цена човешкото отчаяние и докъде води отвращението от управляващите? Покъртителен разказ за последиците от едно уродливо решение на земеделското министерство, което ускори обезлюдяването на Странджа. Не подготвя ли властта земя без народ за пришълци без земя?  . Събитието в зала 1 на НДК провали цялата вътрешнополитическа стратегия на Борисов от година насам – да бъде махната Корнелия Нинова от председателското място на социалистическата партия. Тя се оказа костелив орех, който дори яките челюсти на премиера не можаха да строшат. Има ли опасност костеливият орех да разчупи яките челюсти?  . Тя ще понесе най-тежкия удар – удвоени и утроени цени на петрола и три милиона афгански бежанци, които Иран заплашва да изгони към Европа. Европейският съюз трябва да е много наплашен, щом Франция го призовава да обърне гръб на НАТО и да развие отношенията си с Русия.  . Не е ли време на Скопие да бъде заявено ясно – когато признаете Гоце Делчев, Яне Сандански, Братя Миладинови и другите наши поборници за български герои, когато обявите, че Илинденско-Преображенското въстание е българско, тогава ще ви отворим вратата към Брюксел. Ха сега заседавайте!  . Колко хиляди деца вече са включени в него, какво правят, за какво говори ентусиазмът им да изявяват своето родолюбие и да пазят нашите ценности. Репортаж от посещението на младите възрожденци в Президентството и от приветствието на вицепрезидента Илиана Йотова към тях, както и от почетния караул, който най-изтъкнатите клубове дават пред паметника на Васил Левски в столицата.     ", "date": "2019.06.17", "title": "Васил Василев разкрива: Кой загуби най-много от вчерашния конгрес на БСП?"}
{"url": "http://epicenter.bg/article/NZOK-podpisa-za-povishavane-na-tsenite-na-nyakoi-klinichni-pateki/185900/2/0", "text": "С решение на Надзорния съвет на НЗОК е приет и подписан анекс към Националния рамков договор за 2018 г., с който се повишават цените на някои клинични пътеки в областта на педиатрията, неонатологията, пулмологията и др. Това съобщиха от пресслужбата на НЗОК, предаде Нова телевизия.   Предстои анексът да бъде подписан и от Българския лекарски съюз /БЛС/, а след това - обнародван в Държавен вестник. За плащане на по-високите цени на клиничните пътеки, с решение на Надзорния съвет от 27 май, НЗОК отблокира от резерва си 50 млн. лева.   Очаква се Управителният съвет на БЛС да обсъди анекса в сряда и ако документът бъде одобрен, ще бъде подписан същия ден, съобщиха от съсловната организация.  ", "date": "2019.06.17", "title": "НЗОК подписа за повишаване на цените на някои клинични пътеки"}
{"url": "http://epicenter.bg/article/Bivshite-sluzhebni-premieri-Bliznashki-i-Gerdzhikov--Namalyavaneto-na-subsidiyata-shte-e-udar-varhu-partiite/185901/2/0", "text": "„Намаляването на субсидията ще се отрази зле на жизнеспособността на партиите у нас. Може би има нужда от известно редуциране - с лев-два е разбираемо, но от 11 да се направи на 1 лев, това показва липса на всякаква устойчивост в регулациите в тази материя“. Това каза пред БНР юристът и бивш служебен премиер проф. Огнян Герджиков по повод законодателното предложение за намаляване на партийните субсидии до 1 лев на действителен глас, което определи като „популистки ход“.   „Ами тези партии все пак откъде ще се финансират?! И ето, отваряме широко вратата към едрия бизнес, да не кажа към олигарсите, които ще започнат да си купуват партии. Това ли искаме“, попита проф. Герджиков.   По повод предложението на ДПС за 0 лева субсидия, но и за въвеждане на американския модел на финансиране на партиите проф. Огнян Герджиков обясни:   „Американският модел е много различен. Американското общество е съвършено различно. Не може „жабата видяла, че подковават коня и тя вдигнала крак“. Това са съвършено различни системи - и политически, и правни“.   Той е убеден, че с намалените субсидии има опасност бизнесът и олигарсите да започнат да диктуват законите, по които да живеем.   Юристът и бивш служебен премиер проф. Георги Близнашки се съгласи напълно с казаното от проф. Огнян Герджиков:   „Това ще бъде един тежък удар върху плуралистичната демокрация в България, един удар с много тежки последици. Жалко, че политическите фактори в желанието да се уязвят взаимно тръгнаха да се надиграват точно на тази плоскост… Изправени сме в една много нелепа ситуация. Тя беше предизвикана от Корнелия Нинова, която тръгна да създава истерия около онези средства, които се оказаха, че неправомерно са разпределени - един технически въпрос в крайна сметка, а те решиха да го експлоатират за политически цели. В крайна сметка се стигна до тази драматична ситуация, която наистина може да има много тежки последици в бъдеще… Бойко Борисов е много добър на полето на популизма. Той не може да остави някаква си Корнелия Нинова да го надиграе, но трябва да преглътнат и двамата своите амбиции да се надлъгват и да се отиде към едно решение, което е наистина национално отговорно“.   „С намалените субсидии партиите ще бъдат поставени до стената и ще се откриват възможности за пряко или косвено въздействие върху нашия политически живот от вътрешни или чужди фактори, които по принцип са нелегитимни“, убеден е също проф. Близнашки. Той подчерта:   „Нашата система е европейска и въобще не може да се говори за въвеждане на американски тип финансиране“.   Според Близнашки нормален размер на партийните субсидии е 3-4 лева:   „България не е богата страна, така че трябва да слезем към долните граници, а не да се надува партийният бюджет“.", "date": "2019.06.17", "title": "Бившите служебни премиери Близнашки и Герджиков: Намаляването на субсидията ще е удар върху партиите"}
{"url": "http://epicenter.bg/article/SASht-ofitsialno-predlozhiha-dogovor-za-8-iztrebitelya-F-16-Block-70-/185904/2/0", "text": "Отделът за военно сътрудничество към Посолството на САЩ в София официално представи днес на българското Министерство на отбраната предложениe за сключване на договор, съдържащо евентуално споразумение за придобиването от страна на България на осем изтребителя F-16 Block 70, въоръжение и свързаните с него системи за дългосрочна експлоатация и поддръжка, както и цялостна подготовка на пилоти и помощен персонал. Това съобщиха от посолството на САЩ в София. Посолството на САЩ използва възможността да изрази задоволството си от работата на българската делегация от военни и финансови експерти, които гарантираха, че предложението за сключване на договор е съобразено в най-голяма степен с изискванията на Българските военновъздушни сили.  Съединените щати очакват финализирането на този договор с правителството на България в съответствие с българските процедурни изисквания, допълва още от посолството.  На 30 май Държавния департамент на САЩ одобри документите по проекта и те бяха внесени в Конгреса, който има последната дума при продажба на американско оръжие на други държави по програмата Foreign Military Sales (FMS).  След това САЩ имаха 15 дни да предостави проектодоговора на България. Българският парламент одобри максимален бюджет за купуването на новите изтребители от 1,8 млрд. лв. с ДДС.  В съобщението на посолството не се уточнява стойността на договора, съобщава БНТ.  ", "date": "2019.06.17", "title": "САЩ официално предложиха договор за 8 изтребителя F-16 Block 70​"}
{"url": "http://epicenter.bg/article/Lyato-2019-shte-bade-podobno-na-minalogodishnoto--Yuni--yuli-i-avgust-shte-sa-goreshti-i-dazhdovni/185906/2/0", "text": "  Според обновените преди дни карти на климатичния център в Пекин, предстоящото лято ще бъде с умерено наднормени температури. Трите летни месеци ще бъдат с температури от около 1, 1.5 до 2 градуса по-топли от обичайното.   Аномалията за Балканите е положителна и е между 1 и 2 градуса, т.е с толкова средната температура за месеца ще е над обичайната. Това, което е любопитно е, че нашата страна е в периферията на едно гигантско \"положително\" петно с център над Източна Европа и Европейска Русия. Ако подобна картина се реализира, руснаците ще получат някакъв (дори частичен) аналог на горещото си лято през 2010 с температури в Москва, доближаващи 40 градуса (всъщност, тогава руската столица подобри абсолютния си рекорд с максимум от кръгло 38 градуса, а на прогнозираните 40 попречи само... димът от пълномащабните  торфени и горски пожари в големите им низини.   Редица световни метеоцентрали, издаващи сезонни прогнози, споделят малко или повече подобни сценарии с леки корекции и малки отклонения, може да се приеме, че прогнозата:    Със средни сезонни температури близки до нормалните или по-високи. Не може да се направи специфична прогноза за сезонните количества валеж. Всички категории под, около и над нормата са еднакво вероятни. Може да се очаква лято 2019 да е подобно на лято 2018 по средни сезонни температури.     Със средни месечни температури близки до нормалните или по-високи и месечни количества валеж близки до нормалните или по-големи. Може да се очаква юни 2019 да е подобен на юни 2018.     Със средни месечни температури близки до нормалните или по-високи. Не може да се направи прогноза за месечните количества валеж. Всички категории под, около и над нормата са еднакво вероятни. Може да се очаква юли 2019 да е по-топъл от юли 2018.     Със средни месечни температури близки до нормалните или по-високи. Не може да се направи прогноза за месечните количества валеж. Всички категории под, около и над нормата са еднакво вероятни. Може да се очаква август 2019 да е подобен на август 2018 по средни месечни температури.", "date": "2019.06.17", "title": "Лято 2019 ще бъде подобно на миналогодишното: Юни, юли и август ще са горещи и дъждовни"}
{"url": "http://epicenter.bg/article/Mashtabna-politseyska-operatsiya-se-provezhda-v-Kostenets--ima-zadarzhan/185857/3/0", "text": "Кметът на община Костенец Радостин Радев, заедно със собственик и управител на търговското дружество, бяха задържани за срок до 24 часа (по Закона за МВР) по досъдебно производство на Специализираната прокуратура, образувано в началото на юни тази година. Това съобщиха от пресцентъра на от Специализираната прокуратура.   Повод за разследването е сигнал на съветник от Общинския съвет в Костенец.   В качеството си на длъжностно лице кметът му обещал дар – парична сума, за да гласува по определен начин на сесия на Общинския съвет.   Действията по разследването на Специализираната прокуратура, осъществявани със съдействието на КПКОНПИ и СДВР, продължават както в град Костенец, така в София и селища в област Стара Загора.   Заедно с Радев е задържан и виден местен бизнесмен, предаде Канал 3. Разследването сочи, че съмнителните обществени поръчки, проверявани от спецпрокуратурата, са минавали именно през фирмите на въпросния предприемач, сочи неофициалната информация.   46-годишният Радев, спечелил кметския пост с подкрепата на БСП, е изведен сутринта от дома му с белезници, разказаха съседи. \"Буквално по гащи са го хванали, вдигнали са го от леглото\", твърдят местните хора.   Радев и заподозреният бизнесмен бяха разпитани в общината. Показания дават и служители на общинската администрация. В същото време се изземва документация от общината.", "date": "2019.06.17", "title": "Кметът на община Костенец Радостин Радев (БСП) е задържан за подкуп"}
{"url": "http://epicenter.bg/article/Amerikanski-proizvoditeli-na-chipove-lobirat-za-oblekchavane-na-zabranata-na--quot-Huavey-quot-/185867/4/0", "text": "Водещи американски доставчици на микрочипове за \"Хуавей\" (Huawei), включително Qualcomm и Intel, подлагат на предпазлив натиск правителството на САЩ, в опит да облекчат забраната за продажби на техни компоненти на китайския технологичен гигант, въпреки че самата \"Хуавей\" избягва подобно правителствено лобиране, съобщава Ройтерс, цитирайки източници, запознати с въпроса. Новината съобщи БНР. Ръководители от най-големите производители на чипове от САЩ Intel и Xilinx Inc са присъствали в края на месец май на среща с Министерството на търговията, на която са обсъдили поставянето на \"Хуавей\" в т.нар. \"черен списък\", според един от източниците на Ройтерс.  Американските власти наложиха забрана на доставчиците от САЩ да продават техни компоненти (чипове) на \"Хуавей\" - най-голямата компания за телекомуникационно оборудване в света, без специално одобрение, поради това, което според правителството е въпрос на националната сигурност.  По-рано този месец действащият бюджетен шеф на Белия дом се опита да забави прилагането на забраната, съобщи \"Уолстрийт джърнъл\", твърдейки, че тежестта от това ще падне върху американски компании, които са работили с \"Хуавей\".  Източниците на Ройтерс посочват, че компанията Qualcomm също е поставила под натиск Министерството на търговията по този много важен въпрос.  Производителите на чипове твърдят, че продаваните от \"Хавей\" устройства като смартфони и компютърни сървъри използват обикновени достъпни части и е малко вероятно да представляват проблем за сигурността, както този по отношение на 5G мрежовото оборудване на китайската технологична фирма.  \"Това няма за цел да помогне на \"Хуавей\". Става дума за предотвратяване увреждането на американските компании\", посочи един от източниците на Ройтерс.  Така например, компанията Qualcomm желае да продължи да доставя чипове на \"Хуавей\" за обикновени устройства като телефони и смарт часовници.  Агенцията отбелязва, че през 2018-а година \"Хуавей\" е закупила компоненти за 70 млрд. долара, като около 11 млрд. долара от тези средства са отишли в американски технологични фирми, включително в Qualcomm, Intel и Micron Technology Inc.  Асоциацията на полупроводниковата индустрия (SIA), призна, че е организирала консултации с правителството на САЩ от името на тези фирми, за да им помогне да информират властите във Вашингтон за влиянието на забраната върху техния бизнес.", "date": "2019.06.17", "title": "Американски производители на чипове лобират за облекчаване на забраната на \"Хуавей\""}
{"url": "http://epicenter.bg/article/D-r-Kaloyan-Metodiev--Opozitsiyata-na-Ninova-kaza--hop--predi-da-e-skochila--I-se-prebi/185872/11/0", "text": "  - Да, ходът беше правилен. Тя разби мита, че няма задна скорост. Показа, че притежава и гъвкавост, която понякога е необходимо качество за управлението. Битката се състоя, но приключи мълниеносно, след като се видя, че огромната медийна и олигархична машина, която се активира през последните две седмици успя да се ретранслира в патетично политическо и най-вече кадрово представителство. Вътрешната опозиция каза „хоп“ преди да е скочила и закономерно се преби. Но трябва да е ясно, че те още не са приключени. Сега ще се опитат да действат на ниво Национален съвет, където ще атакуват и ще влязат ви задкулисни договорки и схеми.  Струва ми се, че този орган в момента е апандиситът на БСП.       - Като жажда за власт и зависимости. Не знам дали широката публика си дава сметка, но това беше изключително драматичен момент за българската политика и държава, а не толкова за БСП. Оттеглянето на Нинова би се превърнало в последния партиен ключодържател в джоба на Борисов и реално би оставило страната без опозиция, ерго - без коректив. Налагането на национално ниво на този модел щеше да опустоши демократичната партийна система. Реално, поне засега, имаме запазване на демократичните стандарти в държавата.   - Разбира се.   зависи колко са живителните сили и ресурсите на вътрешната опозиция за саботажни действия – за положителна политика нямат потенциал.   Нинова получи кредит на доверие, даде й се енергия. Тя успокои местните си структури да действат по посока на изборите, което може да доведе и до добри резултати.   не е тайна, че тя има поддръжници не само вляво, но и в десния спектър и в патриотичния, което е резервоар за промяна.   местният вот има силен мажоритарен елемент - кандидатите за кметове са локомотивите.     - Не. Има едно старо клише, което мисля че в случая е релевантно - това, което не я уби, я направи по-силна. Щетите останаха за тези, които дори не отрекоха, че са купени, натискаха делегати да гласуват, ползваха мутренски подходи след дванадесет години членство в Европейския съюз. Олигарсите прекалиха с намесата си в политиката и забравиха, че никой не може да е по-голям от държавата и обществото. Мисля, че в този сегмент трябва преоценка. Видя се, че в партийната ни и икономическа система има цивилизационен регрес.     - Не. Кризата с оставката й се оказа полезна. Видя се кой на какви позиции е, колко струва. Това са много хубави моменти в живота на всяка организация и кариерата на всеки лидер – виждат се ясно предателите, приятелите, страхливци и смелчаци… Цената е нерви и безсънни нощи, но си заслужава. Всички се осветиха за тези две седмици и показаха кой на какви позиции е. ", "date": "2019.06.17", "title": "Д-р Калоян Методиев: Опозицията на Нинова каза „хоп“ преди да е скочила. И се преби"}
{"url": "http://epicenter.bg/article/Tvorcheska-vecher-na-Anzhela-Dimcheva-v-Stolichna-biblioteka/185868/6/0", "text": "На 17 юни 2019 г. (понеделник) от 18:30 ч. в Литературния клуб на библиотеката ще се състои поредното събитие от инициативата на Столична библиотека и Българския П.Е.Н.-център за популяризиране на членовете на Центъра. Ще бъде представена поетесата, журналист и литературен критик Анжела Димчева, секретар и ковчежник на П.Е.Н. България, като за нея ще говори проф. д-р Кирил Топалов, ще се включи също председателят на Българския П.Е.Н.-център Здравка Евтимова, ще има и авторско четене. Накрая всеки от публиката ще може да се изкаже или да зададе въпрос на авторката.  Анжела Димчева e родена на 12 февруари 1963 г. в София. Пише и публикува от 1979 г., като първите ѝ публикации са в „Средношколско знаме” и „Родна реч”. Завършила е българска филология и английски език в СУ „Св. Климент Охридски“ (1987). Работила е като преводач, филолог, издател, редактор във в. „Словото днес“ (2008-2012), отговорен редактор на сп. „Световете“ (2011-2012). Докторант по наукознание в УниБИТ, член на Управителния съвет на фондация „Българско слово“. Председател на Общество на литературния кабинет „Димчо Дебелянов“ към Националния студентски дом. Член е на: СБП, СБЖ, Българския П.Е.Н.-център, Асоциацията на софийските писатели. Има над 1000 публикации в 30 издания. Автор на 7 книги: стихосбирките „Предспомен“ (1989), „Температура на духа“ (1996), „Сезони на душата“ (2009), „Сезони душi“ (Украйна, 2014), „Крехка суета“ (2013, 2016); „Игли в съня“ (Фрагменти, билингва, Украйна, 2017) и на сборника от статии „И критиката е любов“ (2013). Стиховете ѝ са преведени на английски, руски, украински, немски, италиански, испански, шведски, сръбски, полски, турски, гръцки, румънски, македонски и арабски език. Удостоена е с Първа награда „Свищовски лозници“ (2011), Втора награда „Биньо Иванов“ (2012), Златен медал „М. Ю. Лермонтов“ (2014, Москва), Специалната награда от ХХІІІ Международен конкурс за поезия в Триуджо (Италия, 2014), „Златно перо“ на СБЖ за публикациите във в. „Труд“ (2016), Наградата на Столичната библиотека за журналистика (2017), Втора награда „В полите на Витоша“ (2018). ", "date": "2019.06.17", "title": "Творческа вечер на Анжела Димчева в Столична библиотека"}
{"url": "http://epicenter.bg/article/Elektropodavaneto-v-golyama-chast-ot-Yuzhna-Amerika-e-vazstanoveno-sled-mashtabna-avariya/185855/7/0", "text": "Подаването на електроенергия в Аржентина, Парагвай и Уругвай е почти възстановено след като вчера голям срив в електроенергийната система остави за часове без ток десетки милиони хора в трите страни, предаде Асошиейтед прес, цитирана от БТА.   Снощи електроподаването бе възстановено до 90 процента в Аржентина, както и за повечето от 3-те милиона жители на на Уругвай.   Президентът на Аржентина Маурисио Макри каза, че сривът в електроподаването е безпрецедентен и причината за него остава неизвестна. \"Случаят няма прецедент и ще бъде щателно разследван\", каза Макри. Властите работят трескаво за възстановяване на електроенергията.   Бразилия, която е свързана с електроенергийната мрежа на Аржентина, остана почти незасегната от спирането на тока, посочва Ройтерс.  ", "date": "2019.06.17", "title": "Електроподаването в голяма част от Южна Америка е възстановено след мащабна авария"}
{"url": "http://epicenter.bg/article/Bob-Aram-zashtiti-Kubrat-Pulev--Dzheni-Sushi-se-darzheshe-kato-negova-priyatelka/185860/8/0", "text": "Промоутърът Боб Аръм не скри възмущението си от наказанието, което бе наложено на боксьора ни Кубрат Пулев за целувката, отправена от него към репортерката Дженифър Равало, известна като Джени Суши.  Легендата се смееше невярващо при обяснението си на ситуацията в интервю пред онлайн видео платформата iFL TV. Аръм каза, че случилото се с Пулев е \"лудост\" и \"тъпотия\". Той защити Кобрата, след което заяви, че може да понесе негативи за думите си, но не го е грижа, предава bTV.  \"Искам да ви разкажа една история, защото светът е полудял и това е случай на т.нар. \"политическа коректност\". Станахме промоутъри на българина Кубрат Пулев, който е един от основните претенденти (за титлите). Доведохме го тук и той започна тренировки в нашата зала. Едно момиче (Джени Суши, бел. ред.) дойде в залата и започна да фамилиарничи в добрия смисъл, те си правеха снимки, прегръщаха се\"  \"Някак си тя кандидатства за акредитация за двубоя му в Калифорния (срещу Богдан Дину, бел. ред.), но ние ѝ отказахме. После го направи отново, представяйки се, че работи в някакъв малък вестник в Лас Вегас, който никой не е чел. Преценихме, че е много упорита и заслужава акредитация\"  \"По време на лагера на Кубрат Пулев тя се държеше, горе-долу, като нещо като негова приятелка. След това по време на битката Пулев получава аркада, много драматично, но успява да нокаутира опонента си и да победи. Съблекалните са в края на арената, тази жена идва да интервюира Пулев... Тя го пита кога ще се бие за титла, защото вярва, че той ще победи Антъни Джошуа, който беше шампионът по това време. И той я прегърна и я целуна\"  \"Някак си това стана много популярно в интернет и някак си тази жена с адвокатката си подадоха жалба в комисията на Калифорния. Комисията на Калифорния реши да отнеме лиценза на този човек за шест месеца и му насрочи курс за обучение против сексуален тормоз! Не е ли това пълна лудост? Пълна лудост!\"  \"Не очаквам да има още усложнения, той трябва да каже правилните неща, не знам какво се очаква от него да каже. А има клипчета на тази жена (Джени Суши, бел.ред.) как танцува в скута на хора от екипа на Пулев след двубоя му! Луди ли са тези хора?!\"  \"И когато им ги показах и натъртих на тези клипчета пред комисията, те ми отговориха, че няма да толерират да обвинявам жена в непристойно поведение. Какво изобщо означава това?! Това било термин - \"slut shaming\", значи аз съм я наричал обидно и това извинявало поведението й...\", каза още Аръм.   Източник: Новини.бг", "date": "2019.06.17", "title": "Боб Аръм защити Кубрат Пулев: Джени Суши се държеше като негова приятелка"}
{"url": "http://epicenter.bg/article/Vlastno-po-kralski--Hari-skratsna-sas-zabi-na-Megan-i-aha-da-ya-razplache-pred-vsichki--Video-/185859/10/99", "text": "Принц Хари скръцна властно със зъби на леко разсеяната си съпруга Меган Маркъл, която едва се сдържа да не заплаче на балкона на Бъкингамския дворец на официална церемония миналата събота, пише \"Сън\", цитиран от Канал 3. Тя искаше да си бъбри с него, с което наруши кралския протокол за случая. И Хари, както подобава на кралска особа, веднага я изкомандва да се обърне за изпълнението на националния химн \"Бог да пази кралицата\".   Специалист по четене на устни разкри как принцът й просъскал \"Обърни се!\", докато тя обърна гръб на церемонията, разговаряйки с него. Леденото му изражение едва не докарало Меган до сълзи, според тълкувания в социалните мрежи на инцидента.", "date": "2019.06.17", "title": "Властно по кралски: Хари скръцна със зъби на Меган и аха да я разплаче пред всички (Видео)"}
{"url": "http://epicenter.bg/article/Novonaznacheniyat-kitayski-poslanik-Dun-Syaodzyun-opita-kokteyli--prigotveni-ot-balgarski-miksolozi/185909/9/0", "text": "Легендарната огнена напитка на Китай Маутай представи колекция пролет/лято – 2019 от мистериозни коктейли, създадени по авторски рецепти на специалистите от Номадбарман. Огромен интерес предизвикаха коктейлите с уасаби, които внесоха прохладна нотка в горещия юнски ден.   Зажадняли за приключения, които галят небцето, представители на няколко поколения се редиха на дълги опашки, за да се насладят на миксове от Маутай в компанията на прясно изцеден цитрусов фреш, захарен сироп и други тайни съставки. Една от първите опитали екзотичните коктейли бе завладяващата водеща на фестивала – Ива Дойчинова.   Истинска атракция предизвика Хасина Узунова, която изписваше китайски йероглифи, символизиращи щастие, чест, любов и късмет. ПР експертът Ива Екимова побърза да се възползва от уменията на Несина и избра символа за любов. От години Екимова няма мъж до себе си и се надява, че йероглифът, изографисан на дясната й ръка, най-накрая, ще привлече любов в живота й. Тя не се поколеба да опита и екзотичния Маутай коктейл Green Fire.   Гости и посетители вдигнаха наздравици, според стара китайска традиция с шот от трите вида Маутай, предлагани на родния пазар – Moutai Yingbin – бленд от дестилати с над една година отлежаване, Moutai Prince – над 3 години отлежаване,  и Kweichow Moutai – над пет години отлежаване в ръчно изработени глинени съдове.   На огнената напитка се наслади и бившата телевизионна водеща и реалити звезда Албена Вулева, която не крие увлечението си по екзотиката на изтока.   Веднага след официалното откриване на Фестивала, новоназначеният китайскипосланик Дун Сяодзюн посети представителния павилион на дипломатическата напика на  Китай, Маутай. За традициите в наздравицата с Маутай, производството в едноименната област, както и за дългогодишните търговски и културни отношения между България и Китай, той разговаря с представителя на бранда в България – Влад Гицоайка   Специалистите откриват над 1200 различни аромати в Маутай, сред които много тропически и екзотични плодове, цитруси, ананас, аромат на круши, сливи, праскови, кайсии, типичен соев и „умами“ вкус, аромат на ядки, черен шоколад и горчиви билки. Традиционното китайско байджу, произведено от сорго, е напитката, която вълнува и вдъхновява миксолозите и топ барманите по цял свят за богато разнообразие от интересни и оригинални коктейли.   Експертите наричат Маутай \"абсолютен модификатор на вкусове и аромати\". Дори 5-10 мл от напитката придават невероятни нови усещания към класически коктейли и безкрайни възможности за нови съчетания. Маутай, България е традиционен участник във Фестивала „Магията на Изтока“, който събира на едно място култура, изкуство, бит и традиции на 15 държави от Азия в столичния парк „Борисова градина“.  С богата програма от театрални, музикални, танцови и кулинарни изпълнения, бойни демонстрации и традиционни игри и умения, събитието е и в подкрепа на деца и семейства в риск от раздяла, кауза на фондация „За нашите деца” партньор в благотворителната акция на фестивала за втора поредна година.", "date": "2019.06.17", "title": "Новоназначеният китайски посланик Дун Сяодзюн опита коктейли, приготвени от български миксолози"}
{"url": "http://epicenter.bg/article/Dni-na-kitayskata-kultura-i-turizam--Krasiv-Kitay---Zhivopisna-Dzhadzyan/185861/10/0", "text": "  В продължение    столичани и гостите им ще могат да се запознаят с традиционното и съвременно китайско изкуство и култура, и по-специално - с част от заблежителностите на провинция Джъдзян.   . в сградата на Китайския културен център ще бъде дадено     Посетителите ще могат да се насладят на творби от Музея на провинция Джъдзян. Изложбата разкрива хилядолетната история и необятната дълбочина на китайската култура, като представя експонати от културата Лянджу от зората на цивилизацията; китайската цитра изобразителното изкуство и калиграфията, реплики на културни реликви, произведения от коприна, порцелан и керамика, които отразяват изтънчения живот на юг от р. Яндзъ.    На   ще бъде представен спектакъл на най-известния  под надслов -  . Прочутите не само в Китай, но и по цял свят танцьори ще покажат пред публиката, чрез танците си, няколко  теми: „ ще бъде подредена във  на Театър Азарян /НДК/, по същото време. Така, посетителите ще могат да се запознаят и с най-привлекателните места за туризъм в китайската провинция.   По време на Дните на китайската култура,в периода    ще бъдат организирани и  :  . Курсовете ще се проведат в сградата на Китайския културен център в София,  бул. „Г.С.Раковски” 77 и ще бъдат водени от китайски лектори. Повече информация може да се получи в Китайския културен център, или на тел. 0888 296459.  ", "date": "2019.06.17", "title": "Дни на китайската култура и туризъм: Красив Китай - Живописна Джъдзян"}
{"url": "http://epicenter.bg/article/Pravoslavnata-tsarkva-pochita-Sveti-Duh/185845/2/0", "text": "Православната църква отбелязва днес Свети Дух.   Празникът се отбелязва в понеделник след Петдесетница, когато на петдесетия ден от Господното възкресение Дух Свети слязъл над апостолите във вид на огнени езици и ги обдарил с благодатните дарове. Празникът се нарича Петдесетница, защото отбелязвали петдесет дни след юдейската Пасха.   В понеделник след Петдесетница църквата прославя Светата Животворна Троица - Бог-Отец, Бог-Син, Бог-Дух Свети, които имат равно достойнство. Светите отци казват, че Светият Дух не е създаден от Отца, не е сътворен, не е роден, но произлиза от Него. Тази Божествена тайна Православната църква не се решава да подложи на разсъждение, защото смята, че Господ открива на човека само толкова, колкото му е необходимо за неговото спасение и много тайни остават за нас зад непроницаема завеса. Светият Дух обогатява човека с духовни дарове и плодове духовни, украсява човека и с многообразни добродетели, прави го дърво добро, плодоносно, създаващо добри плодове (Мат. 7:17). Плодовете на Духа, по думите на апостол Павел, са: любов, радост, мир, дълготърпение, благост, милост, милосърдие, вярност, кротост, себеобуздание (Гал. 5:22-23).    Според представите на християнската вяра Свети Дух дава живот на тварите и освещава човешките души и тела. Той се изобразява като гълъб в църковните изображения.   В народните поверия се казва, че от този ден започва т.нар Русалска седмица, когато нечистите и зли сили излизат сред хората. Затова се провеждат различни обреди с цел да бъдат омилостивени и прогонени. Домовете трябва да бъдат украсени с цветя, пелин и орехова шума, за да се осигури плодородие, здраве и семейно благополучие през лятото, а злото да стои надалеч. Пелинът и ореховата шума трябва да се оставят до края на седмицата, за да се предпазим от болести през лятото. Вярва се, че който се разболее през тази седмица, трудно ще оздравее.   Жените през този ден не трябва да перат или предат. Забранено е и спането на открито, за да запазим здравето си през летните месеци.  ", "date": "2019.06.17", "title": "Православната църква почита Свети Дух"}
{"url": "http://epicenter.bg/article/Angel-Dzhambazki--Mezhdu-Ohrid-i-Cherno-more-zhivee-edin-narod---balgarskiyat-/185850/2/0", "text": "\"Гоце Делчев е роден в българско семейство, пише писма на свои приятели \"какво да правим, като сме българи\", кой е професорът Драги, да нарича Гоце Делчев какъв е. Проф. Драги Георгиев от Македония може да каже, че земята не е кръгла. Това е потомък на предатели, все едно четем писанията на комунисти\". Това каза зам.-председателят на ВМРО и евродепутат Ангел Джамбазки в предаването \"Тази сутрин\" по БТВ. Той коментира македонския отказ да се признае Гоце Делчев за български революционер.  \"Не може да променяш историята и не е професорът Драги или коминтерновските му учители, който да казва кой е Гоце Делчев. Получаването на датата на ЕС не означава, че са влезли в ЕС, има преговори, отваряне на глави\", припомни Джамбазки.  Той призова да се промени начина, по който се разглежда историята. \"До 1944 г. самосъзнанието на населението в Македония е българско. След това започва формирането на македонската нация, към настоящия момент в Северна Македония живее огромна маса хора с българско самосъзнание, историята ще бъде защитена, няма македонска нация преди 1944 г. \", каза Джамбазки.   \"След 10 години вероятно няма да преговаряме с професора Драги, а с професор с албанска фамилия\", предупреди евродепутатът от ВМРО. \"Между Охрид и Черно море живее един народ и това е българският народ\", категоричен бе Джамбазки. И изтъкна, че затова българският интерес е на тази територия да няма граници. По отношение на пакет \"Мобилност\" той каза, че днес започват консултации с държавните институции и транспортния бранш. \"Идеята е да се лобира пред европейските институции и спедиторите и посредниците в ЕС. Никой не им беше обяснил, че техните цени в Западна Европа ще се повишат, когато ги няма източноевропейските превозвачи\", обясни Джамбазки.  Евродепутатът от ВМРО отказа да обсъжда темата за лидера на \"Атака\" Волен Сидеров и дали ще го съди. Той съобщи, че не се е чувал и виждал с Волен Сидеров, тъй като \"нямало какво да обсъжда заедно с него\". След евроизборите Сидеров многократно се изказа рязко по отношение на резултатите, получени от коалиционния им партньор в \"Обединени патриоти\" - били съмнителни. \"Моят приятелски съвет е да се обърне, да потърси причините за резултатите, които е получил към своята партия и защо не е получил подкрепата, която имат другите. Коалицията \"Обединени патриоти\" ще просъществува дотогава, докато някой я напусне. Управлението не е самоцел, а отговорност\", каза още Ангел Джамбазки. ", "date": "2019.06.17", "title": "Ангел Джамбазки: Между Охрид и Черно море живее един народ – българският!"}
{"url": "http://epicenter.bg/article/Prof--Mihail-Konstantinov--Mashinnoto-glasuvane-tryabva-da-bade-premahnato/185851/2/0", "text": "В Европа от 40 държави машинното гласуване го няма никъде. Ако беше толкова хубаво, щеше да го има поне на едно място. Това каза в сутрешния блок на Нова телевизия математикът проф. Михаил Константинов.  Опитът, който имаме от 26 май с машинното гласуване, е трагичен. Имаше проблем с 40% от машините, отбеляза той.  На европейските избори теглото на един мандат е 115 000 гласа, а при местните цената понякога е няколко десетки гласа и разминаванията между преброяването на традиционното и машинното гласуване може да окаже голямо влияние, предупреди проф. Константинов.  Той призива политиците да се предприемат радикални мерки и машинното гласуване да бъде премахнато. ", "date": "2019.06.17", "title": "Проф. Михаил Константинов: Машинното гласуване трябва да бъде премахнато"}
{"url": "http://epicenter.bg/article/Prof--Rachev--Sledvashtata-sedmitsa-po-moreto-se-ochakvat-tropichni-noshti/185852/2/0", "text": "Следващата седмица по морето се очакват тропични нощи. Минималните температури ще са над 20 градуса. В края на седмицата пък ще има и тропични дни с максимални температури над 35 градуса. Такава прогноза направи в сутрешния блок на Нова телевизия климатологът проф. Георги Рачев.  Той допълни, че в Бургас максималните температури до края на месеца ще са между 27 и 30 градуса. Минималните температури ще са над 24. Такава ще е и температурата на водата.  Лятото е най-дългият сезон в България. По някои показатели лятото е настъпило още през май. На 23 юни ще превалява в София и Западна България. Това е типично време за юни, коментира проф. Рачев.  По думите му през юли ще има повече валежи в Западна България от нормалното. В източната част по-малко. По-хладно ще е в Северна България. Очаквам лято с нормални и по-високи от нормалните температури, като над Западна България валежите ще бъдат повече, обясни още климатологът.  От 2000 година насам не сме имали студено лято, заяви още той и допълни, че времето все още е много влажно. Именно за това посъветва възрастните хора да си стоят вкъщи в часовете от 13 до 18 часа. ", "date": "2019.06.17", "title": "Проф. Рачев: Следващата седмица по морето се очакват тропични нощи"}
{"url": "http://epicenter.bg/article/Borisov-i-Mariya-Gabriel-obsazhdat-izgrazhdaneto-na-superkompyutar-u-nas/185853/2/0", "text": "Премиерът Бойко Борисов ще се срещне днес с европейския комисар по цифровата икономика и цифрово общество Мария Габриел и с ръководителя на Генерална дирекция „Свързаност“ към Европейската комисия (ЕК) Роберто Виола. Това съобщава правителствената информационна служба.   Основна тема на предстоящия им разговор в Министерския съвет ще бъде инициативата на Европейската комисия за изграждане на центрове за свръхбързи изчисления в Европейския съюз (ЕС). България ще бъде една от осемте държави, в които ще заработи европейски суперкомпютър на световно равнище. Премиерът Борисов даде категоричната си подкрепа за този процес още в началната му фаза, когато в рамките на българското председателство на Съвета на ЕС беше организирана международна конференция за дигиталното бъдеще на Европа през април миналата година. Министър-председателят приветства решението на ЕК да вложи 840 млн. евро в развитието на тази важна сфера и е категоричен, че България има сериозен потенциал да бъде регионален лидер в областта на суперкомпютрите.   Освен в България, центровете за европейски суперкомпютри, ще бъдат разположени в Чехия, Финландия, Италия, Люксембург, Португалия, Словения и Испания. Инициативата е давана като добър пример за сътрудничество между страните в ЕС, който стимулира иновациите и засилва конкурентоспособността. Осемте центъра ще работят в подкрепа на европейските научни работници, промишлеността и бизнеса и ще разработват нови приложения в редица области - от създаването на лекарства и нови материали до борбата с изменението на околната среда.", "date": "2019.06.17", "title": "Борисов и Мария Габриел обсъждат изграждането на суперкомпютър у нас"}
{"url": "http://epicenter.bg/article/Desantchitsi-uchastvat-v-mashtabno-uchenie-na-letishte--Cheshnegirovo-/185854/2/0", "text": "Т ренировка на въздушен десант ще бъде направена през нощта на понеделник срещу вторник в района на летище „Чешнегирово“ - Садовско, предаде БНР.   Това е част от учение, ръководено от Командването на Сухопътните сили на САЩ в Европа на територията на България, Хърватия и Румъния.   Участват 5600 военни от осем страни-членки на НАТО, като близо 1500 са парашутисти.   Отбрана на летище Чешнегирово ще бъде тренирана от военни от 42-ри механизиран батальон на Тунджанската механизирана бригада в Стара Загора.   База Безмер ще осигури авиационната поддръжка и даване на средствата за Противовъздушната отбрана, ръководството на полетите ще се осъществява от летище Пловдив, а аварийно-спасителното и логистично осигуряване е поверено на американската страна. ", "date": "2019.06.17", "title": "Десантчици участват в мащабно учение на летище „Чешнегирово“"}
{"url": "http://epicenter.bg/article/Rumen-Radev-shte-udostoi-s-orden--quot-Stara-planina-quot--poslanika-na-Germaniya-Herbert-Salber/185862/2/0", "text": "Президентът Румен Радев ще удостои с орден \"Стара планина\" първа степен посланика на Федерална република Германия Херберт Салбер от 14.30 часа на \"Дондуков\" 2.  Това съобщиха от прессекретариата на държавния плава.  Отличието се връчва за изключителни заслуги за укрепването и развитието на българо-германските отношения.  От 15.30 часа президентът ще проведе среща с председателя на парламента на Грузия Иракли Кобахидзе.", "date": "2019.06.17", "title": "Румен Радев ще удостои с орден \"Стара планина\" посланика на Германия Херберт Салбер"}
{"url": "http://epicenter.bg/article/Ot-dnes-se-priemat-dokumenti-za-klasirane-na-kandidat-studentite-v-SU--quot-Sv--Kliment-Ohridski-quot-/185866/2/0", "text": "От днес започва приемът на документи за класиране на кандидат-студентите за учебната 2019/2020 г. в Софийския университет \"Св. Климент Охридски\". Желаещите да участват в класирането, трябва да се регистрират на адрес online.uni-sofia.bg до 17:30 ч. на 29 юни.  При регистрацията всеки кандидат-студент създава свой профил, в който освен личните данни подрежда в желания ред специалностите, в които иска да бъде класиран. Всички кандидати заплащат такса от 30.00 лева за участие в класирането.  И тази година Софийският университет дава възможност за прием на документи в офисите по набиране на кандидат-студенти в 30 града в страната, това може да стане до 28 юни.  Във връзка със защитата на личните данни, Софийският университет прекрати практиката на обявяване на класирането на хартия със списъци на сградата на Факултета по химия и фармация. Кандидатите се информират в електронната система на Софийския университет.  Първото класиране ще бъде обявено на 9 юли. ", "date": "2019.06.17", "title": "От днес се приемат документи за класиране на кандидат-студентите в СУ \"Св. Климент Охридски\""}
{"url": "http://epicenter.bg/article/Dragomir-Stoynev--Ninova-vze-pravilno-reshenie-s-otteglyaneto-na-ostavkata/185869/2/0", "text": "\"Корнелия Нинова взе правилно решение като обяви, че оттегля оставката си и конгресът на БСП даде своя вот на доверие към нея и към реформата, която тече вътре в партията\", каза в предаването „Преди всички“ по програма \"Хоризонт\" депутатът Драгомир Стойнев - член на Изпълнителното бюро на БСП:  “Корнелия Нинова е принципен човек, също така е и емоционална и е нормално, когато има загуба, човек да подаде оставка. Ако не бяха местните избори, оставка щеше да има, сигурен съм. Корнелия Нинова преглътна своето его, съобрази се с мненията на членовете на конгреса, съобрази се със структурите, които от цялата страна призоваваха Нинова да не подава оставка, и е съвсем нормално тя да промени своето мнение“.  ГЕРБ отказаха поканата на парламентарната група на БСП за разговори за предстоящите промени на размера на годишната държавна субсидия за партиите, каза Драгомир Стойнев и подчерта, че БСП е „за“ намаляване на субсидията:  “Относно субсидията ние сме за нейното намаляване, но тя да не пречи за нормалното функциониране на партията. Ние във вторник ще имаме среща с “Обединени патриоти“ и Движението за права и свободи. Ако идеята е политическите партии да бъдат напазарувани от българските олигарси, ние от БСП сме категорично против. Затова ние ще предложим вариант, който да води към намаляване на партийната субсидия, но също така да не се задушава нормалната работа на политическите сили и те да запазят своята независимост“. ", "date": "2019.06.17", "title": "Драгомир Стойнев: Нинова взе правилно решение с оттеглянето на оставката"}
{"url": "http://epicenter.bg/article/Borisov--Superkompyutarat-dava-ogromna-vazmozhnost-za-avtomobilnite-proizvoditeli-i-meditsinata-u-nas/185871/2/0", "text": "Суперкомпютърът ще даде огромна възможност за автомобилните производители, медицината и строителния бранш в България. Това каза министър-председателят Бойко Борисов след среща с еврокомисаря по цифровата икономика и общество Мария Габриел и с ръководителя на ГД „Свързаност“ към ЕК Роберто Виола, предаде репортер на Агенция „Фокус“.   „Благодаря, че Европа и ЕС се замислиха, че в следващите месеци технологичната революция ще бъде огромна“, заяви Борисов.   „Ще вложим милиони евро заедно с ЕК. Ние даваме на хората, занимаващите се с инвестиции, работно място, което ще работи 24 часа в денонощието. Надали извън сферата на тясно профилираните специалисти някой може да си представи, че тези машини правят 4 млрд. операции в секунда. Нашето съзнание просто надали може да си го представи. Това дава огромна възможност за автомобилните производители в България, защото всеки един детайл може да бъде тестван с милиони вариации на това, което може да му се случи.   Мостовете на магистралите и сградите също ще се тестват как биха реагирали, изобщо целият строителен бранш. Да не говорим и за сферата на медицината – особено за ваксините. Огромни възможности. Така че ще дадем работно място на всеки, които има желание“, обясни Борисов.   Той посочи, че в цяла Източна Европа няма такива машини. „Това извежда България в съвсем нова роля в сферата на иновациите и новите технологии. Всяко нещо да може да бъде тествано по всякакъв начин. Така че от наша страна ще бъде направено това – сградата, разположението в технопарка“, каза още премиерът. ", "date": "2019.06.17", "title": "Борисов: Суперкомпютърът дава огромна възможност за автомобилните производители и медицината у нас"}
{"url": "http://epicenter.bg/article/Ninova--Vchera-ne-stavashe-duma-za-glavata-na-edin-predsedatel--a-za-sadbata-na-edna-partiya-/185874/2/0", "text": "Благодаря на всички честни, искрени и безкористни социалисти за позицията по отношение на случващото се в БСП. Вчера не ставаше дума за главата на един председател, ставаше дума за съдбата на една партия, за морала в нея и за почтеността в политиката.   Това написа лидерът на БСП Корнелия Нинова в социалната мрежа \"Фейсбук\". \"Вашият морал и почтеност победиха парите и задкулисието. Има в България една партия, за която идеите са по-силни от сребърниците. Върнахте ми надеждата, че с вас можем да направим промяната в България. Продължаваме заедно. Приемете моето уважение, социалисти\", заявява Корнелия Нинова.  ", "date": "2019.06.17", "title": "Нинова: Вчера не ставаше дума за главата на един председател, а за съдбата на една партия!"}
{"url": "http://epicenter.bg/article/Mariya-Gabriel--Sas-superkompyutara-Balgariya-pravi-krachka-napred--za-da-bade-sred-liderite-v-Evropa/185875/2/0", "text": "Със суперкомпютъра България прави крачка напред да бъде сред лидерите в Европа. Това каза европейският комисар по цифровата икономика и общество Мария Габриел след среща при премиера Бойко Борисов с ръководителя на ГД „Свързаност“ към ЕК Роберто Виола, предаде Агенция „Фокус“.   „Благодаря на премиера Бойко Борисов за подкрепата още в началото на един процес, който днес прави решителна крачка напред – България да бъде една от осемте страни в Европа, в която ще бъде разположен суперкомпютър. Ние заявихме, че искаме да си върнем лидерството в тази сфера“, заяви Мария Габриел. Тя обясни, че Европа има инвестиция от 1 млрд. евро, с които ще си върне лидерството и да бъде сред първите три супер сили в света.   „Темата за суперкомпютрите е пример как по време на Българското председателство се задават темите от дневния ред на ЕС. Суперкомпютрите са в полза на децата ни за лечение, в полза за привличане на инвестиции в автомобилостроенето, те са и сигурност“, посочи еврокомисарят. „Така че днес правим крачка напред България да бъде сред лидерите в Европа, суперкомпютърът да бъде още един инструмент за инвестиции“, посочи тя.   България ще даде 12 млн. евро за суперкомпютъра, той трябва да е готов до 2020 г., каза още европейският комисар по цифровата икономика и общество Мария Габриел.   „Общата инвестиция за суперкомпютъра е 1 млрд. евро. от тях 486 млн. евро са от Европейската комисия, а останалите са от държавите-членки и частните партньори“, обясни Мария Габриел.   По отношение на проекта за България тя уточни, че е на стойност 18 млн. евро, като 12 млн. евро от тях са от България, а 6 млн. евро – от ЕК. „Срокът е до края на 2020 г. – дотогава средствата трябва да бъдат вече оперативни и действащи. Нещо повече, в следващия програмен период на ЕК с новата програма „Цифрова Европа“ специално за суперкомпютрите има отделени 2,7 млрд. евро. Тези средства ще бъдат включени в по-нататъшното развитие. Защото веднъж създадена и работеща, машината вече става европейска и европейските средства ще бъдат част от тези, които ще се използват за България“, обясни тя.   Компютърът, който ще бъде изграден в България, е толкова мощен, колкото компютъра в НАСА. Това каза ръководителят на Генерална дирекция „Свързаност“ към Европейската комисия (ЕК) Роберто Виола.   „Компютърът, който ще бъде изграден в България, е толкова мощен, колкото компютъра в НАСА. Това ще бъде най-мощният супер компютър – ще бъде сред първите 10 в Европа и сред първите 50 в света“, заяви Виола.   Той посочи, че има три основни сфери на приложение. „Хората ще имат по-добро разбиране за редица болести като рака. На второ място е околната среда“, обясни той и посочи още, това ще е най-голямата мрежа в Европа.   Виола заяви, че чрез суперкомпютъра ще могат да се предвижда торнадо, както и земетресения. Той благодари на България за голямата инвестиция, която ще направи. ", "date": "2019.06.17", "title": "Мария Габриел: Със суперкомпютъра България прави крачка напред, за да бъде сред лидерите в Европа"}
{"url": "http://epicenter.bg/article/Tsveta-Karayancheva--Gruziya-e-klyuchov-vanshnopoliticheski-partnyor-na-Balgariya/185878/2/0", "text": "Грузия е ключов външнополитически партньор на България. Това каза председателят на парламента Цвета Караянчева след среща с грузинския си колега Иракли Кобахидзе, предаде Агенция „Фокус“.   \"По време на срещата обсъдихме отличните си отношения и сме удовлетворени от интензивния диалог на най-високо ниво. Точно преди година подписахме споразумение за сътрудничество, с което беше изразено нашето желание за съвместни срещи между председателите на двата парламента, представителите на отделните комисии и групите за приятелство“, припомни Караянчева. „За укрепване на институционалните способности и за помощ на Грузия за нейната евроатлантическа и европейска интеграция“, добави тя.   „Изразяваме пълна подкрепа за суверенитета и териториалната цялост на Република Грузия и поздравяваме грузинския народ за избора му да включи в Конституцията си желание за европейска интеграция и членство в НАТО“, изтъкна председателят на парламента.   „Грузия е ключов външнополитически партньор на България, както в Черноморския регион, така и в Южен Кавказ, така и в Източното партньорство“, уточни Караянчева.   „България приветства задълбоченото сътрудничество в инфраструктурната свързаност между Европа и Азия“, заяви тя.   Според нея това ще доведе до укрепване на стабилността и икономическото благосъстоянието между двете страни. „Грузия е стратегически партньор на ЕС по отношение на повишаване на сигурността на енергийните доставки и диверсификацията“, добави Караянчева.   „Развитието на Южния газов коридор и разширяването му в Южен Кавказ и на територията на Грузия са много важни за доставката на Каспийски и енергийни ресурси за Западна Европа“, поясни председателят на НС.   Тя отбеляза, че по време на срещата с грузинския си колега са разговаряли за икономическото сътрудничество между двете страни, сътрудничество в областта на образованието и културата. „Надявам се, че сътрудничеството между двата парламента ще доведе до по-нататъшно развитие на отношенията между двете държави и за благосъстоянието на двата народа,“ допълни Цвета Караянчева.      Изключително мотивирани сме да използваме целия потенциал между Грузия и България за развитие на народите ни, каза председателят на парламента на Грузия Иракли Кобахидзе.   „За мен е изключително удоволствие, че сме тук и водим ползотворни дискусии за развитието на отношенията между нашите два парламента и народи. От името на грузинската парламентарна делегация искам да благодаря на председателя на парламента на България за отличната среща, която проведохме“, поясни той.   „Целта на визитата е да задълбочи и да продължи да се развива сътрудничеството между парламентите и народите на България и Грузия“, добави той.   „Приятелството между нашите два народа, две държави, има дълготрайни традиции. Ние носим отговорност за това да продължим да развиваме и да задълбочаваме това сътрудничество“, посочи председателят на грузинския парламент.   Той благодари на страната ни за подкрепата по отношение на суверенитета на Грузия и нейната териториална цялост. „Много сме благодарни за подкрепата, която получаваме от България във връзка с нашия стремеж за присъединяване към ЕС и НАТО“, добави той.   По думите му европейската и евроатлантическата интеграция са цели на Грузия.   „Интерпарламентарното сътрудничество е един изключително важен аспект между двете държави“, изтъкна Кобахидзе.   „България е горда с членството си в ЕС и НАТО и ние очакваме да споделим опита и помощта от това членство\", добави той. Според него подкрепата на България за присъединяване на Грузия към ЕС и НАТО ще благоприятства регионалния мир и благоденствие. „По време на срещата споменахме, че има много неизползван потенциал в отношенията между двете държави в много и различни области. Ние сме изключително мотивирани да използваме този потенциал, особено в контекста на Черноморския регион“, поясни Иракли Кобихадзе.   „Ние заедно можем да служим като мост между Запада и Изтока, между Европа и Азия. Трябва да се използва потенциална на този мост. Това ще доведе до повече просперитет и по-голяма динамика в между нашите граждани“, допълни той.   Според него близостта между двата народа, произтичаща от общата православна култура, трябва да се цени и да се използва като основа за засилване и подобряване на отношенията.", "date": "2019.06.17", "title": "Цвета Караянчева: Грузия е ключов външнополитически партньор на България"}
{"url": "http://epicenter.bg/article/-quot-Bogatstvata-na-momaka-quot--na-Georgi-Rusafov-se-padna-na-maturata-za-7-klas/185885/2/0", "text": "Произведението за преразказ, което се падна на 7 клас тази година, е приказката \"Богатствата на момъка\" от Георги Русафов, съобщи БНТ.  Над 61 000 ученици се явиха на изпита по български език и литература след 7-и клас. В 7.00 часа тази сутрин в Министерството на образованието беше изтеглен вариант номер 1 на изпита.  Миналата година задачата беше преразказ на \"Седем хайдути и едно магаре\" от Бранислав Нушич.  Продължителността на изпита беше 2 часа и половина. ", "date": "2019.06.17", "title": "\"Богатствата на момъка\" на Георги Русафов се падна на матурата за 7 клас"}
{"url": "http://epicenter.bg/article/Fandakova--Razshirenieto-na-Parva-angliyska-gimnaziya-i-112-OU-tryabva-da-zavarshi-do-kraya-na-avgust/185887/2/0", "text": " Разширението на сградата на Първа английска гимназия и 112 ОУ трябва да завърши до края на август. Това каза пред журналисти кметът на София Йорданка Фандъкова, която инспектира разширението на Първа английска гимназия и 112 ОУ, предаде репортер на Агенция „Фокус“.   „Нашите усилия са насочени към подобряване условията в училищата и детските градини. За мен това е най-голямата грижа за децата и за семейството, а пък няма нищо по-важно от това, да работим за тях“, заяви Фандъкова. Тя припомни, че последната учебна година е започнала с нов корпус на Първа английска гимназия и 112 Основно училище.   „Две училища в една сграда, които дълго време отказваха да се преместят, защото мястото им е хубаво, затова взехме решение да разширим тяхната сграда. Заедно с миналогодишния корпус и това, което в момента се изгражда, правим 22 нови учебни зали и втори физкултурен салон, който е цяла спортна зала, за да може децата от двете училища да спортуват и то при чудесни условия. Има съблекални, топли води – навремето, когато бях в училище, не можехме да си мечтаем за такова нещо. А сега това се случва и не само тук“, посочи Фандъкова.   Тя уточни, че в момента се строят 10 нови училищни сгради, като 5 от тях са с физкултурни салони. „Започнахме работа и по изоставения преди много години басейн на 30-о училище в София, който беше абсолютна развалина. Започнахме с кмета на район „Възраждане“ да възстановяваме, като там ще има и басейн, и спортен салон. Така че „София – спортна столица на Европа“ си дава своето отражение. Заявихме, че ще работим усилено и активно и го правим“, каза още Йорданка Фандъкова.  Във връзка с разширението на Първа английска гимназия и 112 ОУ кметът на София уточни, че строителите са поели ангажимент, че ще успеят тази година да завършат всичко. „Поеха ангажимента до края на август да завършат с всички строителни дейности. Междувременно кметът прави процедурата за оборудването. Надявам се да няма обжалване, за да може още следващата учебна година ще може да се ползват тези нови корпуси и по този начин да смятаме, че за Първа английска гимназия и за 112 ОУ въпросът е решен – със спортните бази и с ангажимента им да преминават постепенно на една смяна на обучение“, заяви Фандъкова. Тя посочи, че стойността за този етап на проекта заедно с оборудването е около 4 млн. лв. „Заедно с двата периода за предишния период, смятайте, че само за 3-4 години сме инвестирали 6 млн. лв.“, обясни столичният кмет.  ", "date": "2019.06.17", "title": "Фандъкова: Разширението на Първа английска гимназия и 112 ОУ трябва да завърши до края на август"}
{"url": "http://epicenter.bg/article/Simeon-II-vrachi-Natsionalnite-mladezhki-nagradi-za-blagorodstvo-i-doblest-za-2019-g-/185888/2/0", "text": "Цар Симеон II връчи Националните младежки награди за благородство и доблест за 2019 г. Това съобщиха от пресофиса на Симеон II.   \"На тържествената церемония в парка “Врана” присъстваха Н.В. Цар Симеон II, който беше домакин и патрон на събитието, учредителите на наградата – Запрян Ванчев, директор на Фондация „Фехтовална академия Васил Етрополски“, Йордан Динев от фондация „Българска памет – братя Диневи“, Офелия Кънева, Янко Кръндаров и Васил Етрополски, който беше и водещ на церемонията\", се казва в съобщението. Националната младежка награда беше създадена през 2017 г., за да отличи благородството, проявено от деца и млади хора на възраст до 20 години. Тя е ежегодна. За номинирането на лауреатите се правят допитвания до местната и централната власт, общественици, социално ангажирани представители на бизнеса, медии. Лауреатите на наградата за 2019 г. бяха избрани при голяма конкуренция. През м. май са номинирани повече от сто деца от цялата страна. Предложенията дойдоха от общини, областни управи, училища и неправителствени организации. Номинираните впечатляват с делата си. Те дават нов живот на рицарските ценности и имат дързостта да бъдат различни. Организират детски фестивали, благотворителни кампании и базари, грижат се за деца и възрастни, помагат на връстници от социални центрове, автори са на театрални и куклени постановки, на исторически възстановки. Те са милосърдни, добри, честни, с гражданска отговорност и доблест, и макар че са деца, са вдъхновяващ пример за всички. Комисията по избор на лауреатите реши да отличи: Сезин Хасан от Джебел, Кристина Толева от Сливен, Анна Накова и Симона Кюкчиева от Ракитово, Никол Парапанова от Сандански и присъди групова награда за град Казанлък, който предложи за наградата 23 деца от различни училища и неправителствени организации. В изказването си при връчването на наградите Симеон заяви: “Много ме радва вашето усещане за справедливост в обществото. В един материален свят, да правиш добро, трябва да се цени още повече. Имате моята пълна подкрепа и моето огромно възхищение за това! Откровено казано, ме заредихте с енергия, виждайки че съществуват много добри хора и България във ваше лице има бъдещето, което заслужава!”. Пред журналисти от Нова ТВ, която е медиен партньор на събитието, Царят заяви: “Трябва да кажа, че като бивш фехтовач, ми доставя голямо удоволствие да подкрепя и да помогна на такива добри и благородни инициативи. Тези младежи, които помагат, това е чудесно и нещо, с което може всеки да се гордее и се надявам, че като пример ще се намерят много хора, които да ги последват”. Преди връчването на наградата, за трета година младите фехтовачи от “Фехтовална академия Васил Етрополски“, показаха уменията си на фехтовалната пътека. Турнирът “Млади таланти” се проведе в чест на рождения ден на Н.В. Цар Симеон II и демонстрира, че децата тренират усилено и са верни на рицарските ценности. Връчването на Националните младежки награди тази година съвпадна и с 10-годишнината от основаването на “Национална академия Васил Етрополски”. Г-н Етрополски подари на Цар Симеон специално изработената за носителите на наградата стъклена статуетка и юбилейна значка на академията. На свой ред Негово Величество поздрави всички присъстващи фехтовачи с юбилея и им връчи купа с неговия личен герб и девиз “Верност и постоянство”.  ", "date": "2019.06.17", "title": "Симеон II връчи Националните младежки награди за благородство и доблест за 2019 г."}
{"url": "http://epicenter.bg/article/Sedmoklasnitsite-se-yavyavat-na-matura-po-balgarski-ezik-i-literatura/185843/2/0", "text": "Днес ще се проведе националното външно оценяване по български език и литература след седми клас. Денят е неучебен в цялата страна, а изпитът започва в 9 часа и е с продължителност 150 минути. В 7.00 часа в Министерството на образованието беше изтеглен вариант номер 1 за матурата.  Учениците трябва да носят черен химикал, служебна бележка, документ за самоличност или бележник. Изпитният материал на всеки седмокласник ще съдържа уникален баркод. Учениците ще полагат изпита в училищата, в които учат.  Забранение по време на външното оценяване са мобилните устройства и справочниците. Изпитът се състои от два модула, като уцениците ще могат да излизат от класните стаи слд първия. Резултатите ще станат ясни до 27 юни.  И 17-и, и 19-и юни ще бъдат неучебни дни за всички училища заради провеждането на матурите за седмокласниците, съобщиха от министерството на образованието и науката. В сряда ще се проведе изпитът по математика, а на 21 юни ще бъде изпитът по чужд език, който се заявява по желание. ", "date": "2019.06.17", "title": "Седмокласниците се явяват на матура по български език и литература"}
{"url": "http://epicenter.bg/article/Slantseto-napicha--do-34-gradusa-dnes-/185844/2/0", "text": "Днес ще е слънчево, но около и следобед ще се развива купеста и купесто-дъждовна облачност. На много места в Западна и Централна България ще има краткотрайни валежи и гръмотевици. Има условия и за градушка.  Ще духа слаб, в източните райони до умерен североизточен вятър.  Горещо с максимални температури между 29 и 34, в София - около 29 градуса, съобщават от НИМХ, цитирани от БТА. ", "date": "2019.06.17", "title": "Слънцето напича, до 34 градуса днес!"}
{"url": "http://epicenter.bg/article/Vesela-Lecheva--/185848/2/0", "text": "Охладиха се страстите след вчерашния конгрес. Това беше един своеобразен вот на доверие към политиката, която води новото ръководство на БСП в лицето на Корнелия Нинова. Това каза депутатът от БСП Весела Лечева в ефира на предаването „Здравей, България” по Нова телевизия.   \"На вчерашния конгрес се чу гласът на организациите, на низовите структури на БСП, на общинските и областните организации. Чу се призивът им Нинова да оттегли оставката си, че резултатите и линията на партията е крачки напред, макар и трудно извървян, че за тези 3,5 години не спечелихме последните избори, но и не изгубихме и позиции и за тези 3,5 години можем да отчетем победа на президентските избори, удвоени мандати на парламентарната група, още един мандат в групата на Европейските социалисти. Това са крачки все напред”, обясни Лечева. „Низовите организации, симпатизантите и членовете на БСП се отнасят с респект към проявения морален, отговорен, достоен и честен подход, включително с подаването на оставката, но те одобряват нейната линия на поведение и политиката, която води и заявиха, че в крайна сметка не е нужно да подава оставка, имаме и по-важни цели, предстоят и местни избори. В крайна сметка тя получи едно огромно доверие от членовете и симпатизантите”, добави Лечева.   \"Подходът с подаването на оставката беше достоен и честен. Организациите на БСП оцениха този подход, но казаха, че в момента не е нужно Нинова да подава оставка. Тя получи едно огромно доверие от членовете и симпатизантите на БСП. Донякъде подаването на оставка беше емоционален жест за поемане на политическа отговорност след загубените избори. Никъде в разговорите с организациите обаче нямаше искане за подаване на оставка. Тези резултати са една много добра основа за местните избори. Очертаха се основните линии защо загубихме – огромният медиен и финансов ресурс, който беше изправен срещу нас\", каза Лечева.  По думите ѝ част от вътрешната опозиция в БСП е искала \"да се прегърне с властта\", а след това да осребри свалянето на Нинова от лидерския пост.   \"Това много ясно се виждаше в някои членове на Националния съвет на БСП. Имаше опити за създаване на напрежение в партията, каквото в организациите нямаше. Те искаха да обърнат дебата, да го опошлят и да инспирират криза. Гласуването показа, че Нинова има една огромна подкрепа, а малка част от партията има други позиции - това е бившият елит на партията\", каза още Весела Лечева. ", "date": "2019.06.17", "title": "Весела Лечева: Противниците на Нинова в БСП искаха прегръдка с властта"}
{"url": "http://epicenter.bg/article/Stoyan-Mirchev--Kongresat-beshe-ozdravitelen--vlizame-edinni-v-kampaniya-za-mestni-izbori/185849/2/0", "text": "Вчерашният конгрес беше оздравителен за БСП, тъй като имаше напрежение в Националния съвет на партията. Напрежението беше потушено. От тук нататък предстои най-важната задача да се мобилизираме и да се явим по-силни, здрави и единни на предстоящите местни избори. Това каза в студиото на Сутрешния блок на БНТ Стоян Мирчев – член на Националния съвет на БСП, депутат от ПГ на БСП за България. Според Мирчев решенията в партията се взимат по един демократичен начин, но е имало колеги - 4-5, които са критикували действията на партията. Точно вчера на конгреса се изчистиха тези недоразумения между нас, каза той. Стоян Мирчев: \"Госпожа Нинова искаше да подаде оставка както е нормално в една демократична, цивилизована държава. След една загуба лидерът поема по един или друг начин отговорността. За съжаление от страна на някои наши колеги, това беше използвано, за да се уредят вътрешни различия между тях и сегашното ръководство. Но партията много единно реагира. От почти всички организации в страната се получиха призиви тази оставка да бъде оттеглена, защото най-малкото сега не е моментът. Буквално ние вече влизаме в кампания за местните избори. Структурите трябва да започнат да избират своите представители за изборите октомври месец и не е в момента най-подходящата ситуация, в която партията може да се занимава вътре в себе си. \" Мирчев е убеден, че решението да оттегли оставката на Нинова и е коствало много, тъй като това до някаква степен ще удари имиджово и самата нея. Тя преглътна всичко това и пое много по-голяма отговорност като оттегли оставката, каза Мирчев.   По думите му моралният акт е бил поет и от председателя на предизборния щаб Георги Свиленски, който си подаде оставката. Той пое цялата отговорност и назова грешките в кампанията за евроизборите, каза Мирчев.   Стоян Мирчев: \"Борисов има интерес в БСП нещата да не се случват, да има проблеми и напрежение. Но за негово най-голямо нещастие, БСП след вчерашния конгрес излезе единна, цяла.\" ", "date": "2019.06.17", "title": "Стоян Мирчев: Конгресът беше оздравителен, влизаме единни в кампания за местни избори"}
{"url": "http://epicenter.bg/article/Rumen-Radev-shte-otkrie-15-oto-izdanie-na-Petropavlovskiya-sabor-na-narodnoto-tvorchestvo-kray-Lyaskovets/185889/2/0", "text": "Президентът Румен Радев ще открие 15-ото издание на Петропавловския събор на народното творчество „Хоро се вие край манастира“ край Лясковец. Това съобщи кметът на Община Лясковец д-р Ивелина Гецова, предаде репортер на Радио „Фокус“ – Велико Търново.   Откриването е на 22 юни от 11.30 часа. По традиция съборът ще започне с изпълнение на песента „Хоро се вие покрай манастира“. Гост изпълнител е народният певец Здравко Мандаджиев с танцово шоу „Кабири“ с ръководител Боян Алексиев. Д-р Ивелина Гецова припомни, че още през 1993 година общините Велико Търново, Горна Оряховица и Лясковец са поставили началото на Петропавловския събор на народното творчество с участието на фолклорни колективи от всички етнографски области на България. Националният събор се провежда на всеки 2 години в навечерието на Петровден в околностите на манастира „Св. св. Петър и Павел”, намиращ се над град Лясковец и има характер на всенародни игри и надпявания. „Повече от две десетилетия съборът заема значимо място в духовния живот на хората от региона. Хилядите участници и зрители, както и присъствието на най-добрите фолклорни специалисти от България му определиха името на „Малката Копривщица“, посочи д-р Гецова. Тя допълни, че Петропавловският събор има запазен знак, изработен от художника Марчо Караджов, присъстващ на флага и рекламните материали. Съборът е форум на международно сътрудничество и сцена , на която са се изявявали гост-изпълнители от Унгария, Гърция, Италия, Дания, Сърбия, Словакия, Черна гора, Полша, Грузия, Молдова, Румъния, Tурция и др. Гостували са най-популярните народни изпълнители като Илия Аргиров, оркестър „Хоро“, Калинка Згурова, Христина Лютова, Любка Рондова, Иван Дяков, Николай Славеев, Росица Пейчева, Николина Чакардъкова и други.  ", "date": "2019.06.17", "title": "Румен Радев ще открие 15-ото издание на Петропавловския събор на народното творчество край Лясковец"}
{"url": "http://epicenter.bg/article/GERB-ne-se-otzovaha-na-pokana-na-BSP-za-sreshta-za-subsidiite/185893/2/0", "text": "Първата инициирана среща на БСП за намаляване на държавната субсидия на партиите от 11 на 1 лев. се провали, след като ГЕРБ не се отзоваха на поканата на социалистите за разговори в парламента за предстоящите промени на размера на субсидиите.  Още в петък от ГЕРБ изпратиха позиция до медиите, в която посочиха, че не смятат за нужно провеждането на допълнителна среща по темата и настояха, че твърдо подкрепят решението на правителството за намаляване на партийната субсидия на 1 лев за действително получен глас.  Утре БСП е поканила на срещи ДПС и „Обединени патриоти“. Засега няма официална информация дали и тези поканени политически сили ще се отзоват за участие в подобни разговори.  По-рано днес пред „Хоризонт“ Драгомир Стойнев от БСП потвърди за разговорите и коментира, че левицата подкрепя намаляване на партийните субсидии без обаче това да пречи на нормалното функциониране на партиите.", "date": "2019.06.17", "title": "ГЕРБ не се отзоваха на покана на БСП за среща за субсидиите"}
{"url": "http://epicenter.bg/article/Legendarnata-yaponska-gradina-na-Sakura-bar---Garden-posreshtna-lyatoto-sas-zvezdno-parti-/185864/10/0", "text": "Под звуците на изтънчен джаз над 150 отбрани гости се забавляваха до полунощ в приказния Sakura bar & Garden в хотел Marinela Sofia.   Домакините посрещнаха звездните гости и делегации от посолствата на Куба и Индонезия с екзотичен кетеринг и богат избор от летни коктейли и селектирани питиета от Better Half Garage Wines и Gin Bulldog и Rum Brugal.   Дипломатическото присъствие на събитието бяха представители на посолството на Япония в България, посланикът на Индонезия в България Астари Расжид и посланикът на Куба в България Каридат Ямира Куето Милиан, заедно със своите делегати от #PrensaLatina на 6-ия Световен конгрес на прес-агенциите, проведен в София.    Телевизионната водеща Мариана Векилска, Жени Калканджиева, журналистите Магдалена Гигова, Пепа Попова-Кънева, Ася Георгиева, Борис Ангелов, една от най-красивите представителки на Мис България Габриела Василева, бизнесдамата Мария Бонева, професор Любомир Стойков, бодибилдинг шампионът Слави Горанчовски, адвокат Биляна Тончева, топ коафьорът Борислав Сапунджиев - Урсула, популярният хирург и носител на отличието “Trendsetter of the year” Панче Димитриев както и актрисите Стефания Колева и Лилия Марвиля се насладиха на живата музика и впечатляващите вокали на Вирджиния и Мели - две от най-обичаните и ярки участнички в хитовия телевизионен формат X-factor.     За бляскавата визия на изпълнителките се бе погрижила модна къща Princess Fashion by Sonia & Silvana.    Със стратегическата си локация в сърцето на София, “японската градина” е единствена и неповторима на целия Балкански полуостров. Тя е създадена по модела на 400 годишната японска градина на Hotel New Otani в Токио. На 24 май 1979г., преди точно 40 години, е прерязана лентата бележеща откриването на „Витоша-Ню Отани“ - хотелът, символ на топлите българо-японски връзки, емблема на услуги от най-висок клас и доказателство как под един покрив могат да спят Хелмут Кол и Али Агджа, император Акихито и Карлос Чакала, Енио Мориконе, Орнела Мути и десетки холивудски знаменитости и световни дипломати.   Официален фотограф на събитието : ХАЙЛАЙФ", "date": "2019.06.17", "title": "Стефания Колев и Лилия Маравиля на звездно парти в японската градина на Sakura bar & Garden "}
{"url": "http://epicenter.bg/article/Prints-Hari-s-nov-kadar-na-Archi-za-Denya-na-bashtata/185865/10/100", "text": "Принц Хари и съпругата му Меган, херцогинята на Съсекс, публикуваха нова снимка на едномесечния си син Арчи по случай Деня на бащата.   , пише кралската двойка на официалния си акаунт в Инстаграм.   Черно-бялата снимка на Арчи го показва как държи, както изглежда, лявата ръка на Хари, на която се забелязва венчалната халка на принца, предаде ДПА.   На официалния акаунт в Туитър на принц Уилям, по-големия брат на Хари, има две нови снимки по случай Деня на бащата.   Дворецът Кенсингтън разпространи снимка как Уилям, който следващата седмица ще отбележи 37-ия си рожден ден, играе на люлката с малкия си син, едногодишния принц Луи.   Втората снимка показва Уилям да се отдалечава от хеликоптер, облечен с пилотска униформа и придружен от баща си принц Чарлз.   На официалния акаунт на принц Чарлз в Туитър пък е качена снимка, на която са тримата с Уилям и Хари, всички във военни униформи.   Източник: Дир.бг", "date": "2019.06.17", "title": "Принц Хари с нов кадър на Арчи за Деня на бащата (Галерия)"}
{"url": "http://epicenter.bg/article/-quot-Nikoy-ne-se-zheni-za-aktrisa-quot--kazal-dyadoto-na-prints-Hari-predi-svatbata-mu-Megan-Markal/185870/10/99", "text": "  Тази забележка бе цитирана от Софи Майн-Коутс, бивш писател в списание \"Tatler“ и дъщеря на пенсиониран частен банкер в статия за вестник \"Сънди Таймс“. Тя обаче не разкрива допълнителни подробности за това кога и по този повод принц Филип е изразил загрижеността си, че \"човек излиза с актриси, не се жени за тях”.   Смята се, че принц Хари и дядо му имат много силна връзка. Принц Филип дори се появи на една от първите снимки на бебето Арчи, заедно с Кралицата и Дория Рагланд, 62-годишната майка на Меган.  каза Маркъл.   По-рано беше съобщено, че принц Уилям също е бил притеснен от скоростта, с която се развива връзката на брат му. Според някои информации той дори попитал Хари:  . Приближени до кралското семейство пък заявиха за вестник \"Сън“, че различни членове на британската кралска фамилия са изразили загриженост, но .   Бъкингамският дворец отказва да коментира цитираната забележка на принц Филип.   Източник: Канал 3", "date": "2019.06.17", "title": "Принц Филип към внука си Хари: Човек излиза с актриси, не се жени за тях "}
{"url": "http://epicenter.bg/article/Viktoriya-Bekam-obleche-roklya-kato-na-Megan--Snimki-/185884/10/84", "text": "За сватбата на футболиста Серхио Рамос, Виктория Бекъм се спря на рокля, почти идентична с тази на Меган Маркъл. \r\n \r\n Пристигайки на събитието със съпруга си Дейвид Бекъм, който е бивш съотборник на звездата на Реал Мадрид, Виктория беше облечена с тоалет на собствената си марка дрехи. Изборът ѝ развълнува английската медия по две причини. Първата е, че бившата певица от \"Spice Girls\" пренебрегна етикета, който гласи, че гостите на сватбата трябва да избягват белия цвят в облеклото си. Втората - че тоалетът вече е обличан от съпругата на принц Хари.   Херцогинята на Съсекс носеше кремавата рокля с принт на верижки и обшита с камъни през март - само два месеца преди да роди сина си Арчи. Тогава тя присъстваше на службата в Уестминстърското абатство. За да завърши визията си, Меган бе избрала палто и шапка в същия цвят, докато британската дизайнерка предпочете слънчеви очила и ярки розови обувки на висок ток.   Преди по-малко от година, пред Harper's Bazaar Маркъл обяви, че въпреки приятелството си с Виктория Бекъм, ще изключи моделите ѝ от гардероба си. Като причина посочи, че колкото и да харесва дрехите ѝ, те стоят по-добре на закачалка, отколкото върху нея.   Скоро след това обаче тя наруши думите си и по време на годишната коледна разходка на кралското семейство до църковните служби, Меган облече тъмносиня рокля с марката \"Victoria Beckham Limited\", която комбинира с подходящо палто.   Източник: Дир.бг", "date": "2019.06.17", "title": "Виктория Бекъм облече рокля като на Меган (Снимки)"}
{"url": "http://epicenter.bg/article/Makeup-bg---kozmetika-i-parfyumi-ot-nay-izvestnite-marki-v-sveta/185897/10/84", "text": "Проучванията показват, че козметиката играе важна роля за всеки човек, особено при жените. Дамите се чувстват много по-уверени и спокойни, когато са добре подготвени и изглеждат привлекателни. Поради активния ритъм на живот и липсата на време, често е трудно да се прекарат няколко часа в обикаляне на магазините. За щастие това вече не е и необходимо. Сега имате цялата козметика на един клик разстояние, благодарение на  . Онлайн магазинът е на българския пазар вече от година и се превърна в любим на потребителите. Ще намерите широка гама от козметични продукти, парфюми, аксесоари и др. Trussardi, Carolina Herrera, Kenzo, Moschino, Bvlgari или Givenchy ви предлагат стотици аромати, от сладки и класически до луксозни и плодово-флорални. За грима едни от най-добрите ви помощници ще бъдат Pupa, Max Factor, Mary Kay, L'Òreal Paris, Bourjois, Dior. За да сте не само красиви, но и добре поддържани, заложете на добрия подбор от кремове, маски, серуми, шампоани и балсами от сериите на Kerastase, Lancome, Clinique, Organic Shop, Kallos. Те очакват своето място на вашата тоалетка. За най-малките също е помислено - има цял раздел защитни кремове, масла, мокри кърпички, шампоани без сълзи - всичко за грижата за най-важните членове на семейството. Мъжката половина ще открие безкрайно много парфюми и всичко необходимо за съвършения външен вид, благодарение на Gillette, Adidas, Paco Rabanne, Calvin Klein, Tom Ford и много други. Едно от основните предимства на  е качествената доставка до всеки край на България. Така вашата козметика идва директно до дома ви. Ако пък поръчката ви надвишава 49 лева, доставката е напълно безплатна. Тъй като оценява доверието на своите клиенти, онлайн магазинът работи само с официалните представители на марките от най-големите световни търговски мрежи. Тук ще намерите само козметика, сертифицирана по европейското законодателство. Освен това, магазинът разполага със собствена система за контрол, която осигурява най-добрите продукти. MakeUp - заедно правим света по-красив!  ", "date": "2019.06.17", "title": "Makeup.bg - козметика и парфюми от най-известните марки в света"}
{"url": "http://epicenter.bg/article/Megan-Markal-s-nominatsiya-za-Mezhdunarodna-modna-ikona/185908/10/100", "text": "  37-годишната актриса, която вече е член на британското кралско семейство и миналия месец роди първия си син от съпруга си принц Хари, е сред номинираните за престижните отличия, които ще бъдат връчени на церемония на 18 септември, която ще се състои в хотел \"Савой” в Лондон.   Сред претендентите за наградата са още Наоми Кембъл, Риана, Вивиън Уестууд, Ким Кардашиан, Виктория Бекъм, Дженифър Лопес и Приянка Чопра. Новосъздадените награди ще отличат постиженията на вече доказали се и на нови модни марки, на дизайнери, модели, производители и инфлуенсъри. Последна дума ще има публиката, която трябва да определи победителите в съответните категории.  ", "date": "2019.06.17", "title": "Меган Маркъл с номинация за Международна модна икона"}
{"url": "http://epicenter.bg/article/Roni-Romero--vokalistat-na-Rainbow---v-predstoyashtiya-peti-album-na-d-r-Milen-Vrabevski-/185918/10/0", "text": "С успешни концерти във Варна и Русе приключи първата част от националното турне на Intelligent Music Project & Vrabevski Super Band, чието начало бе дадено на 12 май в София. 300 души във Варна и близо 200 в Русе станаха част от ексклузивната премиера на 4-тия студиен албум на д-р Врабевски “Sorcery Inside” с музикален копродуцент Simon Phillips (Toto).   Турнето ще продължи наесен, когато звездната формация ще гостува в още градове в страната. Дати и локации за концертите ще станат ясни съвсем скоро.   По време на първата част от турнето феновете на рока в София (12.05.), Варна (14.05) и Русе(15.05) имаха шанса да чуят на живо 12-те нови песни от албума “Sorcery Inside” в блестящото изпълнение на едни от най-добрите български музиканти – Стоян Янкулов - Стунджи (барабани и перкусии), Бисер Иванов (китара), Боби Косатката (вокали), Иво Стефанов (клавири), Ивайло Звездомиров (бас), Славин Славчев (вокали), Лина Никол (вокали), Самуел Ефтимов (пиано). “Sorcery Inside” е четвъртият албум на д-р Милен Врабевски и неговият лейбъл Intelligent Music.   За пореден път в този изцяло български музикален проект се включват легендарни музиканти като Simon Phillips (Toto), Carl Sentance (Nazareth), Richard Grisman (River Hounds), John Payne (ex-Asia) и Joseph Williams (Toto).   Световноизвестният барабанист и автор на музика Simon Phillips участва в записите не само на барабаните, но и като музикален копродуцент, заедно с д-р Врабевски и Иво Стефанов. Групата на Simon Phillips, сформирана от него в Лос Анджелис веднага след поканата за участие в проекта, оставя своя почерк в парчетата от целия албум. Записите са направени през есента на 2018 г. в Brotheryn Studios в Калифорния от Simon Phillips и Ernest Tibbs (барабани и перкусии), Jesse Siebenberg (китари, вокали) и Dave Palmer (клавири).   По време на концертите авторът и продуцент д-р Милен Врабевски съобщи, че в началото на 2020 година в България идват и световните звезди, които са част от Intelligent Music Project IV за подготовката на европейско турне. Само след ден в София пристига и гласовитият Ronnie Romero, който е вокалист на легендарната група Rainbow. Той ще бъде новото попълнение в 5-ия студиен албум на Intelligent Music Project – “Life Motion”.", "date": "2019.06.17", "title": "Рони Ромеро, вокалистът на Rainbow –  в предстоящия пети албум на д-р Милен Врабевски  "}
{"url": "http://epicenter.bg/article/Grisho--Tryabva-da-prodalzha-v-tozi-duh-i-rezultatite-shte-se-varnat/185877/8/0", "text": "Най-добрият български тенисист Григор Димитров даде интервю за официалния сайт на Асоциацията на професионалните тенис играчи (ATP) преди началото на участието си в традиционния турнир в „Куинс Клъб”, съобщава Гонг.бг   28-годишният хасковлия вече години наред стартира сезона си на трева именно в Лондон, където дори стана шампион през 2014 година. 45-ият в света българин не скри, че се вълнува от поредното участие в „Куинс Клъб”, и изрази надежди за добро представяне. В първи кръг Димитров не беше сред поставените и това му отреди мач срещу №8 в основната схема Феликс Оже-Алиасим (Канада).   „Пожелавам си – предвид последните няколко месеца – отново да мога да кажа, че се връщам към формата, която търсех. Вълнувам се. Всеки път, когато сезонът на трева наближи, е вълнуващо. Пристигнах тук малко по-рано с цел да се подготвя. Ще карам мач за мач, ще опитам да играя добър тенис. Във физическо отношение се чувствам по-добре, затова ще опитам да използвам това като преимущество”, коментира Димитров.   „Участвам в \"Куинс Клъб\", откакто се помня, откакто станах професионален тенисист. Винаги идват много хора тук, атмосферата е страхотна. Това е да играеш на тревен корт – опитваше да извлечеш максимума всеки ден. Времето през последните дни беше малко тежко, но всяка минута, която успях да прекарам на корта, означава много за мен.”   „Абсолютно имах нужда от мачове като тези срещу Марин Чилич и Станислас Вавринка на „Ролан Гарос”. Особено от този срещу Марин – излязох да играя, знаейки че вече имах доста часове на корта зад гърба си. Всъщност бях малко уморен, защото преди това не бях играл чак толкова много мачове. Тренирах много, да, но това беше различно – трябваше да натисна в двубой срещу толкова качествен играч. Да спечеля значеше много за мен. Срещу Стан имах доста възможности, но просто нещата не се развиха по мой вкус. Трябва да продължа с преследването на резултатите и те ще се върнат.”   „Познавам се със Щепанек от известно време и имах нужда от нещо неортодоксално в сравнение с това, към което бях свикнал. Просто исках отново да яхна коня, образно казано. Исках да се върна към корените си, към това, на което съм способен и в което съм добър. С Радек просто бяхме на една вълна и скоро започнахме да работим по елементи, които, надявам се, че ще можем да вкараме в мачовете”, завърши Димитров.", "date": "2019.06.17", "title": "Гришо: Трябва да продължа в този дух и резултатите ще се върнат"}
{"url": "http://epicenter.bg/article/Boris-Dzhonsan-obeshtava-da-slozhi-kray-na--quot-digitalnoto-razdelenie-quot--do-2025-g-/185856/7/0", "text": "Борис Джонсън, който е с най-големи шансове да заеме мястото на Тереза Мей като лидер на Консервативната партия и премиер на Великобритания, обеща днес да \"сложи край на дигиталното разделение\" с осигуряване на оптичен широколентов интернет за всички до 2025 г., предаде Ройтерс и БТА.   След като бе критикуван, че отказа да участва снощи в телевизионните дебати между претендентите за поста на Тереза Мей, Джонсън написа в авторската си колонка във в. \"Телеграф\", че ще ускори изграждането на оптична мрежа за широколентов интернет.   \"Правителството току що определи цел за сто процента широколентов оптичен интернет - до 2033 година! Това е смехотворна липса на амбиция\", написа Джонсън. \"Нека кажем сбогом на подхода \"маняна\" (утре на испански) на Обединеното кралство към широколентовия интернет и да го осигурим за всички до 2025 година\", предлага Джонсън. ", "date": "2019.06.17", "title": "Борис Джонсън обещава да сложи край на \"дигиталното разделение\" до 2025 г."}
{"url": "http://epicenter.bg/article/Rumanets-ot-partiyata-na-Angela-Merkel-pobedi-kandidat-za-kmet-na-Alternativa-za-Germaniya/185858/7/0", "text": "Християндемократическият съюз (ХДС) на германския канцлер Ангела Меркел спечели втория тур на изборите за кмет в град Гьорлиц, побеждавайки \"Алтернатива за Германия\" (АзГ), предаде АП, цитирана от Новини.бг.  Резултатите от гласуването в Гьорлиц се смятат за показателни за предстоящите на 1 септември провинциални избори в Саксония и Бранденбург. Кандидат на ХДС беше 51-годишният Октавиан Урсу, имигрант от Румъния, дошъл в Германия през 1990 година. Той спечели 55,1 на сто от гласовете. Кандидатът на АзГ Себастиан Випел, който имаше преднина на първия тур, получава 44,9 на сто.  През последните години Гьорлиц е любимо място за снимане на филми, включително големи продукции като \"Гранд хотел \"Будапеща\" и \"Гадни копилета\". Актьори, режисьори и други кинодейци, които са снимали в града, подписаха писмо, призоваващо жителите да не се поддават на омразата и враждебността, разногласието и изключването. \"Алтернатива за Германия\" осъди писмото като нежелан съвет отвън.  \"Това не беше вот \"за\" Урсу, а по-скоро вот срещу кандидата на АзГ, срещу мен\", заяви Випел. \"ХДС трябваше да разчита на подкрепата на много групи, включително на крайнолевите екстремисти, без които нямаше да успеят. Гледайки напред към провинциалните избори в Саксония, имаме добри позиции\", коментира той.  Урсу от своя страна заяви, че победата му показва, че повечето жители на Гьорлиц подкрепят идеята градът да остане отворен за чужденци.  ", "date": "2019.06.17", "title": "Румънец от партията на Ангела Меркел победи кандидат за кмет на Алтернатива за Германия"}
{"url": "http://epicenter.bg/article/Shtrahe-se-otkazva-ot-mandat-v-Evropeyskiya-parlament/185881/7/0", "text": "Бившият австрийски вицеканцлер и бивш шеф на Австрийската партия на свободата Хайнц-Кристиан Щрахе съобщи, че няма да приеме мандат в Европейския парламент. В съобщение за печата тази сутрин той заявява своето решение и подчертава, че то е лично.  Щрахе допуска възможността да се върне в политиката, но след като бъдат изяснени причините около скандалното видео от Ибиса, което стана причина да напусне всички политически и партийни постове. Бившият партиен шеф подчертава стремежа си за цялостно и безкомпромисно изясняване на случая и заявява намерението си да се бори за реабилитация.  Щрахе благодари на онези 45 000 избиратели, които дадоха своя преферентен глас за него на изборите за Европейски парламент няколко дни след като стана известна аферата от Ибиса и му осигуриха пряк мандат в Европейския парламент. ", "date": "2019.06.17", "title": "Щрахе се отказва от мандат в Европейския парламент"}
{"url": "http://epicenter.bg/article/Frantsisk-poseti-edin-ot-gradovete--zasegnati-ot-zemetreseniyata-v-Italiya--SNIMKI-/185886/7/0", "text": "Папа Франциск смени традиционната бяла шапчица с предпазна каска. Главата на католическата църква посети Камерино - един от градовете в Централна Италия, засегнати тежко от земетресенията през 2016-а година, предаде Нова телевизия.   Франциск се помоли пред статуята на Дева Мария в църквата на града. Но за да влезе в повредената сграда и за него важеше правилото да е с предпазна каска. Папата се срещна с хора, загубили близки или останали без дом заради природните бедствия.   Близо 300 души загинаха при два мощни труса през август и октомври 2016-а година. ", "date": "2019.06.17", "title": "Папа Франциск посети един от градовете, засегнати от земетресенията в Италия (СНИМКИ)"}
{"url": "http://epicenter.bg/article/Skopie-shte-poiska-ekstraditsiyata-na-Gruevski-ot-Ungariya-kato-organizator-na--karvaviya-chetvartak-/185890/7/0", "text": "Югозападната ни съседка ще поиска от Унгария да екстрадира бившия премиер и беглец от македонското правосъдието Никола Груевски заради събитията от 27 април 2017 г. в парламента в Скопие, останали в историята като „кървавия четвъртък“, предава електронната медия A1 On. Министърът на правосъдието Рената Дескоска увери, че всички необходими документи са вече подготвени и предстои изпращането им на унгарските власти. „Цялото досие за 27 април на Прокуратурата и съда дойде миналата седмица. Тези дни ще бъдат изпратени в Будапеща\", поясни Дескоска.    ", "date": "2019.06.17", "title": "Скопие ще поиска екстрадицията на Груевски от Унгария като организатор на „кървавия четвъртък“"}
{"url": "http://epicenter.bg/article/Feysbuk-shte-predstavi-planovete-si-za-sobstvena-kriptovaluta/185894/7/0", "text": "Фейсбук във вторник ще представи плановете си да пусне собствена криптовалута. Най-голямата социална мрежа в света ще оповести детайли от сътрудничеството си с няколко компании, включително \"Виза\", \"Мастъркард\", \"ПейПал\" и \"Юбер\" за създаването на консорциума \"Либра\", в който всяка от участващите фирми ще инвестира по 10 милиона долара.   Консорциумът ще се управлява от самостоятелен мениджърски екип, като целта е да се изгради доверие сред потребителите във виртуалната валута, която ще бъде конвертируема включително в долари и евро. Според започнати Фейсбук вече е потърсил благословията на американското финансов министерство и на Централната банка на Великобритания.    Източник: Канал 3", "date": "2019.06.17", "title": "Фейсбук ще представи плановете си за собствена криптовалута"}
{"url": "http://epicenter.bg/article/Poparata-e-sred-nay-ekzotichnite-zakuski-v-sveta-spored-CNN/185899/7/0", "text": "В статия за кулинария Каси Барбър слага попарата в компанията на тунизийската супа от леблебия, украинските сирники, японския омлет тамагояки и етиопското дженфо.   Освен нас, и швейцарците похапват полезна каша – с овес, плодове и ядки. В Мароко утринната трапеза включва багрир - тънки палачинки от грис на дупчици, в Турция – питки със сусам. В Германия е задължително да има вурст – братвурст, вайсвурст, лебервурт. \"Попарат се познава не само в България, но и в Македония и Сърбия. У нас си го правим със сухия хляб, като два дни го оставяме да престои. След това му слагаме прясно мляко, масло и потапяме хляба, когато млякото е завряло\", обясни шеф Иван Манчев в ефира на Нова Телевизия за начина, по който се приготвя екзотичната българска закуска. И отбеляза, че е много важно хлябът да бъде попарен, а накрая да сложим захарта.", "date": "2019.06.17", "title": "Попарата е сред най-екзотичните закуски в света според CNN"}
{"url": "http://epicenter.bg/article/Zoran-Zaev-ochakva-Skopie-da-zapochne-pregovori-za-prisaedinyavane-kam-ES-oshte-tazi-godina/185902/7/0", "text": "В интервю за германското икономическо издание Das Handelsblatt, цитирано от \"Фокус\", министър-председателят на югозападната ни съседка Зоран Заев сподели, че очаква позитивни резултати по въпроса за започването на преговори за македонското членство в Общността от министерската среща на страните от Европейския съюз, която ще се състои във вторник в Брюксел. „Очаквам позитивни и ясни заключения, които заявяват, че можем да започнем преговорите за присъединяване тази година, по този начин ще осигурим допълнителна мотивация за процеса на реформи в Северна Македония“, подчерта Заев. На въпрос кой според него е най-положителният сценарий за македонското членство, премиерът на страната отговори: „2025 или 2030 в ЕС. Не знам. Въпросът е кога ще бъдем готови и кога Европа ще бъде готова за нас. И двете страни са важни. И пътят, защото реформите са от полза за страната“.  Коментирайки ситуация, в която решението за преговорите към ЕС не бъде взето бързо, Заев отбеляза: „Перспективата на ЕС е мотивацията за нас. Не искаме да станем член на ЕС бързо. Но ние се нуждаем от преговорите за членство в ЕС, за да предприемем следващите стъпки. Всички работим заедно - правителство, опозиция, профсъюзи, търговска камара и неправителствени организации в името на постигането на общата цел. Европа ни обеща: ако изпълните ангажиментите, ЕС също ще изпълни своите. Това обещание е много важно за нас“.   ", "date": "2019.06.17", "title": "Зоран Заев очаква Скопие да започне преговори за присъединяване към ЕС още тази година"}
{"url": "http://epicenter.bg/article/Zapochva-lyatnata-zanimalnya-v-Detskiya-tsentar-na-Stolichna-biblioteka/185879/6/0", "text": "  За четвърта поредна година Детският център на Столична библиотека организира   четири пъти седмично – вторник, сряда, четвъртък и събота   Заниманията ще се провеждат всеки вторник, сряда и четвъртък от   ч., а в събота от   ч. децата ще могат да се включат и в Арт ателие с художника Христо Кърджилов.   В програмата са предвидени литературни четения, арт работилници, интерактивни игри, прожекции на анимационни филми и програмиране.   Всяка седмица малчуганите ще се срещат с разнообразни персонажи, приказни герои, творчеството на популярни детски автори и новите технологии, като целта е да се запознаят с богатия фонд на Детския център и да се провокира любопитството им към литературата и четенето.   18.06.2019 – Театър и игри с тема „Книга за джунглата” 19.06.2019 – Четене на предпочитани произведения, настолни игри 20.06.2019 – Забавно програмиране с роботчетата Финч 25.06.2019 – СТЕМ игри за запознаване с науката и технологиите 26.06.2019 – Кино ден с любими детски филми 27.06.2019 – Уъркшоп по личностно развитие. Чрез ролеви игри, дискусии, презентации и проектипомагаме на децата да изградят различни социални умения.   Занималнята е подходяща за деца от  . За групи е необходимо предварително записване на тел. 02/80 15 972 или на e-mail:    През юни и юли Детският център ще продължи да работи с обичайното работно време.    ", "date": "2019.06.17", "title": "Започва лятната занималня в Детския център на Столична библиотека"}
{"url": "http://epicenter.bg/article/Dashteryata-na-poetesata-Margarita-Petkova-zagubi-bitkata-s-raka/185891/6/0", "text": "Дъщерята на поетесата Маргарита Петкова - Надежда Огойска загуби битката с рака. Това съобщи опечалената майка в профила си във Facebook.    Надежда е починала на 9 юни, а опелото е било на 14 юни.  Надежда се бори от 3 години с онкологично заболяване. Битката започва през юни 2016 г. Тогава тя чува страшната диагноза рак. Започва лечение в Лондон, успешна операция, химиотерапия, но в един миг всичко се обърква. Появяват се разсейки в други органи на тялото й. През лятото на 2018 г. тя претърпява операция в истанбулска клиника, при която са отстранили туморите в черния й дроб. След интервенцията, лечението на Надежда продължи, но без резултат.    \"Аз не искам никой никога да узнава това. Благодаря на шепата приятели, които са неотстъпно до мен. Благодаря на всички, които през тези мъчителни години на борба, ни подкрепяха. Благодаря, че няма да коментирате под това официално, от мое име и от името на семейството ми, изявление. Моля ви да не сипвате сол в раната с добрите си думи, защото доброто боли два пъти повече от злото - повярвайте ми на юнашко доверие. Всички\", написа в социалната мрежа Маргарита Петкова 3 дни след погребението на дъщеря й.   Източник: Нова.тв", "date": "2019.06.17", "title": "Дъщерята на поетесата Маргарита Петкова загуби битката с рака"}
{"url": "http://epicenter.bg/article/IK--Zhanet-45--i-Stolichna-biblioteka-predstavyat--Pochti-vsichko-e-nared--ot-Violeta-Kuneva/185905/6/0", "text": "ИК „Жанет 45“ и Столична библиотека представят на 19 юни 2018 г. (сряда) от 18:30 ч. в Литературния клуб на библиотеката (пл. „Славейков“ № 4) дебютната стихосбирка на Виолета Кунева „Почти всичко е наред“. За книгата ще говори поетът и журналист Марин Бодаков, ще се включи и Неда Ангелова, художник на корицата. Събитието е част от поредицата „Дебюти в Столична библиотека“. --------------  „Виолета Кунева фино и иронично изследва самата себе си – и понеже не познава спирачки, изследва и нас. Неудобствата на живота са преодолени с неудобствата на стихотворенията, в които винаги има място за изненада какви точно сме. Място за нежност към смисъла. Към истината.“ – Марин Бодаков  ----------------  „Деликатна поетическа решителност и емоционална ерудиция ни посрещат в дебютната стихосбирка на Виолета Кунева, която съвсем ненатрапливо показва как културата на живеене се превръща в култура на писане. Несъмненият талант да насложиш света около себе си върху своя вътрешен свят (или обратното) ражда силна поезия, чиито измерения отиват далеч отвъд пределите на творческата самодостатъчност. Книга, която иска да общува. И го прави по възможно най-добрия начин – с любов.“ – Петър Чухов", "date": "2019.06.17", "title": "ИК „Жанет 45“ и Столична библиотека представят „Почти всичко е наред“ от Виолета Кунева"}
{"url": "http://epicenter.bg/article/Istorii-v-kontekst---na-Mosta-na-vlyubenite/185913/6/0", "text": "   е синкретичен проект между литература и концептуална фотография. Проектът представя 26 въздействащи, цветни  фотографии и текстове, които провокират публиката към размисъл върху палитрата от теми, които животът или нашия “контекст” поднася. Оригиналният проект, по идея на писателя Раймондо,  е визуално интерпретиран от фотографа Маргарита Русева по един авангарден и същевременно чувствителен начин. Текстовете на Раймондо поставят въпроси, изискват размисъл и сензитивност към осъзнаването ни тук и сега.   Проектът   е истинско събитие в новото българско изкуство. Мостът на влюбените ще бъде платформата, на която ще споделим изкуството на Раймондо и Маргарита Русева, с диалогичността си, с високото ниво на фотография и литература, но най-вече с онази най-съществена за изкуството естетика - да подтиква към размисъл и дълбоко хуманистична промяна... За това свидетелства и увода за изложбата, написан от известния фотограф, носителя на награда Пулицър - Едуард Кийтинг.   Двама талантливи и мислещи артисти ни предлагат авторски синтез в интерпретацията на света и хората.   Елате на моста на влюбените в София, за да уловите мигове, за които сте мечтали, които може би не сте си представяли. Елате, за да видите визуален и мисловен подход, който ще е подарък за летните ви сетива. Елате, за да озонирате прегрелите и уморените си мисли и настроения. Официалното откриването на изложбата е този четвъртък, 20 юни от 20:30 ч. на Моста на НДК.                                                                                  ", "date": "2019.06.17", "title": "Истории в контекст - на Моста на влюбените"}
{"url": "http://epicenter.bg/article/Spisanie-za-literatura-i-vizualni-izkustva--Kartini-s-dumi-i-bagri--s-premiera-v-Stolichna-biblioteka/185916/6/0", "text": "„Картини с думи и багри“ е издание на издателство gabriell-e-lit и е сборна точка на хора, идеи, позиции, естетика, място за експерименти и традиция в областта на литературата, публицистиката и визуалните изкуства. Мисията на списанието е да подкрепи българския автор и по този начин – развитието на съвременната литература и изкуства.   Съдържа осем рубрики – АКЦЕНТИ, ПОЕЗИЯ, ПРОЗА, КРИТИЧЕСКИ АНАЛИЗ, ФИЛОСОФИЯ И ОБЩЕСТВО, НА ФОКУС, ВИЗУАЛНИ ИЗКУСТВА и ГОСТУВА НИ... Списанието ще излиза четири пъти годишно. Във всеки брой ще бъдат представяни новоиздадени книги, ще бъдат публикувани нови стихове, разкази, картини, фотографии, рецензии и обзори, както и публицистични и философско-есеистични статии; ще бъде представян и по един съвременен автор с цялостното му творчество /„На фокус“/; всеки брой ще бъде сцена за поне едно българско читалище, библиотека или творчески клуб, на която да представи и популяризира дейността си /„Гостува ни“/. На 19 юни 2019 г. от 18:30 ч. в зала „Виктория“ на Столична библиотека, когато ще бъде представен и брой 1/2019 г.!  ", "date": "2019.06.17", "title": "Списание за литература и визуални изкуства „Картини с думи и багри“ с премиера в Столична библиотека"}
{"url": "http://epicenter.bg/article/Prodavat-na-targ-revolvera--s-koyto-se-e-samoubil-Van-Gog/185925/6/0", "text": "Револверът, с който се смята, че Винсент ван Гог е отнел живота си, ще бъде изложен на търг в сряда от аукционна къща в Париж, предаде БНР, цитирайки АФП.  Наричан \"най-известното оръжие в историята на изкуството“, 7-милиметровият револвер \"Лефуше“ се очаква да бъде продаден за поне 60 000 евро.  Запознати с живота на холандския художник експерти вярват, че Ван Гог се е прострелял смъртоносно с револвера край селището Овер сюр Оаз – северно от Париж, където прекарва последните месеци от живота си през 1890 г.  Открито от фермер през 1965 г., оръжието е било излагано в музея на Ван Гог в Амстердам.  „Арт Аукцион“, която продава револвера, заявява, че няма начин да се установи с абсолютна сигурност, че това е фаталното оръжие, но тестовете са показали, че е било в земята в продължение на 75 години.  Художникът го е заел от собственика му в страноприемница в селището.  Само две години по-рано Ван Гог си отрязва ухото, за да го предложи на жена в бордей в Южна Франция.", "date": "2019.06.17", "title": "Продават на търг револвера, с който се е самоубил Ван Гог"}
{"url": "http://epicenter.bg/article/Dimitar-Ganev--Na-Ninova-y-tryabva-simvolna-pobeda---v-Sofiya--Plovdiv-ili-Varna--Nyama-da-e-lesno/185911/11/0", "text": "Надали трябваше да останем изненадани от крайния резултат на последното заседание на 49-я конгрес на БСП. В последните дни преди съдбоносното заседание имахме достатъчно много позиции на хора близки до ръководството в посока на това Корнелия Нинова да си оттегли оставката. По всичко личеше, че това е сценарият, на който вече се беше спрял кръгът около председателя. За добро или лошо.  След като е ясен резултата, можем да направим и няколко основни извода:  Повече от 2 към 1. Това само по себе си беше по-скоро изненада. Вътрешнопартийната опозиция изглеждаше в силна позиция след изборите. Битката в Националния съвет между двата лагера изглеждаше равностойна. Опозицията в партията изглеждаше дори на моменти по-силна и във видимо по-добра форма. Сред нас, наблюдателите, остана по-скоро впечатлението, че нещата са на кантар. Нищо подобно обаче не се видя.    Вариантите изглеждат два - след вота през есента да има ново извънредно заседание на конгреса, което да промени устава и самият конгрес да избере нов председател. Или да се проведе отчетно-изборна кампания за нов състав на юбилеен 50-и конгрес и да се потвърди, че ще има пряк избор на председател. Но при всеки от вариантите лидерският въпрос стои.   Ако оставката не беше оттеглена, тя щеше само да бъде констатирана от конгреса. Нямаше да има гласуване. Тогава по устав трябваше да се избере за временно изпълняващ длъжността председател някои от заместниците – Стефан Данаилов, Деница Златева, Владимир Москов (кмет на Гоце Делчев) или Кирил Добрев. И четиримата са от кръга на Нинова. Това нямаше да удовлетвори вътрешнопартийната опозиция, а новият председател трудно толкова бързо можеше да намери равновесна точка и силна опора само четири месеца преди изборите. Влизаше се в, меко казано, трудна ситуация.  Тя просто чака своя нов момент, а той ще дойде веднага след местните избори. Нещо повече - част от опозицията на Нинова добре разбираше, че и моментът не беше най-подходящият. Техният интерес по-скоро е да оставят това ръководство да инкасира още една очаквана загуба на местните избори и чак след това да атакуват. След вота за местна власт, ще има достатъчно време за реорганизация на редиците, защото изборният хоризонт остават редовните парламентарни избори през март 2021 г.  ГЕРБ излязоха по-силни след европейските избори. Преднината им пред БСП се увеличи. Основната управляваща партия разполага с несравнимо по-голям ресурс - имат действащи кметове в почти всички областни градове. Червените – с нито един. Вътрешнопартийните разпри сред социалистите ще продължат. Ще има цели блокирани структури. От днешна гледна точка ситуацията за БСП изглежда много лоша. ", "date": "2019.06.17", "title": "Димитър Ганев: На Нинова й трябва символна победа – в София, Пловдив или Варна. Няма да е лесно"}
{"url": "http://epicenter.bg/article/Valentin-Radomirski--Targovskata-voyna-mezhdu-SASht-i-Kitay-uvelichava-riska-ot-konflikt-mezhdu-tyah/185928/11/0", "text": "- Отговорът на въпроса ще има ли и кои ще са победителите ще даде историята. Във всички случаи губеща ще е световната търговия. Това се казва в неотдавнашната прогноза на МВФ, според която световната икономика ще понесе загуби, но основните щети ще са за търговските връзки.   Тревожи ме друг аспект на тази икономическа битка. Редица научни изследвания показват, че висока икономическа взаимозависимост намалява риска и интензивността на насилствените конфликти, особено когато става дума за двете най-големи икономики в света. Съединените щати са най-големият търговски партньор на Китай, а Китай е най-големият търговски партньор на Съединените щати, след като надмина Канада през 2015 г. Китайските промишлени продукти помагат за поддържане на ниски потребителски цени за американските домакинства и предоставят на американските компании възможността да купуват евтини ресурси и промишлено оборудване. Междувременно, въпреки големия излишък в полза на Китай от двустранната търговия, страната внася значително количество храна от САЩ, заедно със скъпия хардуер и софтуер, от които се нуждаят китайските технологични компании.   Освен това централната банка на Китай разполага с големи суми резерви в щатски долари, вероятно в размер на около 2 трилиона долара. Някои експерти смятат, че в случай на конфликт, Китай може да изхвърли на пазара значително количество от притежаваните американски държавни облигации, което би довело до рязко увеличение на цената на заемите в САЩ и със сигурност ще доведе до рецесия американската икономика.   Американският президент Доналд Тръмп и Съединените щати предприеха стъпки и за ограничаване на преките китайски инвестиции, като възложиха тази задача на Комитета за чуждестранни инвестиции (CFIUS). Междувременно Китай също постепенно се освобождава от огромните си резерви от чуждестранна валута. Така сдържащият икономически буфер между САЩ и Китай продължава бързо да се разпада. Малко вероятно е да може напълно да бъдат разрушени връзките на една икономика с друга, но е очевидно, че с увеличаването на търговската война страните ще станат по-малко икономически зависими един от друг. Това от своя страна увеличава риска от конфликт между двете най-мощни страни в света. Засега единственото успокоително е, че въпреки повишеното напрежение в Южнокитайско море и няколко други огнища на напрежение, двете световни сили все още не са преминали към пряк сблъсък. - И двете!  Китайският бизнес и обикновените потребители се присъединяват към търговския конфликт между двете най-големи икономики в света. В редица китайски фирми под заплаха от уволнение се изисква от служителите да не купуват американски автомобили, iPhones, да не посещават McDonalds и да забравят американските маркови стоки. В социалните мрежи се призовава за бойкот на стоки от Съединените щати. Антиамериканската пропаганда в Китай достигна връх като последната капка беше забраната за сътрудничество с Huawei, представена от Доналд Тръмп. Всички водещи американски IT компании, включително Google, Microsoft, Intel, ARM, Qualcomm, Broadcom, заявиха, че се отказват да доставят софтуер, технологии и оборудване на китайския телекомуникационен гигант.   Дали отговорът на Китай е държавна политика? Съдете сами. Преди няколко седмици държавният китайски вестник „Глобал Таймс“ призова в редакционна статия за „народна война“ със САЩ. Реакцията беше незабавна. В социалните мрежи се иска да бъдат бойкотирани американските продукти и да се купуват смартфони Huawei. Против аксесоарите на Apple бе организирана цяла кампания. „Аз също ще си купя Huawei телефон и в същото време ще се откажа от планираната покупка на Apple Watch, китайската компания има подобни продукти. САЩ просто се подиграват с нас“, пише възмутен един от потребителите на услугата микроблогиране Weibo (китайския еквивалент на Twitter). „Не е нужно да фантазираме как ще спрат Huawei. Ние вместо това ще спрем Apple“, казва друг.   Вестникът „Huanqiu Shibao“ преди няколко седмици предостави страниците си на служителите от Huawei. Всички очаквано демонстрираха спокойствие и увереност. „След като медиите съобщиха, че „страната А“ предприема мерки срещу нашата компания, аз спокойно отидох на работа, спокойно изпълних всички задачи, спокойно участвах във всички срещи“, подчертава един от служителите. „Аз съм просто обикновен войник на нашата компания. Независимо от трудностите, с които се сблъскваме, аз вярвам, че всеки „Хуауей-ец“ ще остане непоколебим, ще продължи да полага всички усилия в работата си и тогава няма да бъдем победени!“   Пропагандната песен „Търговска война“, написана от бившия служител Джао Лиантиан, бързо набра популярност в социалните мрежи. „Китайците живеят от хиляди години и хиляди години са били обединени срещу общ враг“, се казва в песента. „Ние не се страхуваме от нищо, влизайки в търговска война. Ако врагът ни нападне, то нека знае, че ние имаме дух да му отвърнем. Ако врагът се осмели да нанесе удар, дипломацията и икономиката ще му отговарят. Ако той се осмели да нанесе удар, тогава и  ние ще го ударим така, че ще излязат искри от очите му“.   Китайският бизнес се присъедини към популярната война срещу американските стоки. Разработчикът на интернет продукти Mengpai Technology предложи 15% субсидия на своите служители и контрагенти, ако си купят телефони Huawei, и обеща да наложи глоби на персонала, прижаващ телефони iPhone на сума, равна на пълния размер на стойността им. Освен това компанията забрани закупуването на офис оборудване и автомобили американско производство. Този урок по патриотизъм беше разпространен от медиите, а Mengpai Technology спечели много последователи. Производителят на електронни компоненти Shenzhen Huiyisheng отиде още по-далеч, плащайки на служителите със смартфони Huawei премия от 500 юана (около $ 72). Но с условието за отказ от iPhones. В противен случай - уволнение.   Така че отговорът на Вашия въпрос е  - налице е мобилизация на едно консолидирано общество чрез добре проведена пропаганда. Според анализаторите обаче тази национално-патриотична лудост значително ограничава пространството за дипломатическо маневриране на официален Пекин, като намалява възможностите за компромис с Вашингтон. Под натиска на общественото мнение китайските власти ще трябва да действат по-твърдо. И може би това е причината за казаното от президента Тръмп относно евентуалната му среща с китайския лидер на срещата на Г-20 през юли. По всяка вероятност ултимативният тон на посланието е отчело и обстановката в Китай.   - Да, това сега е модна тема. На сегашния етап в западните масмедии се пропагандира „опасността от сближението между Китай и Русия“. Но ако погледнем по-внимателно настоящите руско-китайски отношения ще видим, че те се развиват по странен сценарий.  Първо.  Изглежда, че и в двете страни се утвърждава разбирането , че имат общ, силен, агресивен и вече открито недобросъвестен враг, но въпреки това те все още не сключват военен съюз между себе си. В същото време се разширява програмата на съвместните военни учения, чийто мащаб предизвиква нервни тикове у сегашния световен хегемон. Второ.  Москва и Пекин очевидно имат нужда един от друг като търговски партньори, но в същото време взаимните инвестиции се разширяват с „по лъжичка на час“. Натрупаните преки чуждестранни инвестиции в Русия до юли 2018 г. достигаха 526,1 млрд. долара, сред които делът на Китай е едва 0,6%. Подобен е американският дял на инвестициите в Русия, на които се падат скромните 0.52% от общия инвестиционен оборот. И това е на фона, на който официален Пекин говори за отношения на стратегическо партньорство с Москва, но в изостанали страни от Африка инвестира много повече. Въпреки че те няма да го прикрият с ядрен чадър в случай на война. Нима това е знак за „стратегическото приятелство“ между Китай и Русия? От общо 2,27 трилиона в китайската външната търговия Русия има само 1,6%, което е дори по-малко от Австралия (1,9%), докато Съединените американски щати държат 19%, Хонконг - 11%, Япония - 6,6%, Германия - 4,4%. Според тези обективни цифри  Русия изобщо не е ключов и стратегически партньор за Китай . Пекин усърдно изгражда балансирана и проверена от практиката структура на вноса на суровини и храни, за да избегне критична зависимост от всеки отделен доставчик.   През последното десетилетие Небесната империя направи огромен пробив в разгръщането на производството на собствена елементна база, но за редица ключови групи, например процесорите, страната все още е критично зависима от вноса. И тук Русия изобщо я няма. Китай купува 28% от необходимите му елементи в Япония, 19% в Южна Корея, 16% в Германия. Дори Виетнам доставя почти три пъти повече електронни компоненти от Русия (съответно 0.77% спрямо 0.24%).  По този начин Москва за Пекин е по-скоро интересна като съсед, балансиращ фактор и ресурсен доставчик. Така че, сближение има, но засега то е ситуационно, конюктурно и все още - далеч не стратегическо.   При достатъчно квалифициран анализ, основан на икономически факти, не е много трудно да се направи извод, че въпреки изявленията за стратегическо партньорство, страните подхождат към сътрудничеството много внимателно и прагматично.  От друга страна обаче, резултатите от посещението на Си Дзинпин в Русия могат да бъдат оценени не в статистическата динамика, а във влиянието, което задълбочаването на руско-китайските отношения оказват върху световната ситуация не толкова в икономиката, колкото в политическата сфера и в сферата на сигурността. Реалното положение при подобни анализи зависи предимно от вектора - дали развитието на отношенията продължава възходящо или напротив - низходящо. А тази визита и нейните резултати сочат еднозначно възходяща тенденция.   От една страна, разбира се, двустранният вектор се очертава в посока на по-нататъшно сближаване и следователно връзката се укрепва. От друга страна, това сближаване се свързва предимно с безпрецедентните усилия на първите лица - Владимир Путин и Си Дзинпин, и се подкрепя от общественото мнение, но все още не е вкоренено в институционалните системи на двете страни. И точно затова в московската съвместна декларация са разписани в толкова подробна последователност двустранните контакти - не само на лидерите, но и на правителствените ръководители, депутатите, бюрокрацията, политическите партии.   Първият и основен мотиватор на руско-китайското сближаване е проблемът за световния баланс на силите, унищожени от разпадането на СССР. Нито една от двете страни не може да устои на заплахите, породени от глобалната експанзия на САЩ, но те успешно се допълват. Китай осигурява равенство в икономическата сфера, а Русия - във военната, предимно в областта на стратегическите ядрени сили. От времето на Карл Клаузевиц за никого не е тайна, че войната е продължение на политиката чрез въоръжена борба. Изправени пред американската експанзия, Русия и Китай съсредоточават основните си сили съответно в западно и в югоизточното стратегически направления. И ако говорим за тези театри на евентуални военни действия - Европейския и Азиатско-Тихоокеанския - сегашното ниво на сближаване на двете страни, дори и без военно-политически съюз, осигурява на Москва и Пекин надежден и сигурен стратегически тил, допълнен от солидни възможности за взаимна помощ и подкрепа. В съвременната геополитика това е просто безценно съкровище, което, както изглежда, те са готови да запазят и защитят по всякакъв начин.   - Историята познава много такива политически парадокси. Всичко това се вписва в естествения цивилизационен ход, произтичащ от обикновените закони на икономиката. Тук всеки играе за себе си и поради това не е необходимо да се питаят каквито и да било политически илюзии. Китайската икономика е експортно ориентирана на настоящия етап и глобализацията й предоставя отлични възможности за по-нататъшно развитие. Но тази тенденция постепенно я изтласква към лидерското място в световната икономика и това застрашава американската хегемония, която е безпрекословна в периода след края на „студената война“. Американският протекционизъм ще забави това развитие, но според мен няма да може да измени посоката и това ще доведе до разпада на световната търговска система на регионални пазари, като Китай ще доминира в Африка и Евразия, включително и чрез механизмите на „Един пояс-един път“. Освен ако не се прибегне до пълномащабен военен конфликт, който наистина би бил парадокс, засега непредвиждан от всеки разумен политик и нормален човек.   - Сегашното състояние на българо-руските отношения е на едно от най-ниските си нива през настоящия век. И в тази оценка има голяма доза „политическа коректност“. Мнозина биха се изразили по-радикално. Поради това успешното представяне на президента Радев е малка, но много важна крачка в излизането от това „безвремие“ на отношенията ни с изключително важния за нас съсед, който е и регионална суперсила. Знаците, които бяха дадени от двете страни са окуражаващи, но едва ли можем да говорим за размразяване. Подобна констатация може да се направи единствено на базата на конкретни практически резултати, които обаче могат да бъдат постигнати само, ако за тях положи усилия изпълнителната власт, която почти изцяло е отговорна за реализацията или нереализацията на конкретни проекти, даващи съдържание на двустранните връзки.   За съжаление, именно това липсва и голям длъжник е сегашната управляваща партия и нейните три правителства.    - Поставянето на тези въпроси е задължително за всеки български политик при разговори с руските ни партньори. От тях в голяма степен зависи бъдещето на нашата икономика и благосъстоянието на българските граждани. Що се отнася до конкретиката, т.е. „реалистични ли са те“, не зная конкретните параметри, които нашата страна си е поставила като цели за постигане. Поради това не мога да Ви отговоря компетентно.    - Дори и създателите му да не са си поставяли подобна цел (аз лично се съмнявам в това), самата кампания, породена от руските възражения срещу неговата обективност, вече го превърнаха в политическо събитие.  Филмът идеално се вписва в американската все по-задълбочаваща се демонизация на Русия като непроменен наследник на СССР и неговата бюрокрация.   Прави впечатление и следното: американската фирма „Уестингхаус“, чиито технологии се използват в над половината от всичките досега построени над 450 ядрени електроцентрали в света, обяви след преструктурирането си, че ще построи първата си ядрена електроцентрала от новото – четвърто поколение - през 2030 година, а през юли миналата година пусна първия си АР1000 реактор от така наречения „три плюс“ тип в централата Санмен в Китай. В същото време руският концерн „Росатом“ за последните 30 години е построил и строи над 40 ядрени електроцентрали. Т.е. битката на този пазар е страшна, защото една АЕЦ струва няколко милиарда долара по най-скромните оценки.   Филм, показващ как конкурентът ти греши, не може да не окаже влияние на общественото мнение, а то често пъти е решаващо когато става дума за такива огромни разходи сега и ползи, които ще дойдат в бъдеще. Някой беше казал, че „всичко е политика, ако се взреш в детайлите“.    - В краткосрочен план – никакви. Много бързо заглъхна (затова Бойко Борисов извади въпроса със субсидиите, а Каракачанов – въпросът за датата на честването на Гоце Делчев с Македония) какво ни казаха в началото на този месец с последния годишен преглед на Европейската комисия и холандският външен министър Стеф Блок. Няма влизане в „чакалнята“ на еврозоната, няма да има и Шенген. Дано отпадне мониторингът (това не значи, че не бих приветствал оставката на Данаил Кирилов), защото това е един от най-одиозните инструменти за политически контрол върху по-малките и по-слаби членове на съюза, които се присъединиха по-късно към него.   В средносрочен план – предстои да се оформи „де юре“ започналата „де факто“ при досегашната конфигурация регионализация вътре в алианса. Досега я определяхме като противоречия между богатия Север и бедния Юг, между „старите“ и „новите“ членове, между Германия и Франция от една страна и Великобритания от друга. Сега ще видим дали Европа има интелектуален капацитет (което, почти не подлагам на съмнение), но най-вече политическа воля да запази своето място като един от доказалите се лидери на световното развитие. Васалната роля на разделената след Втората световна война Европа или ще бъде преодоляна и Европейският съюз ще бъде равно-поставена част от четириъгълника – Америка – Китай – Русия – ЕС – или ще бъде васална територия, преподчинена, ако не чрез нова „Ялта-2“, то чрез нов политически инструментариум от типа на „Един път – Един пояс“ и „Три морета“ („Интермариум“).   България е Европа и следва да се ориентира правилно къде и кой в тази сложна ситуация следва линия, най-близка до нашите национални интереси и да търси съюзници само от тази прагматична гледна точка. Трябва да преодолеем „идеологическия подход“ не само към опонентите, но и към съюзниците си.   - Може би част от отговора на този въпрос се състоеше в това, което Ви казах преди това. Ще може ли Европа да преодолее „васалната си роля“ е екзистенциален въпрос, от който ще зависи и отношението й към останалите три геополитически вектора – САЩ, Китай и Русия. Ако не го направи, ще зависи от това, как ще развие борбата за световно надмощие между Вашингтон, Пекин и Москва. За Русия и Китай, в борбата им със САЩ, наличието и на независим четвърти геополитически политически играч в кратко- и средносрочен план е несъмнено преимущество. Но тогава ще видим резултата от вечната борба, според Хелфорд Макиндър, между „Сушата“ и „Морето“. Ще бъде ли Европа или част от нея т.н. Римленд, т.е. „санитарен коридор“ между „Сушата“ и „Морето“ е въпрос, от който ще зависи световният мир и бъдеще. За мен несъмнено е едно – 21 век ще бъде век, в който кризата на ценностите, след краха на идеологиите през предишното столетие, ще бъде ерата, когато сегашната криза на духовността ще породи новата философия за развитието на човечеството. Дали това ще е облечено с нещо, подобно на досегашните религиозни или идеологически форми, не мога да гадая, но съдържателно – това ще е нов подход. Обичайно е кризите да раждат своите гении! Дано не съм прекалено оптимистичен!", "date": "2019.06.17", "title": "Валентин Радомирски: Търговската война между САЩ и Китай увеличава риска от конфликт между тях"}
{"url": "http://epicenter.bg/article/Parvan-Simeonov--BSP-nyama-po-dobra-optsiya-ot-Ninova--Tya-poluchi-nov-shans--no-mozhe-da-e-posleden/185929/11/0", "text": "- Не я е сразила още. Нека видим местните избори. Корнелия Нинова получава нов шанс. Някои ще кажат последен шанс. Слаб резултат на местните избори трудно ще бъде преглътнат.  Шансът на Нинова е в три неща. Първо, на предишните местни избори ГЕРБ победи толкова много, че няма накъде повече да бие. Ако загуби само един-два областни града, това пак може да бъде разказано като пробив на БСП. Второто, което дава шанс на Нинова, са балотажите. Ако се стигне до балотажи, БСП е в силна позиция спрямо ГЕРБ. Видя се, че при мажоритарен избор в стил „Румен Радев“ тя може да печели. Става дума за фигура, която привлича гласове и от ляво, и от дясно, само и само да не е ГЕРБ.  Третото обстоятелство, което работи в полза на БСП е, че има региони, където БСП е по-добре от ГЕРБ, както се видя от гласовете на европейските избори.  Борисов знае това и неслучайно не отбеляза победата с фанфари. Знае, че като махнем зависимите вотове, които направиха голямата разлика на последните избори, нещата не са лоши за БСП. Партията на Нинова постигна увеличение на гласовете.   По време на предконгресната разправия някой отбеляза точно, че БСП е най-силна в мажоритарните избори. При пропорционалните вотове ГЕРБ продължава да бие. И тъй като кметските са мажоритарни, БСП има шансове. Но ако Нинова и сега не изиграе добре картите си, после ще е трудно. На конгреса тя не срази, но изигра вътрешната опозиция. И този път! Въпросът обаче не е приключен.  - Да, заради аплодисментите и заради едно от гласуванията, което показа съотношение от порядъка на пет към едно.  Беше ясно, че Нинова търси вот на доверие. В такива моменти се прави крачка назад, за да се направят после две напред.    - Именно. Пред нея имаше два варианта. Първият – пряк избор, окончателна легитимация, надмощие над вътрешната опозиция, красива и ефектна игра.  Нинова обаче видя, че вътрешната опозиция не е за подценяване. Затова мина на втория вариант.  Ако трябва да бъдем откровени, получи се нещо не много красиво: низови организации пращат писма с молба да се върне, Стефан Данаилов даде интервю в същата посока и т. н. Но отвъд всичко това, анализът на Нинова е верен. Абсурдно и самоубийствено би било това, което се разрази в последните две седмици, да продължи до местните избори. В момента БСП няма по-добра опция от Нинова. Редовият социалист ще се огледа и няма да намери по-добър вариант.  С две дума, анализът на Нинова е правилен, ходът й е смислен, но не е най-красивият. Може да се окаже, че след него проблемите няма да намалеят.  - Въпрос на мярка е. Корнелия Нинова си дължи едно по-гъвкаво поведение, за да успее да оползотвори едно решително предимство, което БСП има. - БСП в момента е производител на най-ярките личности на българския политически терен. Преди Борисов от нищо правеше звезди. Сега БСП произвежда звездите – Румен Радев, Мая Манолова – това са най-харесваните политици, Илияна Йотова, Сергей Станишев.  Това са централни нападатели и като такива стават любимци.  Вместо политическа или лична ревност Нинова трябваше да прояви усета на плеймейкър, който винаги остава в сянка. Нападателите отбелязват головете.  БСП трябва винаги и дългосрочно да се опитва да се възползва от мрежата, която е създала, а не да се самоизолира и самомаргинализира. Трябва да се играе гъвкаво. Аз и досега не разбирам защо трябваше да се изтласква Сергей Станишев, при положение, че той е самоизтласкан. От „Галъп“ всеки месец мерим личните рейтинги и мога да ви уверя, че Нинова преимуществено има доверието на редовите социалисти. Тя няма алтернатива в момента и нямаше никакъв смисъл да се изтласква Станишев – разумен човек, представлява легитимна идеологическа линия, при това е лидер на ПЕС! Българин е председател на европейска партийна фамилия. Това е хубаво! Нямаше смисъл да бъде превръщан във враг, да бъде натикан до ъгъла, за да стане агресивен и отгоре на всичко да го дадем за знаме на вътрешната опозиция. Както се случи с вестник „Дума“.  Вътрешната опозиция е толкова разнородна, че най-голямата грешка е да я сплотиш и да й дадеш знаме в ръцете.  Нинова трябва да прояви повече гъвкавост и да се опита да прибере при себе си ценните хора. Разбираемо е желанието й за прочистване на партията, но това трябва да става с повече политика и повече търпение.  - Има очевиден опит на ГЕРБ да проникне и да моделира БСП. Нинова за пореден път устоя на този опит. БСП стои като непримирима опозиция на ГЕРБ – нещо, което Борисов трудно схваща. Той е свикнал рано или късно да увлече след себе си и най-големите си противници. С БСП не става.    - Да. Нинова е смислен водач на БСП. Друг е въпросът, че малко прекали. Тя толкова бързо бяга, че когато в един момент се обърна, видя, че е сама. Партията има шанс, но трябва по-гъвкаво да се играе.  - Не може точно за местни избори да се лишаваш с лека ръка от местни структури. Нинова е сключила съюз с редовия бесепар за сметка на посредниците. Но за местни избори тези посредници имат значение.  Генералната грешка е загубата на мярка. Голяма част от пропуските на БСП дойдоха от надценяване на ситуацията и от желанието за промяна. Видя се, че хората не искат чак толкова резки движения, включително хора в БСП.  На местните избори трябва да се търсят знакови пробиви. В София, например, ситуацията се промени. Допреди две-три години Фандъкова беше свещено животно, образ, който никой не смееше да докосне. Сега тя е дъвка в устата на всички и ако се намери достатъчно ярък надпартиен кандидат, на евентуален балотаж може и да има пробив.  Истината е, че пробив в София изглежда като пробив в България. БСП трябва да подходи далновидно. Изолационистката логика на БСП е грешна. Трябва отваряне към центъра, мрежа, отказ от партиен егоизъм. Партията трябва да търси фигура, която да обере протестния и наказателен вот, както го направи на президентските избори.  - Мая Манолова в момента има толкова много опции, че ако бях на нейно място щях внимателно да ги преценявам. Би било грешка бързото хукване в някаква посока.  Манолова вече направи трудното. Тя превъзмогна тежки лични и политически ситуации и е на върха. Тя е една от най-обичаните фигури в държавата, след като беше една от най-мразените. Това е изключителен политически рестарт. Малцина го могат. Един от тях е Борисов, между другото.  Манолова едва ли ще се втурне бързо да инвестира постигнатото и да го заложи наново. Според мен тя разсъждава и едва ли има ясен план.  - Повече от два пъти!", "date": "2019.06.17", "title": "Първан Симеонов: БСП няма по-добра опция от Нинова. Тя получи нов шанс, но може да е последен"}
{"url": "http://epicenter.bg/article/Mihail-Mirchev--Ninova-izigra-edna-perfektna-politicheska-igra/185930/11/0", "text": "Михаил Мирчев Фейсбук   Започна се на 14 април. Тогава официално   я саботираха с предложената от нея   евролиста. Вкараха скандално  Станишев и Жаблянов...   Днес - 16 юни - тази битка вътре в БСП   приключи. Корнелия Нинова изигра  една перфекна политическа игра.  Като по учебник. Игра \"ва банк\",  издържа психически, показа им,   че е по-умна и ... надигра   Борисов вътре в БСП. Това е  в резюме!!!!!   Вижте и чуйте ТОЧКАТА в тази злостна  2-месечна игра.  СЛОВОТО й. В залата имаше  700 делегата плюс 300 гости.   Всички бяха заковани по местата си.  И се приготвиха за гласуване.  Гласуването бе убийствено за   ОПОзицията във БСП,  срещу БСП, за политиката   на Борисов във БСП.   ### Корнелия Нинова е голям играч.   Днес я признах за такава.   Видях я. Усетих я. Почувствах.   # Никакъв Иван Костов не преде пред   нея. Забравете за него...  # Никакъв Станишев вече няма шанс   пред нея. Посъветвайте го да се  маха надалеч  # Никакъв Михаил Миков не може да  й отнеме нищо. Той се оказа  слаба ракия. Видя се вчера  # Никакъв Гергов вече не може да й  се пречка. Онези от Москва да  вземат да си го приберат, че  само се излагат в България   чрез него. Ние сме русофили.   Не желаем да намразваме Русия  Но да не избързвам с обобщенията си.  Вижте и чуйте словото. То имаше   ясни цели. Постигна си ги...  16 юни 2019  #БългарияЩе  #Изборната2019  #ГолямМегдан", "date": "2019.06.17", "title": "Михаил Мирчев: Нинова изигра една перфектна политическа игра"}
{"url": "http://epicenter.bg/article/KFN-i-NAP-se-sporazumyaha-da-si-satrudnichat/185882/4/0", "text": "Ръководителите на Комисията за финансов надзор (КФН) и на Националната агенция за приходите (НАП) Бойко Атанасов и Галя Димитрова, подписаха Споразумение за сътрудничество и обмен на информация между двете ведомства, съобщи Нова телевизия. Целта на споразумението е бърз обмен на информация по електронен път между двете институции, като очакваните резултати са в посока на:  - Намаляване на административната тежест за поднадзорните лица на КФН, за които в Регулатора директно ще достъпва информация от приходната администрация, включително данни за декларирани и внесени суми, трудови договори, задължения и данни от принудително събиране;  - Провеждане на съвместни проверки на екипи от двете ведомства, когато КФН установи, че за подназдорно лице има индикации за избягване на данъци;  - Събиране на вземания от НАП при наложени имуществени санкции от КФН, както и проверка дали при възстановяване на суми от КФН на поднадзорното лице, то не е същевременно длъжник към НАП, за да бъдат предприети стъпки за събиране на дълга от приходната администрация;  - Подобряване на ефективността от упражняваните надзорни и контролни функции на всяка една от институциите в краткосрочен план, а в дългосрочен постигане на превантивен ефект за предотвратяване на противоправно поведение от страна на поднадзорните лица;  - Създаване на условия за оперативен обмен на знания и опит относно прилагането и тълкуването на данъчното законодателство и на това в небанковата финансова сфера, както и обмен на информация относно данъчното третиране на сделки с финансови инструменти.  „Подписаното споразумение е стъпка към реализиране на представената от мен пред Народното събрание Стратегия за развитие на КФН. Целта ни е, посредством ефективен диалог с другите държавни органи и разширяване на взаимодействието и обмена на информация с тях, да имаме още по-ефективно работеща Комисия за финансов надзор“, каза председателят Бойко Атанасов.  Според Галя Димитрова, изпълнителен директор на НАП, „Чрез бъдещата съвместна работа ще се създаде и възможност за съпоставяне на финансово-отчетната информация, предоставяна в КФН, с информацията, налична в информационните масиви на НАП, включително по отношение на размера на декларираните задължения за данъци, което в крайна сметка ще направи дейността на двете ведомства по-ефективна“.  Обменът на становища във връзка с тълкуването и прилагането на нормативни разпоредби ще доведе до подобряване на дейността на двете институции по прилагане на правната рамка и усъвършенстване на надзорните практики. Споразумението предвижда още механизми за оказване на взаимна експертна помощ, както и възможността за провеждане на съвместни обучения.  Уредените механизми за съвместна работа на институциите ще повишат възможностите за адекватна и бърза реакция в рамките на законовите правомощия на Комисията за финансов надзор и Националната агенция за приходите, включително за идентифициране на лицата, които не спазват законовите задължения и предприемане на съвместни мерки по прилагане на цялата сила на закона спрямо тях.  Предвиденият в Споразумението ред за съвместна работа с обществеността и средствата за масово осведомяване ще повиши прозрачността при изпълнение на законовите правомощия на всяка една от двете институции. Организирането на съвместни разяснителни кампании, насочени към потребителите на финансови услуги и продукти, е стъпка в изпълнението на една от основните цели на КФН, а именно защита правата на инвеститорите, застрахованите и осигурени лица.", "date": "2019.06.17", "title": "КФН и НАП се споразумяха да си сътрудничат"}
{"url": "http://epicenter.bg/article/Pregovori-s-chuzhd-investitor-za-pristanishteto-na-Dogan/185896/4/0", "text": "Пристанище \"ТЕЦ Езерово\" преговаря с чужд инвеститор за над 90 млн. евро, с които да влезе с дял от максимум 50%  в новосъздаденото дружество Това съобщи Данаил Папазов, изпълнителен директор и председател на съвета на директорите на ТЕЦ \"Варна\",  пред медиите в Деня на отворени врати в дружеството. Той застана пред журналистите с целия ръководен състав на ТЕЦ Варна.   Още от юли Пристанище ТЕЦ Езерово\" ще започне да използва старото въглищно пристанище на ТЕЦ \"Варна\" за зърнени товари като идеята е да се достигне до обработката на 200-250 хиляди тона товари до края на годината. Папазов не съобщи името на компанията, но спомена, че това е фонд, базиран в Лондон, с който се преговаря от 6-7 месеца. Той подчерта, компанята тя ще е товародател и ще осигури и голямата част от товарите за пристанището, чиято амбиция е догодина да удвои дейността си и да достигне до 500 000 тона товари.   Пристанище \"ТЕЦ Езерово\" ще е конкурент на пристанище Варна, посочи Папазов и подчерта, че дружеството не работи с държавни товари, а само с частни. \"Стремим се към транзитни товари\", разкри той и заяви, че не вярва на \"красиви\" неща като \"Път на коприната\". Дружеството ще използва ж.п.Варна-Русе, на която предстои ремонт. \"Всеки си търси място под слънцето\", каза Папазов, коментирайки конкурентната среда у нас и на Балканите.   ТЕЦ \"Варна\" планира да участва като съакционер в бъдещото общо предприятие със сегашните си активи, които са оценени на 63 млн. лева. Още толкова се очаква да осигури бъдещият инвеститор като парична вноска, за да се присъедини към бизнес начинанието. Паралелно с това пристанището вече има заявКИ от две фирми \"Каргил\" и \"Кофко\"   В края на януари, в сайта на ТЕЦ \"Варна\" бе публикувано инвестиционно предложение. В него бе записано, че предстои разширение и модернизиране на пристанище за обществен транспорт с регионално значение „ТЕЦ Езерово“ чрез присъединяване на три съседни на съществуващото пристанище поземлени имота. Според документа предстои ново функционално зониране на територията, удължаване на съществуващото и изграждане на ново стационарно хидротехническо съоръжение – кей за приставане, престояване и обслужване на кораби, обособяване на ново корабно място за обработване на наливни товари и изграждане на нови пристанищни съоръжения на сушата, необходими за специализирането на отделните корабни места на пристанището в обработването на определен тип товари. В същия документ е записано, че на пристанището ще се обработват генерални товари, контейнери, течни товари и насипни (зърнени) товари. Кейовите фронтове на пристанище „ТЕЦ Езерово” ще бъдат с обща прогнозна дължина от около 950 м (616,80 м съществуващи за реконструкция и 104 м за доизграждане. Разчетният кораб за новия кей 230 м е тип „Панамакс“ с газене до 12,50 м. „Прогнозният товаропоток по вода се очаква да достигне до 8 000 000 t.“, пише в инвестиционното предложение, където се посочва още, че общата използвана площ на сушата е 181 653 м2; в езерото (за оперативна акватория, зони за подход и маневриране с поддържана дълбочина -12,50 м) – около 380 000 м2. Тава беше представено и на специалната презентация със слайдове пред медиите днес.  Многократно по-голяма инвестиция - около 200 млн. евро, се планира за разработването на ТЕЦ \"Варна\", от която в момента на газ са преобразувани три от шестте блока, два от които са за студения резерв.    Предвижда се на мястото на старите блокове да се изградят нови, но инвестицията все още е в процес на оценка. Вероятно ще е от порядъка на 200 млн. евро и за нея също ще се търсят чужди партньори или банкови заеми, каза Папазов.  Той оспори тиражираната в медиите информация, че почетният лидер на ДПС Ахмед Доган е овладял бившите активи на чешката компания ЧЕЗ, купувайки срещу 3500 лева дела на сина му и дъщеря му в дружеството \"Сигда\", което в края на 2017 придоби от ЧЕЗ затворената през 2015 г. въглищна централа.   Папазов разкри, че ТЕЦ Варна е купен за 48,5 млн евро с банков кредит. Когато новите собственици влезли в дружеството,  в сметките му имало 10 000 лева. \"Продадохме З0 000 тона въглища, продадохме скраб, изтеглихме още два кредита и така започнахме\", каза Папазов. Към момента ТЕЦ Варва изпълнява всичките си задължения ъм банките и нямат просрочени заеми.   В ТЕЦ Варна работят 259 специалисти, на 70% от които целият им живот е минал в централата. Средната заплата е 1500 лева, като амбицията на ръководството е до края на годината тя да бъде значително увеличена.  Папазов заяви, че сделката с Доган била за много по-голяма сума, базирана на оценка от лицензирана компания, но отказа да назове точния ѝ размер. Папазов призна, че интересът му първоначално бил привлечен само от пристанището, но тъй като вървяло в пакет с въглищната централа \"от немай къде\" взели и енергийната мощност.  Единствено Доган застана със своето име, а не през офшорки и други компании зад проектите на \"Сигда\", каза Папазов, който бе транспортен министър в кабинета \"Орешарски\". Играем по правилата, подчерта Папазов и заяви, че това е било изричното изискване на Ахмед Доган.    ", "date": "2019.06.17", "title": "Данаил Папазов: Пристанище \"ТЕЦ Езерово\" преговаря с чужд инвеститор за над 90 млн. евро"}
{"url": "http://epicenter.bg/article/Agentsiyata-po-zaetostta-otchete-istoricheski-nay-niskoto-nivo-na-bezrabotitsa/185903/4/0", "text": "  През месец май регистрираната безработица достигна най-ниското си равнище от създаването на Агенцията по заетостта. Това съобщиха от пресцентъра на Агенцията. Отчетената стойност от 5.3% бележи свиване на месечна и на годишна база съответно с 0,3 и 0,8 процентни пункта.   В края на май регистрираните безработни в бюрата по труда са 175 399 души, като снижението спрямо април е с 9 027 лица. Спрямо май 2018 г. те са с 25 059 по-малко.   Новорегистрираните безработни лица през месеца са 18 897, като от тях 1 464 са били неактивни, т.е. не са били нито заети, нито учащи, и не са търсили работа. От началото на годината служителите от бюрата по труда са активирали 6 843 лица чрез организиране на информационни събития, срещи със завършващите образование в кариерните центрове, както и чрез работата на младежки, ромски, трудови медиатори и др.   Дейността на бюрата по труда продължава да обхваща все повече заети, учащи и пенсионери, сред които работодателите също разчитат да намерят своите кадри. Нови 608 души от тези групи са регистрирани през месеца като търсещи работа.   20 533 са безработните, постъпили на работа през май, като 93.4% от тях са устроени в реалната икономика. Други 459 лица от групата на пенсионерите, учащите и заетите, също са намерили своето ново работно място.   В резултат от изпълнението на активните мерки за насърчаване на заетостта сред безработните от рисковите групи на пазара на труда, на субсидирани работни места през месеца са устроени 1 362 лица: 413 – по програми и мерки за обучение и заетост и 949 – по схеми на Оперативна програма „Развитие на човешките ресурси”.   През май в различни форми на обучения за възрастни (обучения за ключови компетентности и професионална квалификация), финансирани както от държавния бюджет, така и от Европейския социален фонд, са обхванати общо нови 2 405 безработни лица. Завършилите обучения през месеца са общо 3 311 безработни.   Заявените работни места на първичния пазар на труда през май са 18 542, като 85.0% от тях са в частния сектор. Най-голям дял свободни работни места са заявени в преработващата промишленост (27.6%), хотелиерството и ресторантьорството (19.2%), търговията, ремонта на автомобили и мотоциклети (14.9%), административните и спомагателните дейности (7.4%), строителството (5.5%), селското, горското и рибното стопанство (4.4%) и други.   Най-търсените групи професии и този месец са: персонал, зает в сферата на персоналните услуги (бармани, сервитьори, готвачи, камериери и др.); работници в добивната и преработващата промишленост, строителството и транспорта; продавачи; оператори на стационарни машини и съоръжения; работници в селско, горско и рибно стопанство; квалифицирани работници по производството на храни, облекло, дървени изделия и сродни; работници по събиране на отпадъци и сродни на тях; монтажници; металурзи, машиностроители и сродни на тях и занаятчии; персонал, осигуряващ защита и сигурност и други.    ", "date": "2019.06.17", "title": "Агенцията по заетостта отчете исторически най-ниското ниво на безработица"}
{"url": "http://epicenter.bg/article/Mlad-mazh-pochina--blasnaha-go-na-peshehodna-pateka-v-Plovdiv/185863/3/0", "text": "34-годишен мъж е загинал, след като е блъснат от автомобил на пешеходна пътека. Тежкият пътен инцидент е станал снощи в  Пловдив,  съобщи агенция \"Фокус\", цитирайки говорителят на ОДМВР.   Сигналът е получен около 23.30 часа. По първоначални данни на кръстовището между бул. \"Руски\" и бул. \"6-ти септември\" автомобил преминал на червен сигнал на светофара и блъснал пешеходеца. Пристигналият лекарски екип констатирал смъртта на младия мъж.   За 24 часа е задържан 52-годишният шофьор. Пробите му за алкохол и наркотици за отрицателни. Във Второ РУ – Пловдив е образувано досъдебно производство. Уведомена е Окръжна прокуратура.", "date": "2019.06.17", "title": "Млад мъж почина, блъснаха го на пешеходна пътека в Пловдив"}
{"url": "http://epicenter.bg/article/Spetssadat-prizna-za-vinovni-7-uchastnitsi-v-prestapna-grupa-za-danachni-prestapleniya/185876/3/0", "text": "Специализираният наказателен съд призна за виновни 7 лица за участие в организирана престъпна група за данъчни измами, действала от 2008 г. до 2012 г. на територията на Джебел, Кърджали и София, съобщиха от прокуратурата. Седем години лишаване от свобода получи Бехчет Али, ръководител на групата, ощетила държавния бюджет с 1 398 960,30 лв. чрез избягване установяването и плащането на ДДС посредством отчитане на данъчни фактури за неизвършени вътрешно общностни доставки в страни от ЕС (които не се облагат с ДДС).   Двама от участниците в групата са осъдени съответно на 5 г. и 4 г. лишаване от свобода. Наложеното наказание на останалите четирима подсъдими е 3 г. лишаване от свобода с 5-годишен изпитателен срок.   До 2008 г. ръководителят на групата се занимавал с производство и законна търговия с плодове и зеленчуци. Фирмата му „БГ Фрут“ ЕООД (със седалище в Джебел) внасяла плодове и зеленчуци от Турция и Гърция, като реализирала голяма част от тях на борсата в столичния кв. Слатина. За да увеличи печалбата си, Бехчет Али решил да избегне плащането на ДДС, като използва фактури за фиктивен износ в Румъния и Словакия. За целта тогава привлякъл първите двама участници в групата, експерти по счетоводство. Те съставяли или осигурявали от други фирми данъчни фактури за фиктивни вътрешно общностни доставки и недействителни транспортни услуги, вписвали ги в дневниците за покупки и продажби, изготвяли неверни декларации по ДДС и ги внасяли в НАП-Кърджали.   На базата на текущата информация за стоковите наличности и реално дължим ДДС Бехчет Али определял в кой данъчен период да бъдат декларирани вътрешно общностни доставки. В случай на разкриване на престъпната схема, била подготвена продажбата на дружеството на малоимотно и малограмотно лице, като дейността продължи с друга фирма.   На 27 октомври 2010 г. дружеството действително било продадено по предначертания план. От 9 август 2008 г. до продажбата му чрез престъпната дейност държавният бюджет е бил ощетен с 1 044 226,29 лева.   Данъчните престъпления на групата продължили чрез дружество на нов привлечен в нея участник – „Ем Ди 68“ ЕООД (също със седалище в Джебел).   За периода до 10 май 2012 г. чрез фиктивни продажби на плодове и зеленчуци в страни от ЕС, както и недействителни транспортни услуги, на бюджета е била нанесена щета от още 354 734,01 лева.   Присъдата на Специализирания наказателен съд на седемте участници в групата не е окончателна и може да бъде протестирана и обжалвана.   Специализираната прокуратура ще внесе протест срещу нея в частта, отнасяща се до наложените условни присъди на четирима от участниците.", "date": "2019.06.17", "title": "Спецсъдът призна за виновни 7 участници в престъпна група за данъчни престъпления"}
{"url": "http://epicenter.bg/article/Dve-zheni-zaginaha-v-katastrofa-kray-Varna--dete-v-tezhko-sastoyanie-e-v-bolnitsa/185880/3/0", "text": "Две жени са загинали в катастрофа в района на Т-образното кръстовище за село Долище, община Аксаково, съобщиха от пресцентъра на полицията във Варна.   Инцидентът е станал около 10.10 часа днес. Според първоначалната информация са се сблъскали лек и товарен автомобил. Вследствие на инцидента две жени от лекия автомобил са загинали на място. В автомобила е пътувало и дете, което е отведено от преминаващ автомобил в болнично заведение в тежко състояние.   Работи се за изясняване на детайлите и обстоятелствата около катастрофата, както и за изясняване на самоличността на загиналите.", "date": "2019.06.17", "title": "Две жени загинаха в катастрофа край Варна, дете в тежко състояние е в болница"}
{"url": "http://epicenter.bg/article/Ostaviha-v-aresta-sobstvenika-na-kuchetata--ubili-mlad-mazh-vav-Vlado-Trichkov/185883/3/0", "text": "Окръжен съд – София остави за постоянно в ареста 41-годишният собственик на кучетата, убили млад мъж в село Владо Тричков, предаде Нова телевизия.   Магистратите взеха това решение въпреки искането на адвоката на Йордан Карагьозов за по-лека присъда. Обвиняемият също заяви, че иска да излезе на свобода или да му бъде постановена мярка „домашен арест”.   Резултатите от съдебно-медицинската експертиза доказват, че именно кучетата на Карагьозов са предизвикали смъртта на 39-годишния Димитър. Това пък съобщиха от прокуратурата. Към момента не е ясна съдбата на четириногите от породата „Кане корсо”. В момента те се намират в приют на „Екоравновесие”.  ", "date": "2019.06.17", "title": "Оставиха в ареста собственика на кучетата, убили млад мъж във Владо Тричков"}
{"url": "http://epicenter.bg/article/Sin-namushka-mayka-si-s-nozh-sled-skandal/185892/3/0", "text": "Мъж е намушкал майка си с нож след семеен скандал. Това съобщават от ОД на МВР – София.   Деянието е извършено в събота около 18 часа в село Чавдар. Сигнал за случилото се е подаден в РУП – Пирдоп. На адреса незабавно били изпратени полицейски служители, които изяснили, че жената е пострадала при възникнал скандал със сина й, който й е нанесъл удар с нож в областта на корема.   Пострадалата е настанена в болнично заведение без опасност за живота. 36- годишният извършител е задържан за срок до 24 часа. По случая е образувано досъдебно производство под наблюдението на районната прокуратура.", "date": "2019.06.17", "title": "Син намушка майка си с нож след скандал"}
{"url": "http://epicenter.bg/article/Mazh-se-udavi-v-reka-Veleka-kray-Sinemorets/185907/3/0", "text": "53-годишен мъж от Ямбол се е удавил в устието на река Велека край село Синеморец. Това съобщиха от пресцентъра от ОД МВР-Бургас.   В 14.39 часа на 16 юни в Районно управление - Царево е получено съобщение за инцидент в района на неохраняемата зона на плажа край устието на река Велека до село Синеморец, при който се удавил 53-годишен мъж от Ямбол.   Тялото на мъжа е откарано за аутопсия в отделение \"Съдебна медицина\" при УМБАЛ - Бургас.   Работата по случая продължава от служители на Районно управление – Царево.  ", "date": "2019.06.17", "title": "Мъж се удави в река Велека край Синеморец"}
{"url": "http://epicenter.bg/article/Sobstvenikat-na-kuchetata-ubiytsi-progovori-za-prav-pat-pred-mediite/185919/3/0", "text": "Собственикът на петте кучета, нападнали и убили човек край село Владо Тричков, не е сигурен, че изпитва вина. Това каза самият той пред репортерите в съда, предаде Нова телевизия. Адвокатът на Йордан Карагьозов поиска мъжът да бъде пуснат от ареста, но според магистратите има опасност той да се укрие.   Йордан Карагьозов проговори за първи път пред медиите след ареста си и изрази съмнение, че неговите кучета са убили 39-годишния Димитър.   Експертиза обаче доказва, че именно кучетата на Йордан са причинили смъртта на мъжа.   \"Фрагментът от кост, която е намерена в двора на имота, където са пребивавали кучетата, показва също, че костта е от човешки произход\", каза прокурорът Христина Лулчева.   Според Йордан Карагьозов, животните му досега не са проявявали агресия към хора. \"Последните 11 дни кучетата бяха при един приятел, който има дете в неравностойно положение и няма как той да има доверие на кучетата, пък реално те да са агресивни\", заяви Карагьозов.   Твърди, че е полагал достатъчно грижи за кучетата и им е носил храна всеки и ден, но не и според прокуратурата. \"Не се отглеждат, просто са изоставени в този имот от страна на обвиняемото лице\", каза още Лулчева.   В продължение на две години Карагьозов е бил издирван, за да му се връчат предписания как да се грижи за животните, но без резултат. Затова съдът реши, че има опасност да се укрие, ако е на свобода.", "date": "2019.06.17", "title": "Собственикът на кучетата-убийци проговори за пръв път пред медиите (Видео)"}
{"url": "http://epicenter.bg/article/Eto-prikazkata--quot-Bogatstvata-na-momaka-quot--po-koyato-pisaha-sedmoklasnitsite-/185910/2/0", "text": "Ето приказката \"Богатствата на момъка\", по която писаха седмокласниците на матурата днес! Над 61 хиляди ученици писаха преразказ на текста на Георги Русафов. \"Богатствата на момъка\" е част от книгата \"Тринайсет вълшебни приказки\".    ", "date": "2019.06.17", "title": "Ето приказката \"Богатствата на момъка\", по която писаха седмокласниците!"}
{"url": "http://epicenter.bg/article/Upravitelyat-na-Sofiya-oblast-Simeon-II-da-ne-se-pritesnyava--zabranil-sam-prodazhbata-na-darzhavni-imoti/185912/2/0", "text": "„С хижите „Ситняково“ и „Саръгьол“ не може да се случи това, което стана с „Царските конюшни“. Още с встъпването си в длъжност съм издал Заповед №ОА-138/08.06.2017 г., с която категорично забранявам продажбата на държавни имоти“. Така областният управител на Софийска област Илиан Тодоров коментира опасенията на Симеон Сакскобургготски, изразени в телевизионно интервю, че хижите „Ситняково“ и „Саръгьол“, които се намират на територията на Софийска област, ще последват съдбата на „Царските конюшни“, съобщиха от пресцентъра на Областната администрация.   Тодоров подчертава, че за него продажбата на държавни имоти е напълно неприемлива, затова в мандата му няма да бъде продаден нито един държавен имот, намиращ се на територията на областта.   Припомняме, че Илиан Тодоров забрани продажбата на държавни имоти, като това беше една от първите заповеди, които издаде след встъпването си в длъжност.  ", "date": "2019.06.17", "title": "Управителят на София-област:Симеон II да не се притеснява, забранил съм продажбата на държавни имоти"}
{"url": "http://epicenter.bg/article/Krum-Zarkov--Partiyata-podkrepya-Ninova-v-golyamata-si-chast/185914/2/0", "text": "Депутатът от БСП Крум Зарков обясни в ефира на Нова телевизия защо лидерът на БСП Корнелия Нинова е оттеглила оставката си.   „Корнелия Нинова хвърли оставка, но щеше да е проява на инатлък да я поддържа, след като стана ясно, че партията я подкрепя в голямата си част, второ конгресът, делегатите на партията, я подкрепя в отношение 5 към 1. И накрая - предстоят ни ключови избори само след 2 месеца. Щеше да е проява на безотговорност сега да се предизвика този трус. Резултатите на евроизборите съвсем не го предполагат”, каза Зарков в предаването „Плюс-минус. Коментарът след новините”.  Според него пътят, по който върви БСП, е правилният. И очерта какъв е той: „Пътят на категорична опозиция на сегашното статукво, пътят на даване на перспектива на млади нови политици, пътят на чертаене на нова визия за България е пътят, по който трябва да продължим. Този път се олицетворява за много членове и симпатизанти на БСП с Корнелия Нинова.” „На този конгрес г-жа Нинова беше преотвърдена като лидер на партията до края на мандата. Но беше преотвърдено и друго правило – следващият лидер ще бъде избран с пряк избор”, коментира Зарков.  „БСП е един от стълбовете на политическия живот в България, който е често замърсяван от различни кръгове на интереси, които се опитват да пробият институциите. И в БСП явно има такива опити”, продължи Крум Зарков.   И Зарков, по подобие на Корнелия Нинова, изтъкна, че през последните две седмици се е разразила истинска буря в БСП. \"Заседанието на Конгреса беше един процес, който започна преди две седмици. Разрази се истинска буря, кампания с всякакви методи и средства вътре в БСП. Имаше един призив от много общински организации и той беше да не се хвърля партията в криза преди местните избори\", обясни той.   \"Ясно е, че в БСП трябва да анализираме ситуацията, но това трябва да стане спокойно и с разумни доводи. Цялата политическа система в България е замърсена и е нормално и в БСП да има определени икономически кръгове, които искат да завладеят партията, за да я подчинят. Не искам да споменавам имена, защото не може всички да се слагат под един знаменател. Ясно е, че има кръгове в БСП, които искат голяма коалиция с ГЕРБ. Ние смятаме, че тази коалиция не е възможна. Тя няма да е добра не само за БСП, но и за държавата и политическата система като цяло. Ние отстояваме нашата позиция, че БСП трябва да бъде ярка опозиция на сегашното управление. Когато беше предложено на Корнелия Нинова да стане председател на парламента, имаше кръгове в партията, които настояваха тя да приеме, защото БСП отдавна е извън властта, а това било начин да се върне там под някаква форма. За нас това желание беше неоправдано. Ние не искаме да сме съоправляващи\", каза в ефира на Нова Крум Зарков.    Той коментира и темата за размера на партийната субсидия. \"Партийната субсидия трябва да бъде намалена. 11 лева е твърде много, но да мине субсидията от 11 лева на 1 лев означава не да я намалиш, а направо да я прекратиш. Ние искахме да направим консултации с политическите сили и да дебатираме темата за намаляването на субсидията. ГЕРБ направиха едно предложение напук, за да се заговори за една тема, която не им е толкова неприятна\", каза Зарков.   Запитан Корнелия Нинова има ли алтернатива, Зарков отговори: \"На всекиго и на всичко има алтернатива. Г-жа Нинова беше преутвърдена като лидер на партията до края на мандата. Утвърди се също така, че следващият лидер, който и да е той, ще бъде избран чрез пряк вот!\"   Запитан как ще коментира изказването на премиера Борисов от днес сутринта, че на \"Позитано\" 20 една оставка не могат да подадат, Крум Зарков отговори: \"Чувства се една горчивина у нашите опоненти!\"    ", "date": "2019.06.17", "title": "Крум Зарков: Партията подкрепя Нинова! Делегатите на конгреса 5 към 1 са \"за\" нея!"}
{"url": "http://epicenter.bg/article/Balgariya-se-prisaedini-kam-Tsentara-za-kiberotbrana-na-NATO/185915/2/0", "text": "На тържествена церемония с издигане на националния ни флаг България се присъедини към Центъра за върхови постижения за киберотбрана на НАТО, базиран в столицата на Естония Талин. Това съобщиха от пресцентъра на МВнР.   Първият секретар в посолството на България във Финландия, акредитирано и за Естония, Милен Димитров представи страната ни на събитието. Заедно с България на същата церемонията към центъра се присъединиха и Дания, Норвегия и Румъния.   Центърът за киберотбрана е международна военна структура, акредитирана към НАТО и е основан през 2008 г. Организацията подкрепя държавите-членки и НАТО с експертиза в областта на киберотбраната в сферата на технологиите, стратегиите, операциите и правото.   „Фактът, че все повече и повече нации се обединяват, за да допринасят активно за развитието на киберсигурносттa, отразява необходимостта от подобрени възможности в киберпространството“, обяви Кол Тариен, директор на Центъра.   Ядрото на центъра включва разнообразна група от експерти: изследователи, анализатори и преподаватели. Съчетанието от военни, правителствени и индустриални среди позволява на Центъра да предостави всеобхватен подход спрямо киберзащитата.   Този център е най-големият сред 25 други подобни центрове в рамките на НАТО. В момента Япония, Черна Гора, Хърватия, Словения и Швейцария водят преговори за присъединяване, а Люксембург и Австралия са изявили желание да ги започнат.   В момента държавите, които участват в работата на центъра са 25: Белгия, България, Чехия, Дания, Естония, Франция, Германия, Гърция, Унгария, Италия, Латвия, Литва, Холандия, Норвегия, Полша, Португалия, Румъния, Словакия, Испания, Турция, Обединеното кралство, САЩ, Австрия, Финландия и Швеция.  ", "date": "2019.06.17", "title": "България се присъедини към Центъра за киберотбрана на НАТО"}
{"url": "http://epicenter.bg/article/Prezidentat-Rumen-Radev-udostoi-s-orden--quot-Stara-planina-quot--poslanik-Herbert-Salber/185917/2/0", "text": "Президентът Румен Радев удостои с орден \"Стара планина\" - първа степен, посланика на Федерална република Германия Херберт Салбер за изключителни заслуги за укрепването и развитието на българско-германските отношения, съобщава БТА.  Това отличие е поредното потвърждение за стратегическия характер на българско-германските отношения, отбеляза държавният глава по време на церемонията. Той припомни, че двете държави са поставили началото на дипломатическите си отношения преди 140 години. Този юбилей е повод да отбележим значимостта на двустранните връзки и приятелството, както и приносът на много поколения дипломати, политици, предприемачи, инженери, учени, дейци на изкуството и културата, граждани, благодарение на които днес се радваме на отлични отношения между нашите страни и народи, основани на партньорство и приятелство, посочи Румен Радев.   Той благодари на посланик Салбер за неговата ангажираност и принос за развитие на връзките ни в областта на политиката, икономиката и културата.   Радев припомни, че през изминалите две години са реализирани двустранни контакти и посещения в двете страни на ниво държавни глави и премиери, активизирани са били контактите между двата парламента, засилило се е сътрудничеството между институциите и гражданите.  Търговско-икономическите отношения са в непрекъснат възход и Германия се утвърди като водещ икономически партньор на нашата страна, посочи президентът. Той отбеляза, че за миналата година търговският стокообмен е надхвърлил осем милиарда евро, което е рекорд за нашата страна, и допълни, че германските инвестиции имат съществен принос за трансформацията на нашата икономика към индустриализация и производство с висока добавена стойност.  Радев подчерта и приноса на посланик Салбер за развитието на връзките в областта на образованието, науката и културата. Особено ценим възможността да се ползваме от германския опит в областта на дуалното обучение, което дава нови перспективи пред бизнеса и нови възможности на младите хора в България, посочи президентът. Той заяви, че България гледа на Германия като на приятел, важен партньор и съюзник.  Посланик Херберт Салбер заяви, че за него е голяма чест да бъде награден с орден \"Стара планина\" в края на мандата си в България. Той информира, че с мандата му тук приключва и професионалният му път и след това си назначение ще напусне немските дипломатически служби. Посланикът каза, че е започнал кариерата си преди 35 години в същия регион - в Белград. Балканите винаги са били особен въпрос за мен и винаги съм се старал отблизо да следя случващото се тук, допълни той. В края на тези две години в България се радвам да видя, че има значителен напредък, отбеляза още посланик Салбер.  Когато започнах мандата си в България, чувах за предстоящото подписване на договора за сътрудничество и приятелство между България и Северна Македония, видяхме и Срещата на върха за Западните Балкани, споразумението между Гърция и Северна Македония и мога да кажа, че България има значителни заслуги в това развитие, коментира той. България играе изключително конструктивна и градивна роля в това и има своя принос към разбирането и сътрудничеството в региона, отбеляза посланикът.   България е наш доверен приятел, партньор и съюзник, радвам се, че мога да завърша професионалния си път в държава, с която имаме толкова добри отношения, заяви посланикът и допълни, че ще остане приятел на България.  ", "date": "2019.06.17", "title": "Президентът Румен Радев удостои с орден \"Стара планина\" посланик Херберт Салбер"}
{"url": "http://epicenter.bg/article/Korneliya-Ninova-kam-Borisov--Edna-ostavka-ne-mozhe-da-vzemete-kato-horata/185920/2/0", "text": "\"Днес господин Борисов казал, че на “Позитано” една оставка не могат да ДАДАТ като хората. Не господин премиер - на “Позитано” една оставка не можете да ВЗЕМЕТЕ като хората.\"  Това написа във Фейсбук лидерът на БСП Корнелия Нинова по повод изказването на премиера Бойко Борисов по-рано днес, че на \"Позитано\" 20 не могат една оставка да подадат. Министър-председателят коментира политическата ситуация след друго събитие - разговор с еврокомисар Мария Габриел.    ", "date": "2019.06.17", "title": "Корнелия Нинова към Борисов: Една оставка не може да вземете като хората"}
{"url": "http://epicenter.bg/article/Silna-turbulentsiya-na-borda-na-balgarski-samolet-rani-10-dushi/185922/2/0", "text": "Самолет Boeing 737-300 на ALK Airlines, с регистрация LZ-MVK, изпълняващ полет от Прищина (Косово) до Базел / Мюлуз (Швейцария / Франция) е попаднал в силна турбуленция, в резултат на което са пострадали 10 души.   Инцидентът е станал над Южен Тирол, около 30 минути преди кацане в Базел, когато машината е заобикаляла зона с гръмотевична буря над Алпите, съобщава \"The Aviation Herald\", предаде  Novini.bg .   Самолетът, със 121 души на борда, се е приземил благополучно.   Летището в Базел съобщи, че 10 пътници са отведени в болници с леки наранявания.   Пътниците разказват, че силните вибрации при турбуленцията са успели да изтръгнат от местата им дори няколко седалки.   След два часа и половина престой на земята Боингът е поел по обратния курс.   Авиокомпания ALK е български лицензиран авиопревозвач, изпълняващ чартърни полети в България и чужбина.", "date": "2019.06.17", "title": "Силна турбуленция на борда на български самолет рани 10 души (Видео)"}
{"url": "http://epicenter.bg/article/Borisov-komentira-rekordno-niskata-bezrabotitsa-u-nas-/185923/2/0", "text": "Премиерът Бойко Борисов коментира във фейсбук рекордно ниската безработица у нас.   \"През месец май регистрираната безработица у нас достигна най-ниското си равнище от създаването на Агенцията по заетостта през 1990 г. Отчетената стойност от 5.3% бележи свиване и на месечна, и на годишна база съответно с 0,3 и 0,8 процента\", написа той в социалната мрежа.   Борисов публикува във фейсбук профила си новината от страницата на Агенцията, разпространена по-рано.    ", "date": "2019.06.17", "title": "Борисов коментира рекордно ниската безработица у нас!"}
{"url": "http://epicenter.bg/article/Ekaterina-Zaharieva--Zapadnite-Balkani-tryabva-da-badat-klyuchov-prioritet-v-Globalnata-strategiya-na-ES/185924/2/0", "text": "Глобалната стратегия на ЕС и засилването на ефективността на общата външна политика и политика за сигурност (ОВППС) бяха във фокуса на заседанието на Съвет „Външни работи“, което се проведе днес в Люксембург, съобщават от МВнР. Българската делегация бе ръководена от вицепремиера и министър на външните работи Екатерина Захариева.  На съвместна сесия с министрите на отбраната бе направен преглед на изпълнението на Глобалната стратегия три години след приемането й, се казва в съобщението до медиите на Външно.   Споделени бяха оценки за постигнатия напредък в областта на сигурността и отбраната, както и идеи за адресиране на нови предизвикателства като дезинформацията и хибридните заплахи. Съветът подчерта значението на трансатлантическите отношения и сътрудничеството ЕС – НАТО.  Министър Захариева открои като ключов приоритет ангажираността с регионите в непосредствена близост на ЕС, както и европейската интеграция на страните от Западните Балкани. Политиката на разширяване е доказала своята трансформираща сила. Европейският проект няма да бъде завършен без интеграцията на Западните Балкани, настоя българският първи дипломат.  В посветената на ОВППС дискусия министрите обмениха идеи как да бъде подобрена координацията и ефективно прилагане на външнополитическите цели на ЕС, като отчетоха необходимостта от укрепване на аналитичния капацитет и оптимално разпределение на наличните ресурси.  Първите дипломати на ЕС дискутираха широк кръг актуални външнополитически теми, включително положението в Судан и Венецуела, Република Молдова, ситуацията в Близкия изток и др. Прието бе Изявление на Съвета по положението в Судан, в което остро се осъждат проявите на насилие срещу протестиращи и мирното население и се отправя призив за възстановяване на преговорите за преход към установяване на гражданско управление в страната. Министрите оцениха положително последните развития в Република Молдова, целящи преодоляване на политическата криза. Потвърдиха готовността на ЕС да продължи да работи в подкрепа на реформите в страната на основата Споразумението на асоцииране.  На работен обяд с йорданския си колега Айман Сафади министрите на външните работи на 28-те потвърдиха подкрепата на ЕС за Йордания, като дадоха висока оценка на ролята на страната като фактор на стабилността в региона и откроиха усилията й по отношение на сирийските бежанци на нейна територия. Обменени бяха мнения по перспективите пред  Близкоизточния мирен процес, ситуацията в Сирия и развитията в Ирак. В рамките на провелия се по-късно Съвет за асоцииране бе подписано Рамково споразумение за участието на Йордания в мисии и операции на ЕС по линия на общата политика за сигурност и отбрана.  ", "date": "2019.06.17", "title": "Екатерина Захариева: Западните Балкани трябва да бъдат ключов приоритет в Глобалната стратегия на ЕС"}
{"url": "http://epicenter.bg/article/Izlyazoha-otgovorite-ot-maturata-po-BEL-sled-7-mi-klas/185926/2/0", "text": "Излязоха отговорите от изпитния вариант по който работиха седмокласниците на външното оценяване по БЕЛ.   Ето ги и отговорите!    Произведението за преразказ, което се падна на седмокласниците тази година, бе приказката \"Богатствата на момъка\" от Георги Русафов.   Над 61 000 ученици се явиха на изпита по български език и литература след 7. клас. В 7.00 часа тази сутрин в Министерството на образованието беше изтеглен вариант номер 1 на изпита. ", "date": "2019.06.17", "title": "Излязоха отговорите от матурата по БЕЛ след 7-ми клас"}
