{"url": "http://epicenter.bg/article/Prezidentat-za-skandalite-v-BNR--Svobodata-na-slovoto-v-Balgariya-e-v-kriza/192800/2/0", "text": "Трябва да се прекрати практиката държавата да се управлява чрез нечий телефон, а не от институциите. Свободата на словото е в основата на демокрацията, а в България тя е в криза. Това заяви президентът Румен Радев, съобщиха от прессекретариата на държавния глава.    „Казусът със спирането на програма „Хоризонт“ отново потвърждава значението на въпроса кой и как управлява обществените медии. Очевидно е и, че държавата се управлява чрез нечий телефон, а не през институциите, както е нормалната европейска практика. На това нещо е време да се сложи край“, добави президентът Румен Радев в отговор на журналистически въпрос за безпрецедентното 5-часово спиране на програма „Хоризонт“ на Българското национално радио на 13 септември.    Президентът допълни, че когато започне да се работи по този начин - „през глава“, се обезсмислят и изпразват от съдържание институциите и отговорните органи, които са компетентни за назначения и уволнения при определени изисквания на закона.    „Свободата на словото е в основата на демокрацията, това е фундаментална ценност. Очевидно в България тя е в криза“, заяви държавният глава. Президентът призова генералният директор на БНР и разследващите да обявят какви са истинските и реалните мотиви за спирането на ефира, защото в случая става въпрос за обществена медия, а не за частна.    Държавният глава определи като „лъч надежда“ поведението на журналистите от БНР, които проявиха солидарност към свалянето от ефир на свой колега, и бяха подкрепени и от журналисти от други медии. „Те дадоха пример как се отстоява достойнство, как се отстоява свобода на словото и професионални стандарти“, заяви Румен Радев.    В отговор на въпрос за избора на следващ главен прокурор президентът посочи, че когато е организирал предварителни консултации по темата, е било с ясната цел да се повиши общественият интерес и гражданската бдителност относно процедурата и критериите за този избор.    „Тази цел е постигната. Но Конституцията ясно показва кога и как се произнася президентът“, заяви Румен Радев, попитан дали ще подпише указа за назначаване на следващ главен прокурор.  ", "date": "2019.09.16", "title": "Президентът: Държавата се управлява чрез нечий телефон, а не през институциите. Това трябва да спре!"}
{"url": "http://epicenter.bg/article/Boyko-Borisov--Ne-dopuskam-PIK-na-nashi-sabitiya--v-BNR-pravyat-sabotazh-sreshtu-pravitelstvoto/192812/2/0", "text": " тава заяви премиерът Борисов на импровизиран брифинг по повод откриването  новия завод на „Биовет Пещера”.   По повод скандала в БНР със спирането на програмата и отстраняването на Силвия Великова от ефир, Борисов два пъти ядосано подчерта: \"   Премиерът за пореден път се възмути, че президентът не отбелязва нищо положително, свършено от правителството.    По повод твърдението на президента от днес,  че държавата се управлява от нечий телефон, а не от институциите, във връзка със свалянето на Силвия Великова от ефира на БНР и връщането й на работа след телефонен разговор с премиера     От думите на Борисов се разбра, че за него това е един от няколко саботажа, които целят да \"строшат системата\". \"Те правят саботаж срещу правителството.   За това, че те правят саботажи\", поясни премиерът.   Той повтори тезата си, че   \"Това ми е смешно и забавно как от всеки телевизор, който пусна, и радио се сипят обиди срещу правителството и в същото време всеки казва \"няма свобода на словото\", подчерта Бойко Борисов.    Дума не съм казал - каквото искат, това да правят. Свобода! Но да, злоупотребяват с това! Правят саботажи срещу правителството. Планирани, насочени, за да разрушат системата. И после - правителството им е виновно.   , без да спомене коя е тя.    В отговор на въпрос защо Корнелия Нинова и президентът Радев не допускат “Радио К2”, Борисов отговори: \"И аз какво да направя, да отида при Корнелия и да й кажа: пусни екипите! Стига, сега! Това е несериозно! Ето, за да сме еднакви с Корнелия\", посочи той.   ", "date": "2019.09.16", "title": "Премиерът: Не допускам ПИК на наши събития, спирането на БНР е саботаж срещу правителството! (ВИДЕО)"}
{"url": "http://epicenter.bg/article/Evelina-Slavkova--Trend--Bitkata-za-kmet-na-Sofiya-shte-e-osporvana--Maya-Manolova-raztvarya-vetriloto-/192832/2/0", "text": "Една много трудна битка се очертава. Наистина има много условия преди да кажем кой може да победи. От едни малки щрихи е видно, че ще има една доста оспорвана битка в София. Това каза заяви в студиото на izbori.bg социологът Евелина Славкова.    Това, което наблюдаваме е, че Мая Манолова разтваря ветрилото. Разбира се, червената ѝ биография ще бъде много трудно заличена, добави тя.    Естествено е, че има умора от 10 – годишното управление на Йорданка Фандъкова, но в нейно лице няма това усещане за корумпираност. Грешка е обаче, че Фандъкова застана с лицето си зад проекта на \"Графа\". Трудно ще бъде на един червен кандидат обаче да превземе тази нейна непревземаема крепост, коментира Славкова.    Оставя се впечатление, че избори ще има само в София. Причина е силната кандидатура на Мая Манолова. Столицата винаги е била син град и много трудно една червена кандидатура ще се пребори. Но и успехът на Мая Манолова като омбудсман, високият рейтинг, който тя успя да получи също ще окаже голямо влияние върху изборите, заяви политическият анализатор.    По думите ѝ дали патриотичният вот ще се насочи към Фандъкова или към Манолова, ще стане ясно след приключването на регистрацията. Тя поясни, че от това, което се наблюдава, е видно, че голяма част от него ще се насочи към Фандъкова.    По думите на Славкова кампанията вече минава през призмата на замерване с кал.    Попитана дали може да има предсрочни парламентарни избори, ако Манолова победи на вота наесен, тя заяви, че това няма да има, но ще е знак за ерозия в ГЕРБ.    Във връзка с това може ли Мая Манолова да е новият лидер на БСП, тя посочи, че по-скоро Манолова ще създаде нов проект, отколкото да влезе в надпревара за поста на Корнелия Нинова.    Евелина Славкова обясни, че не само в София ще бъде оспорвана битката, а и в Пловдив, във Варна, в Русе, във Велико Търново и в други градове. Тя заяви обаче, че няма да има тази синя карта, която е показана през 2015 година. Трудно ми е да кажа колко града ще вземе ГЕРБ, обясни социологът.    Славкова коментира и снимките, които се появиха на годеницата на кандидата за кмет на София инж. Борислав Игнатов. По думите ѝ, това е изключително кафява и мръсна кампания. Винаги съм казвала, че когато говорим за кампания, никога не трябва да бъдат замесвани семействата и децата. В крайна сметка човек персонално отговаря за себе си. Всичко бе на изключително ниско ниво, но все пак има и позитив - хората, които не познаваха инж. Игнатов, вече го познават, заяви още Славкова. ", "date": "2019.09.16", "title": "Евелина Славкова, Тренд: Битката за кмет на София ще е оспорвана, Мая Манолова разтваря ветрилото "}
{"url": "http://epicenter.bg/article/Noviyat-direktor-na--Horizont--e-Martin-Minkov/192837/2/0", "text": " съобщи генералният директор на общественото радио Светослав Костов пред Съвета за електронни медии. Членовете на съвета го изслушват по повод спирането на ”Хоризонт” в петък от 6 до 11 ч.    и с писмо от медията.  Дали има напрежение – има. Не мога да кажа, че това напрежение е подхранвано от ръководството. , заяви Костов. . Той беше на позицията за няколко часа, след като дотогавашният директор Ивайло Савов се пенсионира. \r\n   \r\n  дългогодишен кореспондент на радиото в Скопие, като има и управленски опит – бил е зам.-директор през 1997 г., директор на радио „Експрес” и директор на Радио Бургас. От 2016 г. е програмен директор на БНР. \r\n   \r\n  по повод скандала с БНР. В отговор на въпрос как ще коментира ситуацията през последните дни, той заяви, че свободата на словото е фундаментална ценност, която \"очевидно в България е в криза\". \r\n   \r\n \"БНР не е спирало дори по време на войната и този казус отново потвърждава въпроса кой и как управлява обществените медии.  \", допълни президентът Радев. \r\n   \r\n В края на миналата седмица националното радио беше разтърсено от голям скандал, след като първо стана ясно, че дългогодишният водещ и съдебен репортер Силвия Великова слиза от ефир, а след това и цялата програма на \"Хоризонт\" замлъкна неочаквано за няколко часа. \r\n Решението за Великова първо беше обяснено с разминаване в длъжностната ѝ характеристика, а след това от радиото официално обявиха, че по определени отразявани теми е липсвал плурализъм. \r\n   \r\n Спирането на излъчването именно по времето, в което се излъчва воденият от нея сутрешен блок, пък беше оправдано с профилактика. \r\n Случилото се доведе до безпрецедентен протест на журналисти в подкрепа на Силвия Великова и даже на реакция на премиера Бойко Борисов, който лично изиска ситуацията да бъде изяснена. Междувременно КРС, СЕМ и прокуратурата започнаха проверка заради спирането на \"Хоризонт\". Така, буквално след ден на поста, Николай Кръстев подаде оставка като директор на \"Хоризонт\". \r\n", "date": "2019.09.16", "title": "Новият директор на ”Хоризонт” е Мартин Минков"}
{"url": "http://epicenter.bg/article/Spiraneto-na-efirnoto-izlachvane-na--Horizont--se-nalozhilo-zaradi-tehnicheski-problem-/192839/2/0", "text": "Спирането на ефирното излъчване на програма „Хоризонт“ на БНР за близо 5 часа на 13-ти септември се е наложило заради възникнал голям технически проблем. Това заяви генералният директор Светослав Костов на изслушване пред Съвета за електронни медии и Комисията за регулиране на съобщенията, предаде БНР.    „Заради множество констатирани от директора на дирекция „Техника“ проблеми в БНР с осигуряване на нормалното приемане не само на „Хоризонт“, но и на различните програми на БНР, да бъде извършена профилактика в БНР и по-точно проверката, която е направена в дирекция „Техника“ и проведените замервания в оптичен кабел“, обясни Генералният директор на БНР.    Светослав Костов каза още, че в БНР няма цензура.    По-рано на извънредно общо събрание на БНР Костов обяви, че ще поиска увеличение на заплатите в медията с 25%.    Прокуратурата разпореди проверка, тъй като БНР има статут на стратегически обект, който при кризи има мисията да информира гражданите. Тя беше възложена на три институции - Държавната агенция \"Национална сигурност\", Съвета за електронни медии и Комисията за регулиране на съобщенията.    Най-късно до петък ще са ясни резултатите от разпоредената от прокуратурата проверка за причините за спирането на програма „Хоризонт“ в петък. Тя е под наблюдението на заместник-главния прокурор Иван Гешев.    „Днес наблюдаващият прокурор от ВКП ще анализира с колегите от ДАНС всички факти и обстоятелства, които са възложени да бъдат проверени и ще бъде изяснена цялата ситуация, както и ще получите пълна информация за ситуацията до момента. Както виждате прокуратурата е максимално открита до момента, публикувани са факти и обстоятелства от досъдебни производства. Съзнаваме, че това представлява обществен интерес в случая и ще бъде информирано обществото чрез вас на всички факти и обстоятелства, които са установени“, каза днес Иван Гешев.  ", "date": "2019.09.16", "title": "Генералният директор Светослав Костов увери СЕМ, че в радиото няма цензура"}
{"url": "http://epicenter.bg/article/Stefan-Danailov-otnovo-postapi-v-bolnitsa/192840/2/0", "text": "Стефан Данаилов отново постъпи в болница. Това съобщиха от  УМБАЛ „Софиямед“, където той ще продължи възстановяването си.   На актьора ще му бъдат направени нови изследвания и ще се подложи на рехабилитация.      ", "date": "2019.09.16", "title": "Стефан Данаилов отново постъпи в болница - този път за възстановяване "}
{"url": "http://epicenter.bg/article/Radeva--Pomnya-svoeto-parvolashko-vlizane-v-uchilishte--zayavih-na-mayka-si--che-ne-iskam-da-hodya-poveche-/192845/2/0", "text": "Съпругата на президента Румен Радев Десислава поздрави деца, родители и учители с днешния първи учебен ден.    Чрез публикация в социлната мрежа президентшата се върна назад, спомняйки си самата себе си като първолак. Радева споделя, че не била очарована от школото и категорично заявила на майка си, че няма да отиде отново там.    С тази история първата дама философски заключва, че в живота има неща, които трябва да правим, дори без наличието на особено желание.  ", "date": "2019.09.16", "title": "Радева: Помня първолашкото си влизане в училище, заявих на майка си, че не искам да ходя повече там"}
{"url": "http://epicenter.bg/article/Tarzhestveni-tseremonii-i-mnogobroyni-kulturni-sabitiya-za-Denya-na-Sofiya---17-septemvri-/192846/2/0", "text": "На 17 септември, вторник, по повод Деня на София от 10.00 часа Столичният общински съвет ще проведе тържествено заседание, на което ще бъдат връчени звания „Почетен гражданин на София”, „Почетен знак на Столичната община” и на „Значка на София”. Това съобщиха от Столична община.    От 11.30 ч. пред църквата „Света София” ще се проведе Тържествен водосвет и официална церемония по издигане знамето на града.    В 17.30 ч. пред Народния театър \"Иван Вазов\" започва концерт на Софийския духов оркестър.    От 18.30 ч. в Народен театър „Иван Вазов” ще бъдат връчени Наградите на Столичната община за ярки постижения в областта на културата. Носител на тазгодишната Специална награда за изключителни постижения и принос в националната култура е примата на българската музика Лили Иванова. БНТ1 ще излъчи церемонията по награждаването от 22.00 часа.    В 20.30 ч. на площад „Княз Александър I” започва грандиозен аудио-визуален пърформанс и 3D мапинг „Градски вибрации 140 ВРМ (140 удара в минута)”, организиран от Столична община и Фондация „Културни перспективи” в партньорство с Министерство на образованието и науката. Входът е свободен.    Регионалният исторически музей – София ще открие в 13.00 часа постоянната археологическа експозиция „Антична Сердика” в Античния културно-комуникационен комплекс „Сердика” – в закритото археологическо ниво под бул. „Княгиня Мария Луиза” №2. На площ от 6 хиляди квм са експонирани останки от шест улици, две раннохристиянски базилики, терми и пет сгради с жилищни и произведствено-търговски функции. Съпътстващата програма включва детски образователни ателиета и изложба с фотографии от процеса на археологическите проучвания.    На празника на столицата в кино G8 Cinema стартира проектът „Особен поглед“ – панорама на филми на жени режисьорки в българското игрално кино – поредица от прожекции (по две на ден – от 17.30 ч. и от 19.30 ч.), придружени с дискусии, на филми на български режисьорки. Проектът е дело на „Адела Медия” и е финансиран от Програма „Култура“ на Столична община.    От 17.00 ч. в парка „Заимов” ще се проведат празничен танцов спектакъл и карнавално шествие.    В 18 ч. започва концертът за деня на София в район „Искър“. Той ще се състои в парк „Езерото“ и ще бъде с участието на Маргарита Хранова и Райко Кирилов, квартет „Българи“, танцов състав „Алгара“, представителен мажоретен състав „Светла“ и младата народна певица Валентина Шерденкова.    В парк „Младост“ в ж.к. Младост 3 от 19 ч. започва празничен концерт с участието на Валерия Войкова от 125 СУ „Боян Пенев“, Diva Dance School, Стоименка Недялкова, Недялко Недялков и Петър Миланов – солисти от оркестъра на БНР и ансамбъл „Филип Кутев“.    Кино „Кабана“ ви кани от 18:30 ч. на концерт на група “Rewind“, който е част от проекта „Акустични следобеди“, финансиран от Столична програма „Култура“.    През целия празничен ден е свободен достъпът за посетители на Зоологическа градина – София, парк-музей „Врана”, Регионален исторически музей – София и Софийската градска художествена галерия.       Забранява се престоят и паркирането, както следва:    - От 07.00 часа до приключване на мероприятието на 17.09.2019 г. на:    - северозападната дъга на пл. „Св. Александър Невски” между ул. „Оборище” и ул. „11-ти август”;    - северната дъга на пл. „Св. Александър Невски” между ул. „11-ти август” и ул. „Дунав“;    - ул. „Оборище” между ул. „Г.С.Раковски” и пл. „Св. Александър Невски”.    От 08.00 до 18.00 часа на 17.09.2019 г., с изключение на автомобилите на служителите на общинска администрация и извън местата в режим на платено паркиране „служебен абонамент” на:    - пл. „Николай Гяуров”;    - ул. „Московска” между ул. „Г.С.Раковски” и бариерата на английското посолство.    От 08.00 часа до приключване на мероприятието на 17.09.2019 г. да се забрани влизането на пътни превозни средства по ул. „Оборище” между ул. „Г.С.Раковски” и ул. „11-ти август”.    Столичната дирекция на вътрешните работи осигурява охрана, постове за контрол и регулиране на движението.   ", "date": "2019.09.16", "title": "Тържествени церемонии и многобройни културни събития за Деня на София – 17 септември "}
{"url": "http://epicenter.bg/article/Prokuraturata-v-Shumen-razsledva-katastrofata-s-Karayancheva/192796/3/0", "text": "Районната прокуратура в Шумен ръководи досъдебно производство по повод пътния инцидент, при който пострада председателят на Народното събрание Цвета Караянчева. Това съобщиха от пресцентъра на Апелативна прокуратура - Варна.    Разследването е започнало вчера, след като на пътя Силистра – Шумен е възникнал пътен инцидент между два насрещно движещи се автомобила. Единият от тях е на НСО и е бил управляван от служител на службата за охрана.    В него е пътувала председателят на Народното събрание Цвета Караянчева. Тя е единственият пострадал при пътнотранспортното произшествие. Оказана ѝ е медицинска помощ, а по-късно е била транспортирана в София. Назначена е медицинска експертиза, която ще установява степента на травматичното ѝ увреждане.    Другият автомобил в инцидента е лека кола, управлявана от млада жена. Шофьорът на НСО и водачката на другия автомобил са тествани за алкохол. Пробите и на двамата водачи са отрицателни.    Извършен е оглед на местопроизшествието. Разпитани са трима свидетели по делото. Предстои да бъде назначена и автотехническа експертиза, за да бъде установен механизмът на пътнотранспортното произшествие.", "date": "2019.09.16", "title": "Прокуратурата в Шумен разследва катастрофата с Караянчева"}
{"url": "http://epicenter.bg/article/Tsenite-na-petrola-stignaha-rekordni-stoynosti/192782/4/0", "text": "Цените на петрола се повишиха рекордно тази сутрин след атаката срещу двете петролни рафинерии в Саудитска Арабия. Това отключи нови геополитически страхове в момент, в който Доналд Тръмп обвини за нападенията Иран и предизвика нови опасения, че военен удар срещу страната е неизбежен, съобщава АФП.   Фючърсите Брент скочиха с 12 долара в първите минути на търговията – най-големия скок от създаването им през 1988-ма година. Това е увеличение с 20%, докато западно-тексаският суров петрол скочи с повече от 8 долара или с 15%, пише АФП. Малко по-късно и двете позиции понижиха цените си, но въпреки това се задържаха на 10% по-високи нива. Атаката от страна на подкрепяните от Иран йеменски бунтовници хуси срещу двете саудитски рафинерии на държавната Aramco, ефективно блокираха 6% от световните доставки на петрол. В неделя, президентът Доналд Тръмп обяви, че е готов да отговори на атаката, докато държавният секретар Майк Помпео заяви: \"САЩ ще работят с партньорите си и съюзниците си, за да се уверят, че енергийният пазар остава стабилен, а Иран ще понесе отговорността за агресията си\". Техеран отрича обвиненията, но новината възроди страховете за конфликт в размирния Близък изток след серията атаки срещу петролни танкери по-рано тази година, които също бяха приписани на Иран. През изминалата нощ, Тръмп оторизира освобождаване на петрол от стратегическия петролен резерв на САЩ, докато Aramco обяви, че повече от половината от производството му в размер на 5 милиона барела дневно ще бъдат възстановени в понеделник. Но нападенията срещу рафинериите предизвикаха страхове за сигурността на доставките от най-големия производител на петрол. Източник Канал 3  ", "date": "2019.09.16", "title": "Цените на петрола стигнаха рекордни стойности"}
{"url": "http://epicenter.bg/article/Simeon-Nikolov--Migrantskiyat-vazel-se-zatyaga-okolo-Evropa-ot-sbarkani-podhodi/192816/11/0", "text": "    На 23 септември 2019 г. предстои мин истрите на вътрешните работи на страните от ЕС да намерят обща формула по приемане на търсещи убежище. Акцентът обаче се оформя повече около проблематиката свързана с централния Средиземноморски маршрут, а не толкова с изпълнението на Споразумението с Турция и критичната ситуация в Гърция.     Предупрежденията за възможна нова мигрантска вълна, които се появиха през последните 2–3 месеца, упорито се тушираха в българските медии с познатия довод за „нулева” миграция по нашите граници. Фактът, че Турция закрива бежански лагери почти не б е забелязан, а увеличаването на потока бежанци от Турция в Гърция, влезе в новините, но не бе коментиран.   Една от поне три –четири чувствителни теми, които новоизбраният президент на ЕК госпожа Урзула фон дер Лайен поставя по време на обиколката си в страните–членки е настояването всички страни да се включат в справедливото разпределение на мигрантите, особено на тези, които идват през Средиземно море. След посещението й в България обаче, тази тема дори не се спомена на пресконференцията между обсъжданите. /Както и настояването за подписване на Истанбулската конвенция и други въпроси. / Никой не свърза с тези теми дори изключването на микрофоните на същата пресконференция на г–жа фон дер Лайен и премиера Борисов.    Няколкократните предупреждения на турския президент Ердоган, че ако ЕС не увеличи договорените в два транша общо 6 млрд евро, ще „пусне бежанците, да вървят където искат”,  вече не може да се подминава без обяснение. В основните западноевропейски страни обаче, коментарите внушават вина изцяло на Турция, а се пропуска факта, че ние като ЕС не изпълнихме важни условия от споразумението, като премахване на визите. Но за това има сериозни причини, които не намериха аргументиран отговор, а позволиха на Ердоган да продължава с политиката си на натиск и изнудване на ЕС.   Приетият от ООН на 10/11. декември 2018 г. Глобален пакт за миграция съдържа  немалко формулировки, които дадоха основание още тогава да поставим в кавички аргумента, че той бил „необвързващ”.    Междувременно бяха приети документи и от ЕС, които категорично пътвърдиха очакванията ни. Повечето европейци дори не разбраха, че на 26. март 2019 г. Европейският парламент прие резолюция, която призовава националните органи на държавите от ЕС да изготвят „антирасистки директиви”, записвайки: „при спазване на съществуващите законови предписания и процедури да имат грижата, мигрантите, бежанците и търсещите убежище да могат да влизат по–сигурно и легално в ЕС”.    Тоест, няма горна граница, нито в хиляди, нито в милиони, няма разлика между нелегални мигранти и бежанци, всички, които искат, могат да дойдат сигурно и легално в Европа. Потвърждава се оценката още на проекта от юли 2018 г., че Глобалният пакт за миграция не е нито „необвързваща морална декларация за намерения”, нито решение на проблема.    През март 2019 г. ЕП всъщност с резолюция постави основата за твърди дисциплиниращи мерки за народите в ЕС. Според тази резолюция, задачата на различните институции и държавни органи е да изработят принудителни мерки, санкции, планове за действие в техните детайли за всички европейци. В някои страни, като Германия например, пакет от спорни нови закони бе приет още в началото на юни т.г., набързо, така че дори консултантите нямаха време да се запознаят задълбочено с тях.  Медиите напълно п одминаха някои факти.    Да припомним обаче, че Унгария, Австрия, Дания се дистанцираха от Глобалния пакт за миграция; Полша, Чехия и България заявиха, че е неприемлив за тях; Израел, Китай, Япония и Южна Корея много вероятно няма да се присъединят, а Великобритания и Швеция започват да се колебаят.    Решението на Урзула фон дер Лайен за създаване на пост за еврокомисар по «защита на европейския начин на живот» е лесно обяснимо с компромисите, които трябваше да направи за да бъде избрана, но влиза в противоречие с истинските й намерения за подкрепа на организираното приемане на нови мигранти. Либерални представители на някои страни–членки вече протестираха и го възприеха като обида. Въпреки това Урзула фон дер Лайен неизбежно ще трябва да предложи една нова мигрантска политика на ЕС.  Ще й бъде обаче трудно да създаде нещо ново, ако продължи досегашния подход, който се фокусира върху приемането и разпределението на мигрантите, а не върху отстраняване причините за миграция в страните по произдход.     Фактът, че стратезите, предлагащи проекторешения се връщат към идеята от преди 2–3 години за финансиране директно на общини, които са съгласни да приемат мигранти, показва, че се въртим в кръг, тоест, че е изчерпан потенциала от идеи за възможни решения. Нещо по–лошо: намерението срещу финансови стимули за общини от «Европейски фонд», привидна рожба на европейско единство, се прави опит да се заобиколи националното ниво при държави в Източна Европа, които не желаят да приемат повече мигранти.    Това е форма на натиск върху съответното национално ниво, което е с най–силно изразена демократична легитимност и може да доведе  до опасни вътрешно–национални противоречия. Тоест, идеята е недемократична и неразумна. Самата «интеграция» на мигрантите в такива общини ще се базира единствено на казуза «Добре дошли– ако продължи финансовия трансфер».    Крайният ефект ще бъде създаване на постоянни разногласия в общини, провинциии, държави, в Европа, тоест ще внесе повече разединение. Дали пък това не е точно и целта на замисъла за целево управление на масовото преселение на народи от Африка и Азия в Стара Европа?    Въпреки безалтернативността на една обща европейска мигрантска политика, редица европейски страни предприеха едностранно успешни мерки за ограничаването на потока от нелегални мигранти. Т.н. в началото на септември 2019 г.   постигна споразумение с Мароко, позволяващо преследване и връщане на нелегални мигранти. Независимо от реториката на левия министър председател Педро Санчес, солидализиращ се с една по–отворена политика на Ангела Меркел, споразумението предвижда глоби до 900 000 евро за неправителствени организации, които се опитат за прехвърлят мигранти до испанския бряг. Но трябва да се има предвид, че още от 1992 г. Испания се е справяла сама, а от февнруари 2018 г. до сега намали броя на мигрантите със 70%, въпреки че преди това бе изпреварила Гърция с над 60 000 мигранти.     предприе сериозни мерки още 2017 г. за да намали нелегалните мигранти от Либия.  Само преди месеци бе приет нов закон, предвиждащ драконовски мерки срещу «спасителите» на мигранти в Средиземно море. За капитан на кораб глобата скочи от 50 000 евро на 1 милион евро! При това с арест на капитана и конфискуване на кораба. Ново то правителство на Италия продължава засега да стои на позицията, че на корабите в Средиземно море на частни неправителствени организации, „спасяващи” мигранти, няма да бъде давано разрешевние за достъп до италиански пристанища, но е много по–отворено за преговори. Усещането е, че Салвини трябваше да бъде отстранен именно заради съпротивата му срещу ЕК по мигрантската политика. Доказателство е и едно тайно и от дистанция заснето видео, в което италианският премиер Конте моли Меркел за помощ да се отърве от Салвини и обещава в замяна да допусне неограничен брой мигранти. Един от адресите на видеото със субтитри е:   прие миналата година 1,585 млн мигранти, но 1,185 млн са напуснали вече страната. Т.е. равносметката е увеличение на мигрантите с около 400 000 души. Този ръст обаче се формира и от увеличаване на мигранти от Източна Европа – с 20 000 поляци, с 12 000 косовари, с 8 000 албанци, с 16 000 турци повече отколкото през 2017 г. Увеличението на сирийците е с 34 000 души. До юни т.г. по данни от ООН в рамките на Дъблинското споразумение 4.215 бежанци от Германия са предадени на други европейски страни–членки, а 2967 бежанци от други страни–членки са били предадени на Германия.  Според проекта на новото италианско правителство Германия заедно с Франция трябва да поемат по 25% от мигрантите , спасени в Средиземнво море. Германският вътрешен министър вече го потвърди. Все още обаче не е решено, как ще се разпределят останалите 50%. По схемата, която ще бъде предложена на заседанието на министрите на вътрешните работи на страните от ЕС на 23 септември т.г. в Малта, Италия автоматично ще дава до 10 000 разрешения за убежище. Съгласие за участие в тази формула на разпределение се очаква да дадат Люксембург, Малта, Португалия, Испания и Румъния. Ако Франция обаче продължи да отказва достъп до пристанищата си, Италия ще остане основната страна–цел на прехвърляните през Средиземно море мигранти.    Изключително усл ожнената обстановка на гръцките острови от август насам очевидно изисква от   да увеличи броя на връщаните в Турция мигранти съгласно Споразумението между ЕС и Анкара. От началото на изпълнението на това Споразумение са върнати от Гърция в Турция само 1904 търсещи убежище. В същия период ЕС е приел 24 348 сирийци от Турция. Междувременно значително нараства броят на идващите от Турция мигранти вследствие на влошаващата се за тях ситуация в в нашата съседка. На турско–сирийската граница има натиск от бежанци, които идват от провинция Идлиб, последната крепост на ислямистки терористични организации. Поради нежеланието на европейските страни да приемат своите граждани, които участваха в отрядите на „Ислямска държава”, а голяма част от тях сега са в лагери, охранявани от кюрдите, има опасност те да се завърнат заедно с тези бежанци в Европа.    Не само Гърция и Италия, но и други страни изпитват силен недостиг на кадри, които да поемат задачите, свързани с нахлуващите мигранти. Само преди броени дни  обяви, че мобилизира 1800 пенсионирани полицаи за опазване на границите си. Това са 10% от цялата хърватска полиция /18 000 души/. Преди всичко се цели опазване на границата с Босна. Тоест, сатва дума за същия Балкански маршрут от 2015 г.    Характерно за информационния поток в Западна Европа на тема „Мигранти” е, че не може вече да бъдат спрени, потулени, премълчани сведенията за неуспешната „интеграция” през последните 4 години, за големия брой прест ъпления, извършени от мигранти, за нереалистичните очаквания за връщане на чуждите граждани в техните страни и за нарушеното съотношение на населението и отмяна на традиции в името на пришълците. Тези процеси и излизащи данни имат немалка поучителна стойност и заслужават да бъдат наблюдавани, за да не допускаме грешки, подобни на тези в някои западноевропейски страни. Опитът от миналата седмица с документален филм на ZDF /Втора германска телевизия/ да се оправдае решението на канцлера Ангела Меркел от 2015 г. в голяма степен бе несполучлив, макар че сложи пръст в раната, за която други медии предпочитат да мълчат.   Все повече са самоизолиращите се „паралелни общества” в западноевропейските градове, които отхвърлят демокатичните норми. Възникват политически партии, които искат смяна на обществения строй и въвеждане на шариата.   В Германия с население от 83 млн души, 20% са с мигрантс ки корени. В някои градове местното население вече е под 50%. На работа са наети едва 1/3–та потърсилите убежище. От 1,2 млн само 44 000 са успяли да завършат някакво професионално обучение. Безработицата сред чужденците през 2018 г. се е увеличила с 33%.   Престъпността е най–голяма в Швеция.  Делът на чужденците–извършители е над 80%. Водещо престъпление е изнасилването. 58% от осъдените за изнасилване са чужденци, а 40% са от Близкия Изток. Полицията официално предупреди жените да не излизат сами в центъра на столицата. Дания се опасява, че престрелките и бомбените атаки от Швеция ще се прехвърлят на нейна територия. От доклада за 2018 г. на датската статистичцеска служба ”Имигранти в Дания през 2018–та” става ясно, че престъпността сред мъжете–имигранти е с 60% по–висока, а при тези с незападен корен – с 234%, отколкото при цялото мъжко население.     В Германия за 4 години /от 2015 до 2018 г./ са извършени 1.085.647 престъпления от 621 713 мигранти. В германските затвори от 65 000 затворници 20% са мюсюлмани, а 40% посещават религиозна служба. Немският език е чужд език в германските затвори. В провинция Мекленбург Форпромен има затворници от 66 държави.  Мафиотски турско–арабски фамилии вла деят големи сектори в държавата. В провинция Северен Рейн Вестафалия те са над 100 с център в град Есен.     Да се надяваме, че съответните български ведомства, служби и експерти следят тези въпроси, заедно с колеги те си от другите страни–членки и извличат съответните поуки.    Къде е България със свои ин ициативи и конкретен принос в сложните игри и геополитически уравнения за справяне с мигрантските проблеми?  Тя е като корабен юнга, напъхан някъде в трюма, който няма самочувствието, че може да дърпа въжетата на мачтите, да печели съюзници или да се добере някога до капитанския мостик, да вижда зад хоризонта, но често само се удря в гърдите с викове „Болгар!”, „Болгар!” без да си дава сметка, че докато оставя други да мислят за него, водата може да стигне и до трюма и да потопи целия кораб.       ", "date": "2019.09.16", "title": "Симеон Николов: Мигрантският възел се затяга около Европа от сбъркани подходи"}
{"url": "http://epicenter.bg/article/Bezplatni-chitatelski-karti-ot-Stolichna-biblioteka-za-Denya-na-Sofiya/192813/6/0", "text": "По случай 17 септември – Ден на София – Столична библиотека, освен участието си в кампанията „Зареди карта – стани читател“, ще предложи на всички желаещи софиянци безплатни едногодишни читателски карти.   Учебната година започна с инициативата „Зареди карта – стани читател“, която стартираха  Центърът за градска мобилност и Столичната библиотека. Тя е под надслов „Зареди карта – стани читател“. Тя е посветена на началото на новата учебна година и Деня на София.   Кампанията ще е в дните от 16 до 18 септември 2019 г. Всеки, заредил ученическа или студентска /докторантска/ карта през тези дни в бюрата за продажби на ЦГМ, намиращи се на пл. „Възраждане“, „Европейски Съюз“ или НДК, ще има възможност да стане читател на Столична библиотека и безплатно да получи едногодишна читателска карта и подарък книга. На разположените на спирките, в рамките на работния ден, ще има богат избор от заглавия.  Такива безплатни читателски карти ще могат да се получават при зареждане на превозни документи за ученици и студенти и в пунктовете на ЦГМ на Софийски университет и на Технически университет. Всички, получили читателски карти, трябва да посетят библиотеката, за да ги активират.   За целта на инициативата Столична библиотека предоставя в рамките на кампанията в трите пункта за продажби на ЦГМ безвъзмездно над 200 тома. Библиотеката продължава инициативата – в дните от 16 до 18 септември 2019 г.   ", "date": "2019.09.16", "title": "Безплатни читателски карти от Столична библиотека за Деня на София"}
{"url": "http://epicenter.bg/article/Boris-Dzhonsan-se-sreshta-dnes-s-Yunker-i-Barnie/192786/7/0", "text": "Британският премиер Борис Джонсън ще се срещне днес в Люксембург с председателя на Европейската комисия Жан-Клод Юнкер и с главния преговарящ на Евросъюза за Брекзит, Мишел Барние, предаде АФП.    В интервю за таблоида \"Мейл он сънди\" Джонсън заяви вчера, че е постигнат \"огромен напредък\" към споразумение за Брекзит между ЕС и Обединеното кралство.   \"Когато поех този пост, всички казваха, че не е възможно да се направи никакво изменение на споразумението за напускане\", отбеляза лидерът на британските консерватори.   По думите му обаче се водят \"много добри разговори за справянето с проблемите по северноирландската граница\". \"Постигнат е голям напредък\", каза той.   Източник: Новини.бг", "date": "2019.09.16", "title": "Борис Джонсън се среща днес с Юнкер и Барние"}
{"url": "http://epicenter.bg/article/MMS-organizira-Evropeyska-sedmitsa-na-sporta-za-peta-poredna-godina-/192783/8/0", "text": "Министерство на младежта и спорта (ММС) организира “Европейска седмица на спорта #BEactive” за пета поредна година. От 23-ти до 30-ти септември 2019 година хора от всички възрасти отново ще имат възможност да се запознаят с над 50 вида спорт и да ги практикуват свободно, съобщават от пресцентъра на ММС.    Кампанията ще бъде открита от министъра на младежта и спорта Красен Кралев на 23-ти септември (понеделник) от 12,00 часа в зала „Арена Армеец“.    От 24 до 26 септември между 10,00 и 17,00 часа в „Арена Армеец“ ММС организира Спортен панаир #BeActive Fair. В него ще се включат над 100 участници – федерации и спортни клубове, които ще представят дейността си с информационни щандове и демонстрации. Целта на спортния панаир е да представи на децата и младежите разнообразни видове спорт, от които те да изберат най-подходящия за тях. Чрез него спортните федерации и клубове ще имат възможността да намерят талантливи деца, с които да работят в бъдеще.    Финалът на Европейската седмица на спорта ще бъде отбелязан с Нощ на спорта #BeActive Night. На 28-ми септември между 18,30 и 21,30 часа в пространството пред НДК ще има демонстрации на екстремни спортове, маратон със скоростно изкачване на стълбите на НДК, спортно ориентиране, летене с балон и много други.  През 2019 г. мотото на кампанията е „Бъди активен, открий своя спорт, избери своя спортен клуб!“, а инициативите ще се проведат в София и други градове в страната. Тя има за цел да подпомогне личностното развитие на младите хора и подкрепи спортните им потребности, чрез изграждането на чувство за отборен дух, толерантност и солидарност. Входът за всички събития от спортната седмица е свободен.    #BeActive 2019 е част от инициатива на Европейската комисия за насърчаване на спорта и физическата активност на гражданите на ЕС. Национален координатор за България е ММС, съфинансиран по програма „Еразъм +“ на Европейския съюз.    Посланици на Европейската седмица на спорта и тази година са успели български спортисти и талантливи млади състезатели. Това са грациите от националния ансамбъл по художествена гимнастика Симона Дянкова, Лаура Траатс, Мадлен Радуканова, Ерика Зафирова, Стефани Кирякова, както и индивидуалните състезателки Невяна Владинова, Катрин Тасева и Боряна Калейн, световната и европейската ни шампионка по борба Тайбе Юсеин, боксьорите Даниел и Боян Асенови, олимпийската и световна шампионка за младежи в тройния скок Александра Начева, паралимпиецът Денислав Коджабашев, младата българска звезда в алпийските ски Алберт Попов и един от най-обичаните български спортисти Йордан Йовчев.  ", "date": "2019.09.16", "title": "ММС организира Европейска седмица на спорта за пета поредна година "}
{"url": "http://epicenter.bg/article/Andzhelina-Dzholi-shte-pravi-detska-programa/192787/10/100", "text": "Анджелина Джоли ще прави детска програма по Би Би Си, съобщава БГНЕС.   44-годишната актриса и режисьор, която има шест деца с бившия си съпруг – холивудската звезда Брад Пит, мисли, че следващото поколение трябва да „бъде подготвено“ да се справи с глобалните проблеми, но не иска да образова само собствените си деца за тях.   Попитана на какви ценности учи децата си Анджелина заяви: „Доброта – към другите и към тях самите. Важно е да бъдеш смирен, да познаваш свободите, които имаш и с които си благословен и да се увериш, че помагаш на околните. И винаги да си знаеш мястото. Ние сме хора и имаме много недостатъци. Ние сме малки частици от един доста по-голям свят“. „Докато растяха разбрах, че децата ми са силни индивидуалисти, но са с открит ум към света. Опитвам се да им давам пример и да бъда добра и милостива – по начина, по който собствената ми майка беше – обичаща и толерантна. Но, когато има битка, която трябва да се води – се хвърлям в боя. Трябва да подготвим следващото поколение, защото по света се случват толкова много неща, срещу които трябва да се изправят“, заявява актрисата. „Работя по програма за деца съвместно с Би Би Си. Ние разчитаме на децата си, затова трябва да им дадем подходящото знание и подкрепа. Направихме много грешки – трябва да бъдем честни и да ги образоваме за света“, категорична е холивудската звезда.   Анджелина пише и книга – съвместно с „Амнести интернешънъл“, за деца, в която им разяснява правата им. ", "date": "2019.09.16", "title": "Анджелина Джоли ще прави детска програма"}
{"url": "http://epicenter.bg/article/Gratska-musaka-bez-parzhene/192843/9/25", "text": "8-10 бр. картофи  2 бр. едри патладжани  1 кг кайма  2 глави лук  червен пипер, сол, риган, канела За бешамела:  8 с.л. с връх брашно  1.2 л прясно мляко  сол, индийско орехче  зехтин  масло   Лукът се нарязва и се запържва в зехтин с каймата, докато сместа стане на трохи. Подправя се със сол, лъжичка червен пипер, лъжичка риган и четвърт лъжичка канела, и се сваля от огъня.   Картофите се обелват и нарязват на шайби, дебели около 1 см. Патладжанът се реже на също толкова дебели шайби.   Тавичката се намазва със зехтин. Нарежда се ред картофи, след това ред патладжани. Изсипва се каймата и се разпределя равномерно. Слага се ред патладжани и се завършва с картофи. Слага се фолио и се пече около час на 200С градуса.    Бешамелът се приготвя, като брашното се запържва в смес от масло и зехтин, количеството трябва да е толкова, че брашното да се омазни, а не да се пече на сухо. Сипва се млякото на струя, като се разбива непрекъснато с тел. Когато бешамелът клокне, се подправя със сол и индийско орехче.    Сосът се излива върху изпечените в тавата редени продукти, заглажда се и се пече отново, докато добие хубав златен нагар - около 30-40 минути, зависи от печката.", "date": "2019.09.16", "title": "Гръцка мусака без пържене"}
{"url": "http://epicenter.bg/article/Zapochva-uchebnata-godina-za-700-000-uchenitsi/192777/2/0", "text": "Започва новата учебна година. Учениците, които ще прекрачат прага на учебните заведения са близо 700 000, от които 60 000 са само първокласниците, 12 000 от които в София.   Вълнението преди първия учебен ден обичайно е най-силно сред първокласниците.  Тази година 16-ти септември ще е празничен за 2400 училища в страната.   Министърът на образованието Красимир Вълчев ще открие учебната година в 9 ч. в Първа английска гимназия в София. Безплатните учебници до 7 клас са доставени в училищата, увериха от Министерството на образованието и науката. И след първия учебен ден ремонтите ще продължат в около 60 училища в страната. Осем учебни заведения ще провеждат учебен процес в сгради на други училища, като това ще продължи до приключване на ремонтите в техните собствени учебни бази. Над 1000 са основните и текущи ремонти в цялата страна.  Въпреки наличието на незаети работни места за учители, просветният министър Красимир Вълчев очаква нормален старт на учебната година. \"В отделни общини ще има единици непопълнени места\", каза той за БНР.   Не достигат учители по математика, физика и химия  Образователната система изпитва основен недостиг на ресурсни учители, както и такива по математика, физика и химия.  Предизвикателство остава и броят на децата, които не посещават училище. В над 200 учебни заведения са назначили медиатори през последните две години.    В първия учебен ден учители организират протест пред просветното министерство от 16 ч. под надслов \"Време е МОН да пие по една студена вода\". Недоволството на педагозите е провокирано от задължението им да участват в обходите на домовете на отстъстващи ученици с цел последните да бъдат върнати в клас.   От \"Пътна полиция\" напомнят на шофьорите да са особено внимателни в първия учебен ден. Оттам напомнят на водачите да са особено внимателни, когато минават покрай учебни и детски заведения; да спазват ограниченията на скоростта; да се отнасят снизходително към децата, защото те все още се учат; и никога да не спират автомобила си върху пешеходна пътека.  ", "date": "2019.09.16", "title": "Започва учебната година за 700 000 ученици в цялата страна"}
{"url": "http://epicenter.bg/article/Petar-Kanev--V-shpionskiya-skandal-ima-mnogo-malko-shpionazh-i-mnogo-politika-/192792/2/0", "text": "В шпионския скандал има много малко шпионаж и много политика, каза пред БНР Петър Кънев от БСП – председател на парламентарната комисия по икономическа политика и туризъм и член на групата за приятелство между България и Русия в Народното събрание.    „Изборите наближават. Руската страна оценява политическата ситуация у нас, че тя е доста нервна и турбулентна“, добави той в интервю за предаването „Преди всички“.    Българо-руска комисия за икономическо и научно-техническо сътрудничество в Евксиноград    Днес и утре в Евксиноград ще заседава междуправителствена българо-руска комисия за икономическо и научно-техническо сътрудничество. Съпредседатели са енергийният министър Теменужка Петкова и руският министър на промишлеността и търговията Денис Мантуров. Ще се обсъждат въпроси от сферите на търговията, енергетиката, туризма, инвестициите, околната среда, транспорта и селското стопанство. Ще има и българо-руски бизнес форум.    Русия сдържано приема случващото се в България    Според Петър Кънев фактът, че Мантуров ще участва в работата на комисията, показва, че руската страна сдържано и търпеливо приема това, което става в България:    „Моите впечатления са, че той е един от влиятелните хора от близкото обкръжение на Владимир Путин и самото му присъствие в България показва, че Русия приема все пак, със скърцане на зъби, случилото се и иска да продължи работата в България. Сигурен съм, че ще се проведе една нормална работна среща“.    Не трябва да се преувеличава влиянието на българо-руските икономически отношения в целия стокооборот на България, смята още депутатът от левицата и добави:    „За 2018 г. търговският ни обмен с Русия е само 6% от целия обмен на България. Няма нищо драматично. Лошото е, че някой път с такива непремерени изказвания, с повече политика и по-малко разум, объркваме нещата“.    Цената на газа е важният въпрос    На 19 септември ЕС ще посредничи между Русия и Украйна при преговорите за транзит на газ към Европа заради изтичането на дългосрочен договор. Как и на каква цена да се транзитира газ – това е по-сериозният въпрос, който България трябва да следи, отбеляза Кънев.    „Оптимист съм, защото винаги в търговски преговори нещата се нагнетяват до последно, за да има възможност двете страни в един момент да направят отстъпки и да подпишат“, коментира той.    Според него България трябва да се притеснява за енергийната си сигурност, защото години наред тези проблеми се затлачват:    „В момента България, вместо да е кръстопът на енергийни потоци, е едно кръгово движение, което всички заобикалят“.  ", "date": "2019.09.16", "title": "Петър Кънев: В шпионския скандал има много малко шпионаж и много политика "}
{"url": "http://epicenter.bg/article/Prof--Lyubomir-Spasov--Karayancheva-e-operirana-uspeshno--prekara-noshtta-spokoyno-/192799/2/0", "text": "Председателят на парламента Цвета Караянчева е орерирана успешно снощи и е прекарала спокойно нощта. Това се казва в   директор на Университетска болница \"Лозенец\".        По повод състоянието на Председателя на Народното събрание г-жа Цвета Караянчева, която вчера бе приета в Университетска болница „Лозенец“, заявяваме следното:    На 15 септември на г-жа Караянчева беше направена оперативна интервенция, при която се стабилизира костен фрагмент към раменната става. Остеосинтезата се извърши под рентгенов контрол с три винта.    Хирургичната част продължи 30 мин. Пациентката прекара спокойно нощта.    Болница „Лозенец“ ще информира медиите за състоянието на Председателя на Народното събрание г-жа Караянчева всеки ден около 11 часа сутринта.       ", "date": "2019.09.16", "title": "Проф. д-р Любомир Спасов: Караянчева е с три винта в рамото, операцията е успешна"}
{"url": "http://epicenter.bg/article/Korneliya-Ninova--Obrazovanieto-i-naukata-dvizhat-sveta-napred-/192802/2/0", "text": "\"Образованието и науката движат света напред. Хората, които са се посветили на тази кауза, заслужават най-голямо уважение\". Това написа във Фейсбук лидерът на БСП Корнелия Нинова.   Тя участва в тържеството по случай началото на учебната година на Националната гимназия за древни езици и култури \"Константин Кирил философ\", която е завършила. Събитието се състоя пред Национална библиотека \"Св. св. Кирил и Методий\".    \"Скъпи учители, бъдете благословени за труда си. Но не бива да ги оставяме сами в тази трудна мисия. Ние, родителите, сме техния пръв помощник във възпитанието и образоването на децата ни. Семейството и семейната среда са неразделна част от отглеждането на здраво и умно поколение\", пише още лидерът насоциалистите.    \"Мили първокласници, скъпи ученици, четете и знайте: усилията ви днес, ще ви се върнат десетократно в бъдеще. Образовани ученици днес, ще бъдете реализирани хора утре. Бъдете здрави и щастливи\", пожелава Нинова на първолаците.    \"На моите учители от Националната гимназия за древни езици и култури \"Константин Кирил философ\"- признателност и поклон. Сигурно сме ви ядосвали понякога, но не ви посрамихме - в ученето и в резултите. Пожелавам на учениците в класическата гимназия свободен дух, дръжте високо мотото на училището - \"Помогни ми да те возвися\" и дерзaйте \"per aspera ad astra\". На добър час на всички!\", завършва посланието си Корнелия Нинова. ", "date": "2019.09.16", "title": "Корнелия Нинова: Образованието и науката движат света напред (СНИМКИ)"}
{"url": "http://epicenter.bg/article/Zaharieva--Poseshtenieto-na-vanshniya-ministar-na-Norvegiya-u-nas-shte-dade-tlasak-na-ikonomicheskite-/192805/2/0", "text": "Сигурна съм, че посещението днес ще даде тласък на икономическите отношения, преди всичко, защото на политическо ниво ние нямаме отворени двустранни въпроси и винаги сме били сходно мислещи държави по отношение на международните въпроси. Това каза вицепремиерът и министър на външните работи Екатерина Захариева на пленарна среща с министъра на външните работи на Кралство Норвегия Ине Сьорайде, предаде „Фокус“.   „По време на срещата днес се договорихме да работим с Норвегия заедно по нашите програми за развитие - преди всичко за младите хора, за образование. Ще се радвам да обменим взаимно опит“, заяви Захариева.   Тя изрази благодарност за помощта на Норвегия, която е особено важна за нас - споделянето на опит, срещите между хората, контактите между институциите. По думите ѝ това е най-ценното в норвежката програма.   „За България близо до сърцето е норвежкият изследовател и икононист Фритьоф Нансен, чието име носи и до ден днешен един от основните булеварди в нашата столица. Той е започнал инициатива с т. нар. Нансови паспорти на лица, останали без гражданство и бежанци след Първата световна война, които са позволявали на българските граждани да се завърнат в родината си\", допълни вицепремиерът.", "date": "2019.09.16", "title": "Захариева: Посещението на външния министър на Норвегия ще даде тласък на икономическите отношения"}
{"url": "http://epicenter.bg/article/Ot-dnes-izbiratelite-mogat-da-proveryat-nomera-i-adresa-na-izbiratelnata-si-sektsiya/192806/2/0", "text": "От днес избирателите могат да проверят номера на избирателната секция и мястото на гласуване за предстоящите избори за общински съветници и кметове на 27 октомври 2019 г. Това съобщиха от пресцентъра на Министерство на регионалното развитие и благоустройството. Справката за всички български граждани се осигурява от Главна дирекция „Гражданска регистрация и административно обслужване\" към Министерство на регионалното развитие и благоустройството. Проверка през интернет може да се направи  . Сайтът предоставя и възможността да се подават „Искане за гласуване по настоящ адрес“ по електронен път от общинските администрации след идентификация с електронен подпис. Гражданите могат да се информират за мястото на гласуване като изпратят SMS на номер 18429, който е единен и за трите мобилни оператора (A1, Теленор и Виваком). Цената на SMS e 25 стотинки без ДДС. В текста на SMS се изписват единствено десетте цифри на ЕГН.   Системата връща SMS с номера и адреса на избирателната секция за Избори за общински съветници и за кметове на 27 октомври 2019 г. за въведения ЕГН. Друг вариант за получаване на информация е с обаждане чрез стационарен или мобилен телефон, като се избере номер 0800 1 4726 (\"0800 1 GRAO\"). Тел. 0800 1 4726 е безплатен за цялата страна.", "date": "2019.09.16", "title": "От днес избирателите могат да проверят номера и адреса на избирателната си секция"}
{"url": "http://epicenter.bg/article/Na-zhivo--Borisov-otkriva-noviya-zavod-na--quot-Hyuvefarma-quot--i--quot-Biovet-quot--v-Peshtera-/192807/2/0", "text": "Всеки ден, през ден, се откриват заводи. Затова, въпреки че Европа е в рецесия, ние държим над 3% ръст на икономиката. Това заяви министър-председателят Бойко Борисов по време на официалното откриване на новия ферментационен завод на „Биовет“ - АД в град Пещера, съобщиха от правителствената информационна служба.    Проектът е от голямо обществено значение за развитието на Родопския планински регион, тъй като ще осигури 200 работни места за висококвалифицирани работници и специалисти като инженери, биолози, химици. Общата инвестиция възлиза на 150 милиона евро, която е реализирана за период, по-малък от 2 години.    До откриването на новите мощности се стигна след като на 12 януари 2018 г. в началото на Българското председателство на Съвета на ЕС между „Биовет“ и Европейската инвестиционна банка (ЕИБ) бе подписано споразумение за заем в размер на 100 млн. евро по програмата „Инвестиционен план за Европа“, на което присъстваха председателят на Европейската комисия Жан-Клод Юнкер и министър-председателят Бойко Борисов.    „Този завод е високотехнологичен, с добри възнаграждения, надявам се и с времето още по-добри“, отбеляза премиерът Борисов. Той добави, че 40 милиона лева от инвестицията са за екология и подчерта, че пречиствателната станция към завода е направена по най-съвременния начин.    „Много е важно в тези региони, в които е трудно да се намерят инвеститори, икономиката да продължава да се развива по този начин. Затова ние подкрепяме тези общини – видяхте пътя, мостове, сгради и всичко останало“, заяви министър-председателят Бойко Борисов.   Още в влизането в помещението с ферментаторите Борисов подхвърли на единия от собствениците на \"Биовет\" - Кирил Домусчиев, че сигурно в тях може да се прави и ракия. Получи отговор обаче, че са твърде скъпи за тази цел.   \"Как може да се прави ракия? Аз досега обяснявам на Горанов, че не може! Киро вика: много е скъп казанът за ракия\", каза в разговор с технолог на \"Биовет\" премиерът , след като обиколи инсталациите за производство на фармацевтични продукти. Той беше придружен от трима министри - на финансите (Владислав Горанов), на икономиката (Емил Караниколов) и на екологията (Нено Димов).   Проектът в Пещера е част от стратегията на „Хювефарма“ за растеж като фармацевтична компания, базирана в ЕС и оперираща на глобалните пазари. Подкрепата на ЕИБ даде възможност на компанията да ускори инвестициите си в българско производство и научноизследователска и развойна дейност. В новия завод ще се произвеждат фуражни добавки, ензими, пробиотици и готови лекарствени форми за индустриалното животновъдство.  На церемонията по откриването на завода заедно с премиера Борисов присъстваха министърът на финансите Владислав Горанов, министърът на икономиката Емил Караниколов и министърът на околната среда и водите Нено Димов.    По повод първия учебен ден премиерът Борисов поздрави от Пещера всички ученици, учители и преподаватели у нас. „Нямаме класна стая без wi-fi в България - навсякъде има интернет. В това отношение сме на първите места в Европа“, каза още българският министър-председател Бойко Борисов.   ", "date": "2019.09.16", "title": "Борисов откри новия завод на \"Хювефарма\" и \"Биовет\" в Пещера (СНИМКИ, ВИДЕО)"}
{"url": "http://epicenter.bg/article/Boyko-Borisov--Tsenim-priyatelskite-si-otnosheniya-s-Indoneziya-/192808/2/0", "text": "България цени приятелските си отношения с Индонезия, вие сте наш приоритетен партньор в Югоизточна Азия. Това заяви министър-председателят Бойко Борисов по време на срещата му с министъра на външните работи на Република Индонезия Рътно Марсуди. Това съобщиха от Правителствената информационна служба.    Премиерът изтъкна, че това е първата визита на индонезийски външен министър от 25 години насам и изрази увереност, че настоящото посещение ще даде допълнителен тласък за развитието на двустранните отношения.    Според министър-председателя Борисов са налице редица сфери, в които има потенциал за по-активно сътрудничество. Премиерът постави акцент върху търговията и инвестициите, туризма и инфраструктурата. Борисов беше категоричен, че взаимодействието в областта на образованието и на високите технологии също е от взаимен интерес за двете страни.    Министър-председателят Бойко Борисов изрази надежда, че след вчерашната ползотворна среща на министър Марсуди с българския вицепремиер Екатерина Захариева, днешният българо-индонезийски бизнес форум с участието и на министър Емил Караниколов ще даде допълнителен стимул за засилване на двустранното сътрудничество.  ", "date": "2019.09.16", "title": "Бойко Борисов: Ценим приятелските си отношения с Индонезия "}
{"url": "http://epicenter.bg/article/Generalniyat-direktor-na-BNR--Nikoy-ne-e-spiral-programata--vdigame-zaplatite-s-25--/192809/2/0", "text": " и че има докладна от директора на дирекция \"Техника\" Пламен Костов за профилактика, предаде БНР.    \"Никой не е спрял програмата. Има докладна от директора на дирекция \"Техника\" от преди няколко дни заради проблемите,  обяви директорът на радиото.    Костов обяви, че в проектобюджета на радиото за 2020 г акцентът няма да е върху капиталови разходи и ремонти, а    В същто време прокуратурата обяви, че проверката, която главният прокурор разпореди за спиране на излъчването на програма \"Хоризонт\" все още не е приключила.   Зам.-главният прокурор Иван Гешев съобщи, че в най-кратки срокове прокуратурата ще обяви резултата от работата по случая. Очаква се информацията да бъде предоставена най-рано днес, най-късно в петък.  ", "date": "2019.09.16", "title": "Генералният директор на БНР: Никой не е спирал програмата, вдигаме заплатите с 25% "}
{"url": "http://epicenter.bg/article/Maya-Manolova--Sofiya-e-v-politichesko-zadrastvane--shte-ya-napravim-pochtena-i-svetla/192810/2/0", "text": "Благодаря за подкрепата, за конкретните политики и действия, които сте очертали в платформата. Това каза гражданският кандидат за кмет Мая Манолова, която подписа с представители на дясно-центристки формации гражданска платформа за управление на столицата, предаде Novini.bg    Пиша своята програма за управление заедно с гражданите. Вече проведох множество срещи и подписах множество документи заедно с гражданите. Моята кауза е София и целта на моята програма е да начертаем конкретни мерки за постигане на добро управление, за управление с и за гражданите, със и за столичани.   Управлението на София през последните 10 години не е добро. Въпреки огромните средства от държавния бюджет София не е подреден, чист, зелен, светъл и прозрачен град. Напротив, София диша трудно, София е в политическо задръстване, София не се управлява прозрачно, в София парите на гражданите не се харчат ефективно. Има сериозен проблем с начина, по който се управлява града. Целта ни е с общи усилия този модел да бъде променен, заяви Манолова.    В програмата, която пишем с гражданите, основните приоритети са почтена и светла София, електронизация на процесите в София, пълна публичност и прозрачаност на обществените поръчки чрез електронни търгове. \"София чиста и зелена\" е кауза не само на младите, а на всички столичани. Модерни решения срещу презастрояването, с един ясен и модерен план с развитие на София на север. София за гражданите – детски площадки, детска градина за всяко дете, достоен живот за възрастните и възможност за развитие на младите, посочи кандидатът за кмет.    Сигурна съм, че ние заедно ще работим за изпълнението на тези приоритети. Това означава много работа, която ние ще започнем от първия ден в Столична община, каза още Мая Манолова.", "date": "2019.09.16", "title": "Мая Манолова: София е в политическо задръстване, ще я направим почтена и светла"}
{"url": "http://epicenter.bg/article/Dimitar-Nikolov--Iskame-v-Burgas-da-se-obuchavat-aviatori-i-rakovoditeli-vazdushno-dvizhenie-/192814/2/0", "text": " по време на откриването на учебната година в Професионалната гимназия по механоелектротехника и електроника, предаде „Фокус“.   „Радостно е, че успяхме да направим един проект, който ще даде възможност чрез новите учебни кабинети, да придобиете много по-добри квалификации и умения. Тук е мястото да благодаря на всички бургаски компании, които се включиха с материали и със знания за модернизирането на тези учебни кабинети“, каза още той. Кметът на Бургас Димитър Николов пожела на учениците много здраве и успехи през новата учебна година.   „Желая на всички да сбъднат мечтите си, които са създали във това прекрасно училище, а те са различни, на пример учениците Галин и Наско желаят в Бургас да изградят завод в Бургас, в който да сглобяват електрически автомобили. Пожелавам и попътен вятър и на новата паралелка по авиотехници“, заяви Николов и добави, че амбицията им в това училище е да се надгради тази дисциплина и в следващата дисциплина тук да се обучават и авиатори в гражданското въздухоплаване както и ръководители въздушно движение.   „Но разбира се за това е необходима сериозната подкрепа на Община Бургас“, посочи кметът на Бургас и добави, че по този повод заедно със зам.-кметът Йорданка Ананиева подготвят учебните планове и програми.   „Надявам се скоро и спортната площадка на училището да бъде модернизирана и удобна, за да могат учениците да спортуват по-качествено с добри настилки“, коментира Димитър Николов.   На откриването на учебната година в училището присъства и зам.-кметът на община Бургас Йорданка Ананиева. Днес бяха открити и новите лаборатории на училището. Кметът Димитър Николов направи обиколка, за да разгледа и да се запознае с новите модерни технологии.  ", "date": "2019.09.16", "title": "Димитър Николов: Искаме в Бургас да се обучават авиатори и ръководители въздушно движение "}
{"url": "http://epicenter.bg/article/Vasil-Vasilev-/192815/2/0", "text": "Какво щеше да стане, ако вместо СССР да ни обяви война през 1944 г. България беше сключила сепаративен мир с Англия и Съединените щати. Какви са били териториалните претенции и амбиции на съседите ни и как Гърция е претендирала за 1 милиард тогавашни долара репарации ?    Проф. Д-р Михаил Мягков, директор на Руското военно-историческо дружество разкрива подробности от онази епоха пред “ Не се страхувай“.    Да забраниш на учителите да пишат двойки е като да заповядаш на съдията да не наказва със затвор. Защо училището престана да възпитава? И кои са неразбориите в нашето образование, довели ни да бъдем представяни като най-неграмотния народ на Европа. Във Франция, Русия, Гърция дори училищата произвеждат французи, руснаци, гърци, а у нас се подготвят космополити, граждани на света или другояче казано – безродници ? Защо българските деца пеят Хепи бъртдей, а не знаят “ Мила Родино “ ?    Родителите са тези, които създават децата, а не държавата. Откъде накъде тя бърза да си присвои правата над тях и каква е зловещата роля на Норвегия за налагане на ново социално инженерство ? Знаете ли за новите шпицкоманди, наречени с благовидното име “ Екипи за обхват “, които Министерство на образованието и социалните служби създават заедно с полицията? От Нова година те ще могат да нахлуят по домовете въз основа на анонимен донос и да съсипят живота на семействата. От същата дата чуждестранни НПО-та, финансирани от чужбина, ще могат да се разпореждат с възпитанието на българските деца под маската на доставчици на социални услуги. Защо държавата допуска хора, сред които неминуемо ще има проводници на хомосексуални общности, да ни налагат как да гледаме и възпитаваме децата си по техните скандинавски, африкански, тайландски или каквито и да са разбирания?    “ Не се страхувай “ с Васил Василев, тази вечер от 20.00 по Българска свободна телевизия.", "date": "2019.09.16", "title": "Васил Василев: Какво щеше да стане, ако през 1944 г. бяхме сключили сепаративен мир с Англия и САЩ?"}
{"url": "http://epicenter.bg/article/S-mnogo-tsvetya-i-valnenie-zapochna-novata-uchebna-godina-v-obshtina-Momchilgrad/192817/2/0", "text": "С много цветя и вълнение започна новата учебна 2019/2020 година в община Момчилград. Във всички 8 училища бяха организирани тържества, на които освен ученици и учители присъстваха и много родители. \"Днес е денят на тържеството на духа и знанието. Ден, който събира в едно безгрижието на младостта и опита на мъдростта. Ден, символизиращ вечния стремеж към духовност, наука и просвещение\", се казваше в поздравителния адрес на кмета на община Момчилград Сунай Хасан. 75 първокласници прекрачиха прага на родното училище за първи път. За тях общината беше подготвила подаръци. Всеки първолак получи учебни пособия - тетрадки, химикали, флумастери, блокчета за рисуване. ", "date": "2019.09.16", "title": "С много цветя и вълнение започна новата учебна година в община Момчилград"}
{"url": "http://epicenter.bg/article/BSP-Gurkovo-na-100-godishninata-si--Shte-prebadem-/192820/2/0", "text": "Социалистите в Гурково отбелязаха 100 години от създаването на своята партийна организация с тържествено събрание и концерт през уикенда.   Юбилейното събитие уважиха Драгомир Стойнев - зам.-председател на ПГ „БСП за България” и член на ИБ на БСП, Георги Гьоков - член на НС на БСП и председател на ПК по жалбите на гражданите, Атанас Зафиров - член на ИБ на БСП, Румяна Динева – председател на Областния съвет на БСП-Стара Загора, председатели на общински партийни съвети от областта, наследници на учредителите, ветерани-активисти на партията през различни периоди, симпатизанти, приятели и кандидати за местния вот от областта, сред които и кандидат-кметът на Гурково Стоян Бонев.   Историята на Гурковската  организация представи председателят Добринка Кръстева. Заедно с нейния доклад компютърна презентация проследи моменти от създаването, развитието и дейността на социалистическото движение в старопланинския град. То води своето начало от 1919 година, а неговите основатели са учителите Иван Цонев,  Иван Койчев и още 14 изявени гурковци, сред които и прадядото на Деница Златева, зам.-председател на НС на БСП – Злати Нейков.   „Идеите за свобода, справедливост и солидарност, сплотили в онези времена ядрото на партийната организация, по-късно залягат в подвига и саможертвата им като участници в антифашистката борба. Днес социалистите и антифашистите водим същата битка, макар и в нови условия. Нашата борба е против погрешната дясна политика. Отново сме изправени да тръгнем по пътя на изграждането на една нова национална българска държава, основано на справедливостта и солидарността, гарантиращи високи доходи и просперитет на всички граждани”, се казва  в поздравителния  адрес на председателя на НС Корнелия Нинова, който бе прочетен от Драгомир Стойнев. Той поздрави социалистите, пожела им да спечелят предстоящите местни избори и връчи почетно отличие на председателя  на общинската организация Иванка Димитрова за принос в съхраняването на социалистическата идея, за реализация на партийната политика за благото на община Гурково и във връзка с 50-годишната  й активна дейност в БСП.   Грамоти в знак на признателност  и уважение към дългогодишната им партийна дейност получиха още осем членове на Гурковската организация – Вълчо Вълчев, Злати Златев, Гърди Глистев, Петър Дрянов, Андрей Андреев, Иванка Вълчева, Атанас Глистев и Денка Дрянова. Всеки един от тях благодари с вълнение  и гордост, връщайки се през годините на съзидателна дейност в общината и вярвайки, че учредителната идея ще пребъде.     За 100-годишния юбилей поп изпълнителят Стоян Петров и групата му \"Бабсбг\" поздравиха  социалистите  в Гурково с най-доброто от своя репертоар и бяха аплодирани горещо.", "date": "2019.09.16", "title": "БСП-Гурково на 100-годишнината си: Ще пребъдем!"}
{"url": "http://epicenter.bg/article/Vitseprezidentat--Samo-gramotnite-i-naprednichavi-hora-shte-izgradyat-moderna-Balgariya/192821/2/0", "text": "„Неграмотните хора нямат бъдеще. Само образованите и напредничавите хора ще изградят модерна и просперираща България.“ С тези думи вицепрезидентът Илияна Йотова откри първия учебен ден в Първо основно училище „Васил Левски“ в град Костинброд. „Днес една от най-големите ни задачи е да накараме децата да дойдат в училище, да ги привлечем към познанието в това свръхинформирано време. Няма технология, която да замени учителите. Защото освен знанията, те ни учат на добродетели, учат ни да бъдем добри хора. Те раждат личности“, заяви в приветствието си вицепрезидентът. Илияна Йотова настоя да се върне достойното място на учителя в обществото така, както повеляват българските традиции. „Мисълта ни за вас не трябва да е само по празници, когато с букет в ръка изразяваме своето уважение. Или предизборно – с обещания за повече средства за образование и повече престиж за професията! Мисълта на държава и общество трябва да е в делниците, където са вашите проблеми“, изтъкна вицепрезидентът. „Да подадем ръка на българското образование, на българските учители. Заедно да изкореним страшната болест – агресията между децата ни, да ги възпитаваме в любов, в уважение и желание да опознават и разбират другия.“   С тези думи вицепрезидентът Йотова се обърна към родителите.  Илияна Йотова сподели вълнението на първокласниците от първите стъпки в класната стая. „Днес те са плахи, но с времето ще стават все по-смели. В училище ще срещнете нови приятели, заедно с вашите учители страница след страница ще отваряте голямата книга на познанието“, отбеляза вицепрезидентът. На учениците Илияна Йотова пожела да бъдат здрави, прилежни и упорити. „Не се страхувайте да имате мнение и да го отстоявате дори когато не срещате подкрепа. Това е вашето мнение и то значи много“, посочи вицепрезидентът. Илияна Йотова завърши словото си с думите: „Вашият патрон Васил Левски имаше един идеал – свободна и независима България. Пожелавам на всички да бъдете свободни и независими в мисленето и мечтите си!“ През новата учебна година Първо основно училище „Васил Левски“ ще отбележи 165 години от създаването си. От тази година в школото ще се изучава унгарски език.", "date": "2019.09.16", "title": "Вицепрезидентът: Само грамотните и напредничави хора ще изградят модерна България"}
{"url": "http://epicenter.bg/article/Varnenski-kandidati-za-rayonni-kmetove-na-BSP-skochiha-sreshtu-Gutsanov--Manipulira-izbora/192822/2/0", "text": "\"  това пишат в декларация до Националния съвет на БСП петимата кандидати за районни кметове на Варна.    Доводите им са, че на заседанието на Градската конференция, преди да бъде съобщена номинацията на Костадинов за кмет, в предходна точка е е била утвърдена и гласувана рамка за явяване на местните избори във формат - независим кандидат, подкрепен от БСП.    За Костадин Костадинов обаче изобщо не може да се твърди, че независима кандидатура, тъй като е председател на ПП \"Възраждане\".   \" , пишат кандидат-кметовете. И подчертават: \"Ляво и социално мислещите хора в община Варна са шокирани от утвърдения от Градския съвет кандидат за кмет - Костадин Костадинов\".    Те уведомяват националното ръководство за   номинирани кандидати са били и преброители.    Процесът е протекъл      Накрая петимата: Мартин Златев, Иван Любчев, Огнян Къчев, Мария Тодорова и Десислава Калоянова заявяват, че ще решат дали да придължат в състезанието за кандидат-кметове на Варна.    Декларацията е била прочетена пред пленума на БСП в неделя от доц. Огнян Къчев - кандидат за кмет на най-големия варненски район - Приморски.        ДО НАЦИОНАЛНИЯ СЪВЕТ НА БСП  ДО НАЦИОНАЛНИЯ ПРЕДИЗБОРЕН ЩАБ    ДЕКЛАРАЦИЯ  ОТ КАНДИДА ТИТЕ ЗА КМЕТОВЕ НА РАЙОНИ  НА КОАЛИЦИЯ \"БСП ЗА БЪЛГАРИЯ\" ЗА ОБЩИНА ВАРНА    Ние, кандидатите за районни кметове на Коалиция „БСП за България”, изразяваме своето безпокойство относно решения от проведената на 11.09.2019 г. конференция на Градската организация на БСП-Варна.    Становището ни по тях налага реакция, тъй като те не кореспондират с виждания и идеи, коитo ще отстояваме като кандидати в предстоящата предизборна кампания:    1. Не сме съгласни с нарушените принципи за утвърждаване на номинацията на г-н Костадин Костадинов - лидер на ПП ’’Възраждане” като независим кандидат, подкрепен от БСП за кмет на община Варна. Доводите са, че на заседанието на Градската конференция преди да бъде съобщена номинацията на Костадин Костадинов за кмет в предходна точка бе утвърдена и гласувана рамка за явяване на Местните избори във формат - независим кандидат, подкрепен от БСП. При следващата точка от Градския председател бе номиран като кандидат Костадин Костадинов, за който по никакъв начин не би могло да се твърди, че е независима кандидатура, а принципите и откровената националистическа идеология на ръководената от него политическа партия не кореспондират с идеологическата платформа на БСП като модерна партия. Ляво и социално мислещите хора в община Варна са шокирани от утвърдения от Градския съвет кандидат за кмет - Костадин Костадинов.    2. Практика, противоречаща на основни правни принципи в изборното право, е участието на едно лице в повече от едно качество, а именно номинирани кандидати за общински съветници бяха приети от Градската конференция за членове - преброители в изборните бюра. Установи се, че същите са в избираемата част на листата.    3. Осъществяването на изборния процес, преброяването на отразения вот в бюлетините и установяване на изборните резултати от него за листата за общински съветници при условия на непрозрачност и липса на публичност създаде у присъстващите делегати представа за субективизъм и предопределеност.    НИЕ, КАНДИДАТИТЕ, ДЕКЛАРИРАМЕ, ЧЕ СЛЕД ОТНОСИМИТЕ ПО КАЗУСА РЕШЕНИЯ НИЯ НА НАЦИОНАЛНИЯ СЪВЕТ НА БСП, ВСЕКИ ОТ НАС ЩЕ ВЗЕМЕ ЛИЧНО РЕШЕНИЕ ДАЛИ ЩЕ ПРОДЪЛЖИ В КАЧЕСТВОТО СИ НА КАНДИДАТ ЗА РАЙОНЕН КМЕТ:    Мартин Златев  Иван Любчев  Огнян Къчев  Мария Тодорова  Десислава Калоянова   Както вече   писа вчера пленумът на БСП категорично отхвърли решението на Градската конференция на Варна за номинирането на председателя на ПП \"Възраждане\" Костадин Костадинов и издигна за кандидат-кмет на БСП в града проф. Анелия Клисарова, настоящ депутат и бивш правосъден министър. Заради сваленото политическо доверие от Борислав Гуцанов пленумът  не му разреши да води общинската листа, както той искаше, и нареди проф. Клисарова да е водач и на кандидатите за общински съветници.", "date": "2019.09.16", "title": "Варненски кандидати за районни кметове на БСП скочиха срещу Гуцанов: Манипулира избора!"}
{"url": "http://epicenter.bg/article/Dimitar-Delchev--DBG--Manolova-e-chovekat--koyto-mozhe-da-promeni-upravlenieto-na-Sofiya/192778/2/0", "text": "Разбира се, че сме дясна партия и вярваме дълбоко в десните принципи. Мая Манолова е граждански кандидат, има ляво минало, но в последните години показа, че може да работи за всички граждани. Ние искаме да променим модела на управление в София и това е причината да я подкрепим.   Това каза в сутрешния блок на БТВ лидерът на ДБГ Димитър Делчев, който коментира темата за напускането на партията от страна на Найден Зеленогорски и още трима души, както и подкрепата, която партията му даде за Мая Манолова.  \"БСП са ни политически опонент. Днес ще предложим на Мая Манолова една платформа за гражданско управление на София. За нас няма десни и леви софиянци. Всички сме граждани на столицата и се нуждаем от нов модел на управление. Всеки има право на мнение и се радвам, че г-н Зеленогорски си е намерил мястото. За мен той ще бъде добър общински съветник и дано да е сключил добра сделка. За мен този скандал има за цел да злепостави ДБГ и е в услуга на ГЕРБ, Йорданка Фандъкова и нейното управление. Г-н Борислав Игнатов е симпатичен човек и аз бих го подкрепил на втори тур. За нас категорично Мая Манолова е човекът, който може да промени управлението на София. Не сме сключвали сделка с нея\", разкри Делчев.  ", "date": "2019.09.16", "title": "Димитър Делчев, ДБГ: Манолова е човекът, който може да промени управлението на София"}
{"url": "http://epicenter.bg/article/Krasimir-Velchev--Znanieto-e-nay-vazhnata-investitsiya-v-badeshteto-na-edna-natsiya/192779/2/0", "text": "Днес е първият учебен ден за 60 000 български деца, а общо 700 000 са учениците тази година. Образователният министър публикува поздравително писмо, адресирано до ученици, учители и родители. Министър Красимир Вълчев ще открие учебната година в две столични училища - Първа английска езикова гимназия и Националната природо-математическа гимназия \"Акад. Любомир Чакалов\". Ето и цялото обръщение на министъра, разпространено от пресслужбата на МОН.   Скъпи ученици, Уважаеми учители, Уважаеми родители, Поздравявам Ви с началото на учебната година. Това е ден, в който заедно с радостта и надеждата ние честваме знанието - най-важната инвестиция в бъдещето на една нация. А когато говорим за бъдещето, ние имаме предвид нашите деца. Те са нашето най-голямо богатство. За да имаме едно щастливо бъдеще, ние трябва да направим децата ни знаещи, можещи и преди всичко добри хора. Образованието на нашите деца е това, което ни обединява не само в този ден. Скъпи ученици, Знанията, които получавате в училище, Ви дават възможност сами да определяте своя път. Вие сте бъдещето и наш дълг е да Ви дадем всичко необходимо, за да можете да завършите училище като мотивирани личности, добри хора и достойни граждани. Бъдете здрави, активни, вдъхновени, търсете нови знания и следвайте мечтите си. Уважаеми учители, Само чрез Вас и Вашите усилия е възможно да гарантираме високото качество на образованието, което нашите ученици заслужават. Разчитаме на Вас да бъдете вдъхновението, което всеки ученик търси. Бъдете мотивирани, намирайте нови, атрактивни начини за обучение и предавайте любовта си към знанието на бъдещото поколение. Всяко дете има правото да получи добро образование, а Вашето призвание и дълг е да му го дадете.   Уважаеми родители, Вярвам, че образованието на децата е приоритет за всеки един от Вас. Вие също имате съществена роля в образователния процес - да подкрепяте децата си и да възпитате у тях уважение към учителя, като им покажете, че образованието е ценност. Затова съвместните ни усилия са наложителни - от това зависи успехът на учениците. Скъпи първокласници, Това е денят, в който Вие за първи път ще стъпите в класната стая. Бъдете любопитни и любознателни, защото Вашият път тепърва започва. Знанията и уменията, които придобиете тук, в училище, ще Ви помагат през целия живот. Бъдете здрави и успешни. Честит празник и на добър час! КРАСИМИР ВЪЛЧЕВ Министър на образованието и науката", "date": "2019.09.16", "title": "Красимир Вълчев: Знанието е най-важната инвестиция в бъдещето на една нация"}
{"url": "http://epicenter.bg/article/Boyko-Borisov--Chestit-parvi-ucheben-den-/192780/2/0", "text": "Честит първи учебен ден! Това написа премиерът Бойко Борисов в страницата си във \"Фейсбук\".   \"Децата и учителите са най-важни и с удоволствие полагаме много усилия, за да бъдат училищата приятни и модерни. Пожелавам на всички успешна учебна година\", написа още министър-председателят.   Към поздравлението на Борисов в социалната мрежа е споделена публикация от сайта на МРРБ за обновените училища и университети в страната. Над 203 000 ученици и преподаватели ще се обучават и работят в модерна среда, се казва в публикацията. ", "date": "2019.09.16", "title": "Бойко Борисов: Честит първи учебен ден!"}
{"url": "http://epicenter.bg/article/Gen--D-Vladimirov--Shofyorat-na-kolata-na-Karayancheva-e-edin-ot-na-dobrite-v-NSO/192781/2/0", "text": "Бивш шеф на НСО разкри кой е шофьорът на колата на Караянчева Водачът е един от най-добрите, назначен през 2003 година, минал е през всички стадии на развитие, обясни ген. Димитър Владимиров.   Когато настъпват такива тежки пътнотранспортни произшествия налице е човешка грешка. Според мен даже тук не е само една, а повече. Това заяви в ефира на \"Здравей, България\" експертът от Института по пътна безопасност Богдан Милчев.   \"Служителите от НСО, като потеглят на път, разписано ли им е и имат ли задължение охраняваното лице да бъде обезопасено с колан? Това е много ключов въпрос, защото самото нараняване е в лявата част на рамото\", заяви експертът.   \"Видимо при мястото на сблъсъка имаме остров. Тези острови трябва да се направят повдигнати и озеленени, а не просто да имат маркировка. Хората винаги ще допускаме грешки, особено на такива места\", смята още експертът.   По думите му обаче няма значение кой е отговорен за случилото се. \"Вината в случая няма обаче да промени картинката. За да променим глобално нещата, трябва да изследваме тези катастрофи\", каза той.   Според него скоростта в случая също е оказала влияние. \"Виждаме, че е имало въртене. Дали при геройското поведение на служител от НСО се е завъртял автомобилът, с идеята да се избегне челен удар, няма как обаче на този етап да знаем\", завърши той.   В ефира се включи и ген. Димитър Владимиров – бивш директор на НСО: \"Колата на НСО не е била бронирана, няма и разписано правило, че трябва да се слагат колани на задната седалка. В повечето случаи са без колани на задната седалка, а е задължително охраната на НСО да се вози без обезопасителен колан, за да могат да реагират бързо. За първи път от над 15 години се случва да пострада охранявано от НСО лице\", подчерта Владимиров.   Той обясни и кой е карал автомобила на председателя на Народното събрание: \"Водачът е един от най-добрите в НСО, назначен през 2003 година. Минал е през всички стадии на развитие. Возил е председатели на парламента, заместник-председатели, народни представители. Според мен не е нарушител на правилата за безопасност, а обратното, проявил е съобразителност\", смята Владимиров.    4Шофьорът на Караянчева е проявил смелост и е предотвратил по-голяма катастрофа\", допълни още той. .   \"Председателят на НС се е возила зад охраната си. Служителите на НСО не са безотговорни хора, те са истински професионалистив \", подчерта  бившият шеф на НСО.  ", "date": "2019.09.16", "title": "Ген. Д.Владимиров: Шофьорът на колата на Караянчева е един от на-добрите в НСО"}
{"url": "http://epicenter.bg/article/Fandakova-kam-uchitelite--Nameret-pat-kam-vseki-uchenik--pokazhete-mu-razlikata-mezhdu-dobroto-i-zloto/192784/2/0", "text": "Министърът на образованието и науката Красимир Вълчев и столичният кмет Йорданка Фандъкова откриха новата учебна година в Първа английска езикова гимназия, предаде репортер на Novini.bg.    \"Първият учебен ден е празник за всеки българин. От годините на българското възраждане до сега, няма семейство, което да не почита този светъл ден - празник на ума и сърцето. Благодарим на Столична община и лично на Фандъкова за завършването на проекта за ремонт на гимназията. Нека да се радваме и развиваме новата визия на България. Първа английска винаги е била еталон за интелигентност и традиции. На добър час\", заяви директорът на Първа английска гимназия Нели Петрова.    \"Скъпи ученици, родители, гости и учители. Днес не е официален празник, но е най-празничният ден. Днес е денят с най-много вярва в бъдещето. Ние вярваме в образованието, много неща ни разделят, но желанието за образование на децата ни обединява. Желая ви енергия и сили, защото на тях се крепи бъдещето ни. Благодаря на родителите, защото вие подкрепяте децата към по-светло бъдеще. Учете ги да уважават учителите си. Желая всички ученици да се чувстват щастливи. Поздравявам Столична община и Фандъкова за ремонтираната материална база и за новата изградена част. Поздравление за това, което прави Столична община\", заяви Красимир Вълчев.    \"Уважаеми родители, ученици и учители, щастлива съм, че днес отново съм с вас. За втора година откриваме първи учебен ден с нова сграда. Инвестициите в образованието са най-важни. Днес е началото на развитие и разрастване. Уважаеми учители, вие имате трудната задача да намерите пътя на всеки ученик, да ги научите да ценят себе си, да уважават другите и да им покажете разликата между доброто и злото. Скъпи родители, знайте, че вашите деца са прекрасни. Всяко е отлично в своите способности - математика, езици, спорт и изкуство.Помогнете им да бъдат самостоятелни, да стоят зад каузи и да създават приятелства. Тази година изградихме нов корпус на вашето училище с 22 стаи и нов спортен салон. Пожелавам успешна учебна година - на добър час \", каза още кметът на София Йорданка Фандъкова.", "date": "2019.09.16", "title": "Фандъкова към учителите: Намеретe път към всеки ученик, покажете му разликата между доброто и злото"}
{"url": "http://epicenter.bg/article/Angel-Dzhambazki--EK-ne-tryabva-da-dopuska-Folksvagen-da-investira-v-Turtsiya--/192785/2/0", "text": "ЕК не трябва да допуска Фолксваген да инвестира в Турция. Това се казва в позиция на българския представител в Европейския парламент и заместник-председател на ВМРО – Българско национално движение, по повод колебанията от страна на немския автомобилен гигант къде да построи новия си завод – у нас или в Турция. Позицията си Джамбазки ще изложи още днес, когато ще се проведе първото заседание на ЕП в Страсбург, съобщават от ВМРО.    Евродепутатът е категоричен, че не е редно европейско предприятие с публично участие да прави такива големи инвестиции в ислямизираща се държава, в която открито се нарушават човешките права – факт, констатиран и от Резолюция на ЕП за напредъка на Турция. С този документ също така се препоръчва и замразяване на Инструмента за предприсъединителна помощ за страната (ИПП II).    Е, не е ли евентуалното допускане на инвестиции от страна на „Фолксваген“ в Турция поредното лицемерие и проява на двойни стандарти от страна на ЕК, пита в позицията си представителят на ВМРО.      Неморални инвестиции от предприятия с публично участие в трети страни. Случаят с „Фолксваген АГ“.    Според годишния доклад на „Фолкваген Аутогруп“ от 2018 г., германската федерална провинция Долна Саксония е вторият по големина акционер в предприятието, с 20% от правото на глас в борда на концерна. Така компанията има значително публично участие, регулирано със закона VW-Gesetz от 1960 г. В тази връзка, през последните месеци в турски и европейски медии усилено се коментира, че Фолксваген смята да инвестира в нов завод в Турция.    В резолюцията на Европейския парламент за напредъка на република Турция от 2018 г. ясно се споменават репресиите спрямо журналисти и лица от гражданското общество. И в същата тази държава се препоръчва и замразяване на Инструмента за предприсъединителна помощ (ИПП II), като той се обвърже с условие за подобрения в областта на правата на човека и демокрацията.           ", "date": "2019.09.16", "title": "Ангел Джамбазки: ЕК не трябва да допуска Фолксваген да инвестира в Турция! "}
{"url": "http://epicenter.bg/article/Radev--Uchilishteto-ne-e-samo-hram-na-znanieto--a-i-svyato-myasto--kadeto-detsata-se-prevrashtat-v-lichnosti-/192794/2/0", "text": "Българското училище не е само храм на знанието, а и святото място, където нашите деца се превръщат в осъзнати личности. Това каза президентът Румен Радев по време на откриването на учебната година в столичното 18-то СОУ „Уилям Гладстон“, предаде „Фокус“.   Президентът благодари за поканата и възможността да сподели вълнението от съкровения ден, в който първият училищен звънец отеква в цяла България.   „Това е денят, в който нашите деца отново прекрачват прага на училището за да поемат по светлия път на знанието. Поколение след поколение жадният за просвещение българин предава този скъп завет на своите деца. Знам, че най-вълнуващ е денят за всички първокласници, а той е и не по-малко вълнуващ за техните родители“, каза още той.   Румен Радея добави, че ако искаме училищата ни да бъдат конкурентоспособни в условията на новия свят, те трябва да бъдат подкрепяни както от институциите, така и от цялото общество.   „Училищата трябва да имат прогресивни учебни планове и програми, както и модерна образователна инфраструктура, да пазят и развиват своите традиции, да имат ерудиран и вдъхновен преподавателски състав и да се ползват с подкрепата на родителите“, добави той.", "date": "2019.09.16", "title": "Румен Радев: Българското училище е храм на знанието и свято място"}
{"url": "http://epicenter.bg/article/Patriarh-Neofit--Obichni-uchenitsi--priemayte-znaniyata-s-lyuboznatelnost-i-neka-Bog-da-Vi-sapatstva--/192795/2/0", "text": "Обични ученици, приемайте знанията с любознателност и с ревност следвайте онова, което ви изгражда като достойни българи и граждани на обичната ни Родина. Това се посочва в приветствие на Българския патриарх Неофит по повод началото на новата учебна година,        ОБИЧНИ УЧЕНИЦИ,    Настъпи денят, когато мнозина от вас ще прекрачат прага на българската духовна школа - училището, мястото, където ще ви бъдат преподадени множество полезни знания. Приемайте тези знания с любознателност и с ревност следвайте онова, което ви изгражда като достойни българи и граждани на обичната ни Родина.    Благопожелаваме на всички вас Бог, Който е извор на всяко добро знание и единствената ни истинска надежда, да Ви съпътства в нелеките, но градивни мигове по пътя на вашето обучение. Напредвайте в знанието и помнете, че днес положените усилия ще бъдат възнаградени многократно в живота. Не забравяйте да се осланяте на Бога, възраствайте с любов към Него и ближния, бъдете пример в нраствен и морален аспект. Вие сте бъдещето на България.    СКЪПИ ПРЕПОДАВАТЕЛИ,    Вие имате благодатната, но и високоотговорна мисия да посеете знанията на тръгващите по пътя на образованието деца. Най-голямата задача, която се поставя пред вас е да научите най-малките как да възприемат света по най-добрия и полезен за тях начин. Не пестете сили и умения, за да дарите учащите се с полезното знание, което ще ги направи свободни и здравомислещи, но също така помнете, че онова, което ни прави напълно свободни и щастливи в пълнота е искрената ни вяра в Бога.    Божието благословение и Неговата велика милост да бъдат с всички вас!    На добър час!         ", "date": "2019.09.16", "title": "Патриарх Неофит: Обични ученици, приемайте знанията с любознателност и нека Бог да Ви съпътства! "}
{"url": "http://epicenter.bg/article/Shefat-na--quot-Pirogov-quot--Sastoyanieto-na-Tsveta-Karayancheva-e-sravnitelno-dobro-/192824/2/0", "text": "Състоянието на председателя на Народното събрание Цвета Караянчева е сравнително добро. Това заяви изпълнителният директор на УМБАЛСМ „Н. И. Пирогов“ проф. Асен Балтов, предаде репортер на Агенция „Фокус“.    „Както знаете вчера към 10.30 е претърпяла пътнотранспортно произшествие на пътя след град Шумен, при което е транспортирана веднага в болницата в Шумен, където са извършени първите изследвания. На мен ми се обадиха към 11.00 часа колегите ортопеди от Шумен с молба за консултация\", добави Балтов.    По думите му освен счупване в областта на раменната кост, Караянчева има и травма в областта на гръбначния стълб.    „След първоначално диагностициране не беше сигурно какво е състоянието, затова се взе решение да бъде транспортирана с правителствения хеликоптер за по-сигурно. Знаете, продължителното пътуване с линейка не е подходящо, когато има увреждане в гръбначния стълб\", обясни още проф. Балтов.    „Направихме много добра колаборация с Университетска болница „Лозенец“, където кацна правителственият хеликоптер. Бяха направени допълнително изследвания от скенер, ядрено магнитен резонанс, на които се видя, че има травма в областта на гръбначния стълб, но тя не налага оперативна интервенция и остана единствено да се прецени кога ще се оперира счупването в областта на рамото\", допълни още Асен Балтов.    Според него самата г-жа Караянчева е предпочела операцията да стане веднага по спешност.    „С доц. Кожухаров направихме екип и тя беше оперирана буквално по спешност вечерта. Извършихме оперативна интервенция, с която стабилизирахме счупването със специални винтове, за да е възможно в следващите 15 дни да започне да я раздвижва и в рамките на един месец да бъде в кондиция и да започне да прави всичко с ръката\", посочи още проф. Балтов.    „Взехме решение травмата на гръбначния стълб да се лекува с тип корсет, който тя да носи в рамките на три седмици в изправено положение. Транспортирането е от изключително важно значение да бъде направено както трябва, така че да не увредим пациента още повече\", посочи той.  ", "date": "2019.09.16", "title": "Шефът на \"Пирогов\": Състоянието на Цвета Караянчева е сравнително добро "}
{"url": "http://epicenter.bg/article/Valentin-Vatsev--Rusiya-ne-zhelae-da-ni-se-razsardi-zaradi-t-nar---shpionski-skandal--/192827/2/0", "text": "„Шпионският скандал вече се изяде и полека-лека ще ръждясва и ще се забрави. На България ѝ предстоят важни събития като местните избори и не е редно да се занимаваме с такива глупости“. Това коментира в предаването „12+3“ по програма \"Хоризонт\" на БНР геополитическият анализатор и политолог Валентин Вацев.    Според него интересното в случая е, че официалната руска държавна реакция е „много специфична, мързелива“.    „Русия държи на правото си сама да се скара с някого, когато поиска. Сега не желае да се разсърди. Очевидно не желае да забележи драматизма на ситуацията. Там се подсмиват,“ коментира Вацев.    По думите му на Бойко Борисов „не му се занимава с цялата история, защото знае, че това, което става, не е плюене в чая на Путин, а плюене в неговото кафе“.    „Борисов го възпитават, като задачата е спешно да се откаже от всякакви българо-руски икономически контакти и проекти. Мисля, че той никога досега не е бил в толкова сложна и объркана ситуация, нервите му са отслабнали, чувството му за хумор, което го спасява най-често, не работи. Той може да се успокои, че всичко това ще отмине,“ заяви Валентин Вацев.  ", "date": "2019.09.16", "title": "Валентин Вацев: Русия не желае да ни се разсърди заради т.нар. „шпионски скандал“ "}
{"url": "http://epicenter.bg/article/Rokzvezdata-Rik-Okasek-e-nameren-martav-v-Nyu-York/192791/10/100", "text": "Фронтменът на рокгрупата The Cars Рик Окасек е открит мъртъв в апартамент в Манхатън, предаде Асошиейтед прес, цитиран от Новини.бг   Нюйокрската полиция съобщи, че нейни служители, реагирали на сигнал, подаден на телефон 911, са открили 75-годишния Окасек вчера към 16 часа местно време.    По тяхна информация няма признаци за извършено престъпление. Причината за смъртта предстои да бъде установена от експерти.    Сред златните хитове на групата от края на 70-те и от 80-те са Just What I Needed, Shake it Up и Drive.", "date": "2019.09.16", "title": "Рокзвездата Рик Окасек е намерен мъртъв в Ню Йорк"}
{"url": "http://epicenter.bg/article/Megan-za-Hari--Ti-si-nay-dobriyat-saprug-i-bashta/192793/10/100", "text": "Принц Хари вчера навърши 35 години и близките му го поздравиха със снимки и пожелания в интернет страниците си.    Първа отбеляза хубавия повод съпругата му Меган. Херцогинята на Съсекс написа в Инстаграм: \"Отдадеността ти на каузите, за които те е грижа толкова много, ме вдъхновява всеки ден. Ти си най-добрият съпруг и най-страхотният баща на нашия син. Обичаме те и ти пожелаваме най-щастливия рожден ден!\"    Към поздравленията си тя добави колаж от девет снимки от различни периоди от живота му - първата като бебе в ръцете на майка му принцеса Даяна. На друга е през първия ден в детската градина. Има и две техни общи снимки - една от сватбата им миналата година и друга със сина им Арчи.    Принц Уилям и съпругата му също поздравиха принц Хари за рождения ден на официалната си интернет страница. Към пожеланията те добавиха снимка на двамата братя от сватбата на Хари, на която се гледат, смеейки се.    Кралицата и принц Филип, както и бащата на принц Хари - принц Чарлз също го поздравиха за празника на страниците си в социалните мрежи и споделиха снимки с него.   Източник: Дир.бг", "date": "2019.09.16", "title": "Меган за Хари: Ти си най-добрият съпруг и баща (Снимка)"}
{"url": "http://epicenter.bg/article/Pozitivnata-energiya-na-dneshniya-den-razkriva-nay-dobrite-kachestva-v-choveka/192823/10/0", "text": " Луната е в знак Овен до 13:32 ч на 17 септември   Хората са по-инициативни, по-импулсивни, по-хазартни, търсещи новото, пише астроложката Пенчева, цитирана от ПИК. Повишава се физическата активност. Емоционалното напрежение и конфликтността се увеличават по това време.   Добре е да контролирате емоциите и да не започвайте да изяснявате отношенията сега. Трудно се постигат компромиси. Има стремеж да се решават всички проблеми от раз. Често липсва търпение. Важните въпроси е по-добре да бъдат отложени.     Този ден е свързан със Слънцето и е един от най-веселите и щастливи дни на лунния месец.   На днешния ден в древна Гърция са устройвали свещените вакханалии, посветени на бог Дионисий, следван от разкрепостяване, захвърляне на задръжките и вътрешна свобода.   Луната освобождава хората от стеснения и комплекси. Позитивната енергия на деня разкрива най-добрите качества в човека. Енергията трябва да с направлява в творческото русло, за съзидание или в любовта. Ден, в който трябва да доставяте радост на близките си и да не отказвате нищо на децата.   Засилват се шансовете да срещнете своята половинка, ако още не сте я намерили. Жените са най-привлекателни и женствени, и могат да се възползват от това предимство.   Денят е предназначен от самите небеса за съдбоносни срещи, признание в любов. Денят е свързан с интуитивното познание, екстаза, преображението.   Не бива да се напрягате, да нервничите. Всяка работа трябва да носи удоволствие. Не живейте по план, защото всичко може да се получи не така, както сте го планирали.   Сега може да се яде и пие всичко, но по-добре избягвайте това, от което ще ви стане тежко.    Подходящо време да се съберете цялото семейство и дори без повод да си устроите малък семеен празник, за да се насладите на общуването.   Приветства се събирането на весели компании, посещение на дискотеки, нощни клубове. Прекрасен ден за любов и секс. Отпуснете се, отдайте се на желанието си, няма нужда да сдържате своите еротични фантази.   Подстрижката ще ви донесе полза, само ако не планирате големи промени. В противен случай се въздържайте.   Удачен ден за всякакви покупки. Главното условие е да изпитвате радост и да сте в приповдигнато настроение, когато придобивате закупеното.   Ако сте сънували кошмари, то значи, че отдавна не можете да изпитате радост от живота. Не си позволявате да се отпуснете. Необходимо е да се освободите от собствения си затвор, в който сами сте се поставили.   30 слънчев ден – Ден, в който над нас се излиза Божията благодат. Подхождайте към всяко дело творчески и с вдъхновение.   Подходящо за важни мероприятия и за всичко, към което се отнасяте сериозно. Хубаво е да прекарате повече време в семеен кръг, сред близки хора и по-малко сред странични.", "date": "2019.09.16", "title": "Позитивната енергия на днешния ден разкрива най-добрите качества в човека"}
{"url": "http://epicenter.bg/article/Grisho-skara-nay-dobrite-priyatelki-Shertsinger-i-Serina/192831/10/100", "text": "Най-добрите приятелки и бивши изгори на Григор Димитров – Никол Шерцингер и Серина Уилямс, не си говорят, научи HotArena. Двете са се скарали заради родния тенисист, който подновил връзката си със Серина.    Откакто Гришата и Шерцингер са разделени, двамата упорито се избягват. Раздялата бе тежка за Никол, която дълго време ближеше раните си.    Вместо да я подкрепи, нейната приятелка и бивша половинка на тенисиста Серина застана на негова страна.    Двамата изгряха заедно на дефилето на Том Форт и видимо се забавляваха. Преди това през сезона пък Уилямс тренира с Гришо преди турнирите, пише в. \"България Днес\".    По ирония на съдбата именно Шерцингер събра Димитров със Серина. Уилямс и Гришо бяха скарани, след като тенисистката го обвини пред медиите, че е с черно сърце. Певицата обаче ги сдобри, а ето че днес тя се оказа извън кръга на Гришо.", "date": "2019.09.16", "title": "Гришо скара най-добрите приятелки Шерцингер и Серина"}
{"url": "http://epicenter.bg/article/Kubrat-Pulev-nachelo-na-ranglistata-na-IBF/192826/8/73", "text": "Кубрат Пулев е на върха на професионалния бокс! Различните боксови асоциации публикуваха ранглистите си за септември, като прави впечатление, че Кубрат Пулев е лидер в подреждането на версия IBF, предаде  .  Това е нормално с оглед на факта, че той е задължителен претендент за световната титла в тази федерация. На практика, в класацията не влиза шампионът Анди Руис, който ще проведе първата си защита на коланите срещу Антъни Джошуа, от когото ги взе на 1 юни. Тя ще е на 7 декември в Саудитска Арабия.   Пулев ще излезе в мача за световната титла на IBF срещу победителя от двубоя между Джошуа и Руис до края на май 2020 г. Българинът участва и в класацията на WBO, като там е на седмата позиция и е логично да е най-далеч от възможността да се бори за титлата в тази версия.   1. Кубрат Пулев 2. Вакантно 3. Адам Ковнацки 4. Агит Кабайе 5. Антъни Джошуа 6. Тайсън Фюри 7. Сергей Кузмин 8. Джералд Уошингтън 9. Луис Ортис 10. Майкъл Хънтър  ", "date": "2019.09.16", "title": "Кубрат Пулев начело на ранглистата на IBF"}
{"url": "http://epicenter.bg/article/NASA-razsledva-predpolagaemo-NLO-nad-ispanskiya-grad-Alikante/192789/7/0", "text": "Интригуващо видео, на което се вижда бързо летящ неидентифициран летящ обект в небето над италианския град Аликанте е привлякло сериозно вниманието на Американската агенция за космически изследвания, съобщи \"Дейли стар\", цитиран от Канал 3.   Видеото е заснето по време на буря този уикенд от компютърния инженер Алехандро Мола. Пред изданието той разказал, че не можел да заспи в събота заради лошото време и решил да снима зрелищната гръмотевична буря в нощното небе. След като записал няколко видеоклипа разбрал, че уловил нещо наистина зрелищно и странно, което се движи бързо зад облаците.    На видеото се вижда сребърен диск, който скача през облаците. Клипът беше излъчен от испанския Agencia 6 и според Молла, НАСА е отправила официално искане да получи оригиналния файл от испанската медия, излъчила кадрите.    Четете още любопитни новини тук!    \"Чест е да допринеса с кадри, които могат да се окажат първите на НЛО над Аликанте\", заяви Молла пред \"Дейли стар\". Вестникът твърди, че НАСА вече изследва видеото. Междувременно изданието написа, че НЛО ентусиасти са съобщили, че имат доказателства за извънземен кораб, приближаващ Земята за рутинно презареждане с електрическа енергия по време на бурята.", "date": "2019.09.16", "title": "НАСА разследва предполагаемо НЛО над испанския град Аликанте"}
{"url": "http://epicenter.bg/article/Aleksandar-Vuchich--Vashington-da-se-zapita---zashto-pozhertva-Sarbiya-kato-loyalen-sayuznik--/192790/7/51", "text": "„Сега за първи път Сърбия има партньор в лицето на американското правителство, който е готов да я изслуша по най-трудните въпроси, дори ако по тях никога не бъде постигнат договор. Няма да съм президент на страна, която има Америка за враг. В Сърбия имаше много кръв и разпад, искаме работа, пътища и да живеем по-добре. И затова ви моля да разберете този наш призив.\" Тези послания бяха изпратени в неделя от сръбския президент Александър Вучич до напускащия посланик на САЩ Кайл Скот, както и до Вашингтон като цяло.    Относно подновяването на приятелството и съюза с Америка, Вучич говори на символично място, в Пранджани, отбелязвайки 75-годишнината от началото на операция „Халиард“, по време на която 500 съюзнически пилота бяха спасени във Втората световна война, повечето американци, пише белградският ежедневник „Вечерне новости“, цитиран от Агенция \"Фокус\".    Сръбският президент също така предупреди САЩ:    „Ще представя по друг начин уравнението, което беше зададено от Скот в речта му, че по време на Слободан Милошевич сме имали лоши отношения. Как успяхме след величественото съюзничество с американците в Първата и Втората световни войни да ги направим от големи приятели – неприятели? САЩ трябва да се запитат дали те, чрез своите глобални сблъсъци с някои велики сили, не са жертвали един от най-големите и най-лоялните си съюзници и не са застанали на страната на всички останали в бивша Югославия по не съвсем ясни съображения“.    Вучич даде да се разбере, че Сърбия, заради жертвите си в борбата срещу фашизма, няма да позволи преразглеждане на историята:    „Няма да позволим нападнатият сръбски народ впоследствие да бъде обявен за фашистки слуги и агресор на тези територии. В света има само четири нации, които пропорционално на населението са платили по-висока цена за свобода в този конфликт от сърбите“.    Той припомни, че през Втората световна война сърбите са се вдигнали на борба не само в Сърбия, но и в Хърватия и Босна и Херцеговина, а са доказали своята антифашистка ангажираност чрез борбата на партизанските отряди из цяла Югославия и действията на Югославската армия, която и чрез мисията за спасяване на съюзническите пилоти е показала съпротивата си срещу окупатора.    „В неделя беше трогателно да наблюдаваме прегръдките на потомците на спасените и онези, които са се жертвали за спасението“. Това отбеляза и посланик Скот, който пред повече от 7 хиляди души, събрали се на хълма Галович, заяви:    „Героизмът на сърбите в Пранджани е един от най-ярките моменти на смелост във Втората световна война. САЩ никога няма да го забравят. Нека споменът за този героизъм служи като блестящ пример за бъдещето. Ние се молим ужасите на войната никога повече да не докоснат почвата на Сърбия“.    Вучич коментира също и оставката на съветника по национална сигурност на Белия Дом Джон Болтън, като заяви, че ще продължи разговорите с американската администрация, за да намери общ знаменател с тях, както и с албанците, за обезпечаване на траен мир.  ", "date": "2019.09.16", "title": "Александър Вучич: Вашингтон да се запита - защо пожертва Сърбия като лоялен съюзник! "}
{"url": "http://epicenter.bg/article/Yemenskite-buntovnitsi-zaplashiha-s-novi-ataki-sreshtu-petrolni-obekti-na-Sauditska-Arabiya-/192797/7/0", "text": "Йеменските бунтовници хуси в Йемен заявиха в понеделник, че съоръженията на саудитска петролна компания \"Арамко\" (Aramco) ще останат цели на нови техни нападения, докато Саудитска Арабия продължава да участва във войната в Йемен, предава БНР.    Говорител на бунтовниците добави, че Рияд трябва да \"спре своята агресия срещу Йемен\" и предупреди компаниите и чужденците, че могат да се очакват още атаки срещу саудитски петролни съоръжения. Хусите отново потвърдиха, че стоят зад атаките с дронове в събота спрямо съоръжения на саудитския петролен гигант \"Арамко\" в Хурайс и Абкайк.    Според енергийният министър на Саудитска Арабия - Абдулазиз бин Салман, нападенията срещу петролните съоръжения са довели до намаляване наполовина на добива на суров петрол от страна на компанията \"Арамко\", което се равнява на около 5,7 млн. барела дневно, или близо 5% от световното производството на \"черното злато\".    Това от своя страна доведе до първоначален ръст на фючърсите на петрола брент с близо 20% и на фючърсите на американски лек суров петрол с почти 16%, като петролните цени достигнаха най-високи нива от месец май насам. Последва частично париране на първоначалното драматично поскъпване, след като американският президент на САЩ Доналд Тръмп разреши отпускането на петрол от стратегическия резерв на САЩ.    По време на днешната европейска търговия фючърсите на петрола брент с доставка през ноември поскъпват с 8,5% към 65,30 долара за барел, отстъпвайки от първоначалния връх около 71,95 долара за барел, докато фючърсите на американския лек суров петрол с доставка през октомври нарастват със 7,75% към 59,15 долара за барел, отстъпвайки от сутрешен връх около 63,34 долара за барел.    Въпреки това париране на драматичния първоначален ръст, текущото поскъпване на петролните фючърси е най-солидното в рамките на една сесия на търговия от февруари 2016-а година насам.    Междувременно властите в Иран отново повториха, че те нямат нищо общо с атаките с дронове срещу петролни съоръжения на \"Арамко\".    Обвиненията, отправени от САЩ, че Иран е замесен в атаките на петролните съоръжения на саудитската компания \"Арамко\", са \"неприемливи\" и \"неоснователни\", заяви говорителят на иранското външно министерство Абас Мусави на пресконференция в понеделник.    Той заяви, че Иран вярва, че атаката е дошла от йеменските бунтовници хуси, които носят отговорност за това и е част от саудитско-йеменския конфликт. Абас допълни, че \"Иран винаги е подкрепял угнетените\", включително Йемен срещу Саудитска Арабия.    Той повтори позицията на Иран, че регионалната сигурност в Близкия изток зависи от регионалните държави и че най-големият източник на несигурност е \"наличието на допълнителни регионални сили\".  ", "date": "2019.09.16", "title": "Йеменските бунтовници заплашиха с нови атаки срещу петролни обекти на Саудитска Арабия "}
{"url": "http://epicenter.bg/article/Dzhonsan-shte-obsazhda-Brekzit-s-Yunker-na-obyad-s-ohlyuvi-i-syomga-/192825/7/0", "text": "Британският премиер Борис Джонсън ще проучва какви са шансовете за постигане на нова сделка за Брекзит на обяд с председателя на Европейската комисия Жан-Клод Юнкер в понеделник, предава Reuters, като отбелязва, че изказванията през уикенда на двамата са показали, че техните позиции остават диаметрално противоположни.    По-малко от 7 седмици преди датата, на която Великобритания трябва да излезе от Европейския съюз, Джонсън все още трябва да постигне споразумение с Брюксел за условията на раздялата между петата по големина икономика в света и най-големия й търговски партньор.    Той каза в неделя, че все още се стреми към сделката преди датата на развода на 31 октомври и че следващите няколко дни ще бъдат от ключово значение дали той ще го направи.    „Страстно вярвам, че можем да го направим и вярвам, че подобно споразумение е в интерес не само на Обединеното кралство, но и на нашите европейски приятели“, пише Джонсън във в. „Дейли телеграф“.    Бъдещето на сухопътната граница между членката на ЕС Ирландия и Северна Ирландия е централният въпрос на разногласия както между Джонсън и ЕС, така и между Джонсън и британските законодатели. Британският парламент три пъти отхвърли споразумение, договорено от предшественика му Тереза Мей, което включваше така наречения предпазен механизъм, за да се поддържа ирландска граница отворена.    Джонсън ще се срещне с Юнкер в Люксембург в понеделник, за да представи своите идеи за преразглеждане на сделката, която се надява да бъде постигната на срещата на лидерите на ЕС на 17 и 18 октомври.    Източник от правителството на Обединеното кралство заяви, че двамата лидери, които не се са се срещали, откакто Джонсън стана премиер през юли, ще ядат охлюви, сьомга и сирене.    Той отказа да назове мястото за срещата им, въпреки че ресторантът Bouquet Garni - сграда от 18 век в средновековното сърце на Люксембург - има охлюви и сьомга в обедното си меню.    Преговарящите за Брекзит от двете страни – Стивън Баркли от Великобритания и Мишел Барние от ЕС, също ще се срещнат в Люксембург в понеделник.    Докато Джонсън и неговите министри през последните дни говориха за напредък в преговорите с Брюксел, ЕС звучи все по-малко оптимистично, подчертавайки, че Великобритания трябва да излезе с нови идеи.    В интервю за радио Deutschlandfunk в неделя Юнкер заяви, че няма възможност за преразглеждане на споразумението за оттегляне, договорено от Мей.  „Вярвам, че трябва да поддържаме достойни отношения с Великобритания и не съм оптимист, когато става въпрос за намиране на алтернативни договорености, които ще ни позволят да ограничим предпазната мярка за ирландската граница“, каза Юнкер.    „Не знаем точно какво искат британците, точно и конкретно и продължаваме да чакаме за алтернативни предложения. Надявам се, че можем да ги получим, но времето изтича“.    Правителството на Джонсън все още не е публикувало публично нови предложения за решаване на въпроса за границата на Северна Ирландия. Той настоява, че предпазната мярка е неприемлива.    Джонсън обеща да напусне ЕС със или без сделка на 31 октомври, въпреки че британските депутати приеха закон, който би го принудил да поиска отлагане след тази дата, ако не успее да постигне сделка с ЕС. Правителството му засили подготовката за смекчаване на евентуалния недостиг на храна, горива и лекарства в случай на Брекзит без сделка.    „Искаме сделка. Тя не може да включва предпазната мярка“, заяви източник от британското правителство, като добави, че Джонсън бъде пределно ясен пред Юнкер, че дори ЕС да му предложи отлагане на Брекзит след 31 октомври, той ще го отхвърли.  ", "date": "2019.09.16", "title": "Джонсън ще обсъжда Брекзит с Юнкер на обяд с охлюви и сьомга "}
{"url": "http://epicenter.bg/article/Kremal-predupredi-da-ne-se-vzimat--pribarzani-resheniya--zaradi-atakite-sreshtu-Sauditska-Arabiya-/192828/7/97", "text": "В понеделник Кремъл предупреди да не се правят прибързани заключения във връзка с ударите по петролни инсталации в Саудитска арабия през почивните дни, за които Вашингтон обвини Иран, предават AFP и \"Фокус\".    „Призоваваме страните да избягват прибързани стъпки или решения, които могат да влошат ситуацията и, напротив, да държат към линия на поведение, която ще смекчи въздействието на ситуацията“, заяви говорителят на руския президент Дмитрий Песков.    „Това е много неприятна ситуация“, добави представителят на Кремъл. „Надяваме се, че Саудитска Арабия ще бъде в състояние да се справи с нанесените щети в най-близко бъдеще“.    Песков добави, че руският лидер Владимир Путин възнамерява да посети Саудитска Арабия през октомври.  ", "date": "2019.09.16", "title": "Кремъл предупреди да не се взимат „прибързани решения“ заради атаките срещу Саудитска Арабия "}
{"url": "http://epicenter.bg/article/Raste-broyat-na-migrantite-v-Gartsiya--nad-edna-treta-ot-tyah-sa-detsa-/192829/7/51", "text": "През август 7712 бежанци и мигранти пристигнаха на девет острова в източната част на Егейско море, което е повече от пристигналите през юли, когато 5008 души влязоха в Гърция по море. Това гласи докладът на Върховния комисар на ООН по бежанските въпроси, предава БГНЕС.    През първите осем месеца на тази година в Гърция по море са пристигнали общо 25 590 бежанци и мигранти, като по-голямата част (39 процента) са от Афганистан, 21 процента са от Сирия, а повече от половината са жени и деца (жените са 24 %, децата – 36%).    Според същите данни, броят на пристигащите тази година е с 32 процента по-висок в сравнение с 2018 година.    „Подобно на миналата година, над една трета от пристигащите през 2019 г. са деца. От тях над 60% са на възраст под 12 години. Освен това 16% от децата при пристигането са регистрирани като непридружени или разделени, главно от Афганистан, Сирия и Демократична република Конго. Около 34 процента от пристигащите са мъже на възраст между 18 и 39 години. Само три процента са на 50 или повече години“, се казва в месечния доклад на ВКБООН-Гърция.    Остров Лесбос остава най-засегната от бежанската вълна гръцка територия, като на него от началото на годината досега са пристигнали 11 222 души.  ", "date": "2019.09.16", "title": "Расте броят на мигрантите в Гърция, над една трета от тях са деца "}
{"url": "http://epicenter.bg/article/Putin-pristigna-v-Ankara-za-sreshtata-na-varha-za-Siriya--VIDEO--/192830/7/0", "text": "Президентът на Русия Владимир Путин пристигна в Турция, където в понеделник ще участва в тристранната среща на върха за Сирия и ще проведе отделни двустранни срещи с лидерите на Турция и Иран Реджеп Таийп Ердоган и Хасан Роухани, съобщават РИА Новости и \"Фокус\".    Днешните преговори в Анкара ще бъдат петите на държавните глави в астанинския формат.    Преди началото на форума президентите на Турция и Иран Реджеп Таийп Ердоган и Хасан Роухани проведоха среща. \"Нашият президент провежда среща в двореца Чанкая с президента на Иран Хасан Роухани, който е в Анкара, за да участва на тристранната среща на най-високо равнище“, се казва в съобщение на администрацията на турския държавен глава.    Лидерите на Русия, Иран и Турция Владимир Путин, Хасан Роухани и Реджеп Таийп Ердоган ще обсъдят ситуацията в Идлиб и Североизточна Сирия, както и процеса на политическо разрешаване на сирийския конфликт. Тристранната среща на върха ще се проведе в Анкара. Предишния път подобно събитие в турската столица се проведе в президентския дворец в квартал Бештепе.    Според кабинета на президента на Турция обаче този път срещата ще се проведе в историческия дворец Чанкая, който преди това е бил резиденция на турския премиер, както и на президента на републиката до 2014 г., отбелязва ТАСС.    Тристранната среща в Анкара ще бъде пета между президентите на страните-гаранти на астанинския процес. Първата среща на върха на Руската федерация, Иран и Турция за Сирия се проведе през ноември 2017 г. в Сочи. Според резултатите от нея държавните глави заявиха, че създаването на зони на деескалация в Сирия не трябва да подкопават териториалната цялост и да нарушават суверенитета на страната, а също така призоваха сирийското правителство и опозиционните сили да участват в Конгреса на националния диалог на Сирия (идеята беше изразена от руския президент Владимир Путин през октомври 2017 г. на Валдайския форум). След това президентите на трите държави проведоха преговори за разрешаване на сирийския конфликт в Анкара (през април 2018 г.), Техеран (през септември 2018 г.) и Сочи (през февруари 2019 г.).    Както заяви пред репортерите помощникът на руския президент Юрий Ушаков, по време на срещата в Анкара „лидерите ще обсъдят и въпроси, свързани с напредването на политическия процес, който сирийците провеждат с помощта на ООН“. Представителят на Кремъл добави, че „важна стъпка по този път ще бъде завършването на процеса на формиране и стартирането на Конституционния комитет“. Освен това Путин, Роухани и Ердоган ще обсъдят хуманитарната ситуация, въпросите за подпомагане на бежанците, възстановяване на основна инфраструктура в Сирия и продължаване на хуманитарното разминиране. Предвижда се след разговорите държавните глави да приемат съвместно изявление и да се обърнат към представители на медиите.        Според помощника на президента срещата на върха Русия-Иран-Турция ще бъде предшествана от отделни двустранни срещи между Путин и неговите турски и ирански колеги, по време на които също ще бъдат засегнати някои аспекти, свързани с разрешаването на сирийския конфликт.   Конкретно, отбеляза Ушаков, се планира в разговор с президента на Иран „освен „сверяване на часовниците“ за Сирия да се засегнат и някои въпроси от двустранното сътрудничество и, естествено, да се обсъди ситуацията около Съвместния всеобхватен план за действие (СВПД) по иранската ядрена програма“.   Путин и Ердоган от своя страна ще обсъдят въпросите около военно-техническото сътрудничество между Русия и Турция. Говорейки за дневния ред на тази среща, Ушаков припомни, че „тези дни завърши трансферът на оборудване и имущество, свързани с ракетните системи С-400 „Триумф“. Той също не изключи президентите на Русия и Турция да обсъждат други въпроси, свързани с новите договори за доставка на руско оръжие.      Москва разчита, че срещата на върха за Сирия в Анкара ще отвори пътя за провеждане на среща в истанбулския формат с участието на Русия, Германия, Турция и Франция.    „Можем да кажем, че тристранната среща може да открие пътя и за друга среща, вече в истанбулския формат, с участието на Меркел и Макрон. Но все още е рано да говорим за това“, отбеляза Ушаков.    Миналата седмица турският президент Ердоган също обяви възможността за провеждане на нова среща на върха на Русия, Германия, Турция и Франция относно разрешаването на сирийския конфликт в републиката през октомври. Според него сред темите на очакваната октомврийска четиристранна среща са ситуацията в Идлиб и положението с бежанците.    Междувременно през юли официалният представител на президента на Турция Ибрахим Калън обяви, че четиристранната среща на върха в Истанбул за Сирия ще се проведе преди Общото събрание на ООН, чиято редовна сесия ще бъде открита на 17 септември. Общият дебат ще започне на 24 септември.   Предишната среща на върха за Сирия в истанбулски формат се проведе през октомври 2018 г. Участниците в срещата потвърдиха, че подкрепят политическо и дипломатическо решение на кризата. Лидерите на квартета призоваха за увеличаване на хуманитарната помощ за сирийците и възстановяване на унищожената инфраструктура.  ", "date": "2019.09.16", "title": "Путин пристигна в Анкара за срещата на върха за Сирия (ВИДЕО) "}
{"url": "http://epicenter.bg/article/Mazh-ubi-bivshata-si-pred-pogleda-na-detsata-im--sled-koeto-sam-potarsi-politsiyata/192835/7/0", "text": "41-годишен мъж е извършил тройно убийство този понеделник, застрелвайки бившата си съпруга, майка ѝ и нейната сестра, след което се е прибрал в жилището си и се обадил в полицията, за да си признае за извършеното престъпление.    Трагедията се е случила тази сутрин в северозападния испански град Понтеведра, съобщава ''El Pais''.    По информация на испанските власти трите жени са били убити пред дома на бившата съпруга, които по това време извеждали двете деца на разведената двойка за първия учебен ден. Тогава бившият изскочил пред тях и ги застрелял, след което спокойно се прибрал вкъщи и се обадил в полицията.    Децата са били прибрани в къщата на един от съседите в района, който чул изстрелите.    Убиецът е задържан и срещу него е образувано досъдебно производство.   Източник: Новини.бг", "date": "2019.09.16", "title": "Мъж уби бившата си пред погледа на децата им, след което сам потърси полицията"}
{"url": "http://epicenter.bg/article/Yunker--Velikobritaniya-oshte-nyama-prilozhimi-predlozheniya-za-zamyana-na-predpazniya-mehanizam/192841/7/0", "text": "Досега Великобритания не е предложила работещо решение, което би заменило предпазния механизъм за ирландската граница, залегнала в споразумението между ЕС и Лондон за британското оттегляне от Общността. Това се посочва в изявление на председателя на Европейската комисия Жан-Клод Юнкер след срещата му с британския премиер Борис Джонсън в Люксембург.   Той допълва, че ЕК остава готова да разгледа подобни предложения, които биха изпълнили целите на предпазния механизъм. Подобни предложения още не са направени, се посочва в изявлението след днешната среща.   \"ЕС остава единен, а ЕК е на разположение 24 часа в денонощието\", казва Юнкер. Той уточнява, че ще говори по тези въпроси пред Европейския парламент в сряда.   Източник: Нова.тв", "date": "2019.09.16", "title": "Юнкер: Великобритания още няма приложими предложения за замяна на предпазния механизъм"}
{"url": "http://epicenter.bg/article/Novak--Rusiya-shte-uvelichi-sigurnostta-na-petrolnite-si-i-gazovi-saorazheniya-sled-atakite-sreshtu--quot-Aramko-quot-/192844/7/0", "text": "Русия ще повиши нивото на сигурност в съоръженията си за производство на нефт и газ след атаките срещу производствени мощности на саудитската компания \"Арамко\" (Aramco), които причиниха внезапно намаляване на производство на петрол в Саудитска Арабия с около 50%, предава БНР.    Изказвайки се в понеделник, руският министър на енергетиката Александър Новак заяви: \"Има закон за сигурността на енергийните и горивните съоръжения, който предвижда всички необходими мерки за защита. Такива инциденти като нападението върху съоръженията в Саудитска Арабия изискват преоценка на настоящата ситуация. Мисля, че ще адресираме този проблем\".    Новак също така посочи, че има достатъчно световни запаси от петрол, които да компенсират загубата на саудитското производство и добави, че Русия остава във връзка със Саудитска Арабия, за да реагира на глобалните нужди от петролопроизводство, ако това е необходимо.    След атаките с дронове срещу значими петролни съоръжения на компанията \"Арамко\" в Саудитска Арабия, американският президент Доналд Тръмп разреши освобождаването на суров петрол от стратегическия петролен резерв на Съединените щати.    Министърът на енергетиката на САЩ Рик Пери увери в понеделник, че е готов да освободи достатъчно петрол от Стратегическия петролен резерв, за да покрие недостигът, създаден от атаките на дронове върху две ключови петролни съоръжения, експлоатирани от саудитската компания \"Арамко\".    \"Енергийният департамент е готов да пусне на пазара петрол от Стратегическия петролен резерв, който се счита, че ще бъде достатъчен, за да компенсира атаката на Иран върху световната икономика и енергийните пазари. Пазарът е устойчив и ще отговори положително!\", написа Пери в Туитър.    Той също така посочи, че ще се срещне със саудитския си колега Абдулазиз бин Салман по-късно в понеделник на срещата на Международната агенция за атомна енергия (МААЕ) във Виена.    От своя страна Китай призова САЩ и Иран да проявят \"сдържаност\" след атаките с дронове срещу производството на петрол на саудитската компания \"Арамко\".    Говорителката на китайското външното министерство Хуа Чунинг заяви: \"Отбелязвайки съответните изявления, ние смятаме, че е безотговорно да обвиняваме някого преди провеждането на разследване и неговите резултати\".  ", "date": "2019.09.16", "title": "Новак: Русия ще увеличи сигурността на петролните си и газови съоръжения след атаките срещу \"Арамко\""}
{"url": "http://epicenter.bg/article/Zhan-Klod-Yunker--Razgovorite-s-Boris-Dzhonsan-za-Brekzit-preminaha-dobre-/192847/7/0", "text": "Председателят на ЕК Жан-Клод Юнкер посочи, че първите негови Брекзит разговори с британския премиер Борси Джонсън са преминали добре, предава БНР.    Той отбеляза, че по време на работния обяд в Люксембург е казал на Борис Джонсън, че той трябва да представи работещи предложения за замяна на ирландския предпазен граничен механизъм, който е част от споразумението за развода на Великобритания с ЕС.    \"Президентът Жан-Клод Юнкер припомни, че отговорността на Обединеното кралство е да предложи законни оперативни решения, които да са съвместими със Споразумението за оттегляне\", се казва в изявление на Европейската комисия след днешната среща на двамата лидери, предаде Ройтерс.    \"Президентът Юнкер подчерта продължаващото желание и отвореност на Комисията да проучи дали тези британски предложения отговарят на целите на предпазния ирландски механизъм. Такива предложения все още обаче не са направени от страна на правителството във Великобритания\".    В изявление от кабинета на Борси Джонсън се посочва, че британският премиер и председателят на ЕК са имали конструктивна среща по време на която двамата лидери се съгласиха да \"засилят\" Брекзит преговорите в опит да гарантират, че Великобритания ще напусне Европейския съюз със сделка. От Даунинг стрийт 10 подчертават, че британският премиер няма да иска забавяне на Брекзит след крайния срок на 31-ви октомври.    \"Лидерите на ЕК и Обединеното кралство се съгласиха, че дискусиите трябва да се активизират и че срещите скоро ще се провеждат ежедневно\", заяви говорител от кабинета на Джонсън след срещата с председателя на ЕК Жан-Клод Юнкер.    \"Беше договорено разговорите да се проведат и на политическо ниво между европейския Брекзит преговарящ Мишел Барние и британския секретар по Брекзит - Стивън Баркли, като също така ще продължат и разговорите между Жан-Клод Юнкер и Борси Джонсън\".    Борси Джонсън е на посещение в Люксембург, където обсъди въпросите за Брекзит на работен обяд с Жан-Клод Юнкер, включващ охлюви, сьомга и сирене, като предстои да се срещне и с люксембургския си колега Ксавие Бетел.  ", "date": "2019.09.16", "title": "Жан-Клод Юнкер: Разговорите с Борис Джонсън за Брекзит преминаха добре "}
{"url": "http://epicenter.bg/article/Otnovo-ognen-ad-v-Zakintos/192848/7/0", "text": "  Водоразпръскващи самолети и хеликоптери помагат. Пожарът избухна в неделя сутринта в борова гора с южния край на острова. Намиращите се в близост села Кери и Агалас бяха евакуирани, а жителите им бяха превозени с автобуси до сигурни места. Евакуиран беше и един хотел в Кери, в който бяха настанени 120 туристи. Въпреки усилията на пожарникарите е изгоряла една къща, намираща се в близост до хотела.   Подкрепления в борбата с огъня са изпратени на острова от различни части на Гърция, като от полуостров Пелопонес е изпратен ферибот с пожарни коли и персонал, а от Солун е излетял военно-транспортен самолет, превозващ десетки пожарникари и техническо оборудване.   Властите се надяват, че очакваното затихване на ветровете ще помогне за овладяване на огнената стихия. За остров Закинтос замина и главният секретар на службата за гражданска защита на Гърция Никос Хардалиас.     Междувременно стана ясно, че е имало масово отравяне на кучета край град Флорина, съобщи във Фейсбук гръцката природозащитна неправителствена организация \"Арктурос\".     На този фон стана ясно, че земетресение с магнитуд от 3,9 по скалата на Рихтер е регистрирано днес в 13,25 часа североизточно от гръцкия остров Закинтос в Йонийско море, съобщи телевизия \"Скай\".   Според гръцкия институт по геодинамика трусът е бил на дълбочина 47,7 километра. Няма сведения за пострадали хора и щети.   Източник: Канал 3", "date": "2019.09.16", "title": "Отново огнен ад в Закинтос"}
{"url": "http://epicenter.bg/article/Zelenski-posochi-kato-svoi-osnovni-zadachi-vrashtaneto-na-Krim-i-mira-v-Donbas-/192849/7/0", "text": "Президентът на Украйна Владимир Зеленски заяви в понеделник, че все още счита мира в Донбас и връщането на Крим за свои основни задачи като държавен глава и няма намерение да се отказва от санкциите срещу Русия в това отношение, цитират думите му TACC и Агенция \"Фокус\".    \"Краят на войната и на окупацията на всички украински територии е основната ми мисия като президент на Украйна“, каза той след разговори с президента на Словакия Зузана Чапутова. \"И много разчитаме на вашата дипломатическа подкрепа, санкционния натиск на нашите партньори, включително Словакия.\"    „Това е необходимо не само за Украйна, но и за цяла Европа, която няма да се чувства сигурна, докато Русия пренебрегва международното право“, подчерта президентът на Украйна.    Зеленски каза, че разчита на предстоящата среща на върха „Нормандска четворка“, на първо място, да реши въпроса за размяната на задържани лица в Донбас по формулата „всички за всички“, както и да постигне съгласие за пълното изтегляне на войските от линията на съприкосновение.    \"Основната задача на Нормандската четворка не е да повдигне, а най-накрая да реши въпроса за размяната на затворници по формулата \"всички за всички\". Вторият въпрос е окончателното решение с изтеглянето на войските, първо в Золотой и Петровски, а след това при ясни условия на цялата територия. И трето. Ако обсъждаме местните избори във временно окупираните територии, трябва да разберем, че ще има ясни дати на изборите след изтеглянето на всички войски от там,\" посочи Зеленски.    \"Не знам дали можем да разрешим всичко това в една среща, но наистина искам\", продължи той. \"Нашите съветници са подготвили всичко това и очаквам, че след тази среща ще има нормален резултат.\"    Зеленски припомни, че последната среща на \"Нормандската четворка\" се проведе през октомври 2016 г. \"Очаквам, че в крайна сметка ще се състои нова среща,\" не можем да я чакаме от три до четири години, защото нашите войници умират всеки ден.\"  ", "date": "2019.09.16", "title": "Зеленски посочи като свои основни задачи връщането на Крим и мира в Донбас "}
{"url": "http://epicenter.bg/article/Vladimir-Putin--Formiraneto-na-konstitutsionniya-komitet-na-Siriya-e-zavarsheno-/192854/7/0", "text": "Работата по формирането на конституционния комитет на Сирия като цяло е завършена, неговите участници трябва да действат независимо и без натиск отвън. Това обяви в понеделник руският президент Владимир Путин на среща с турския президент Реджеп Тайип Ердоган, цитиран от TACC и \"Фокус\".    \"Можем да кажем, че тази работа (съгласуването на списъка на членовете на конституционния комитет - ТАСС) е завършена като цяло. Единственото, което трябва да направим, е да гарантираме съгласуваността на работната процедура на тази комисия и на първо място членовете този комитет да действат достатъчно независимо и да не са подложени на никакъв външен натиск \", каза руският лидер.    Путин отбеляза \"значителната лидерска роля\" на Турция и нейния президент при съгласуване на списък на кандидатите за конституционния комитет.    Путин отбеляза, че на срещата с Ердоган, сирийската криза и начините за нейното разрешаване са били обсъдени достатъчно подробно. По-специално, според президента на Руската федерация, са били засегнати и „острите моменти“, свързани със ситуацията в зоната на Идлиб и на Източния бряг на Ефрат. Според президента държавните ръководители са отбелязали необходимостта от по-координирана работа по някои въпроси и са се съгласили да дадат допълнителен тласък в тази област на своите министерства на отбраната и на външни работи, както и на специалните служби.    По-рано вестникът Al Watan съобщи, че сирийските власти и делегацията на руското външно министерство са постигнали пълно съгласие относно списък с имена на членове на конституционния комитет на Сирия. Според изданието, по време на преговорите между сирийския президент Башар Асад и руската делегация, в която са включени специалният представител на президента на Руската федерация за сирийското урегулиране Александър Лаврентьев и заместник-министърът на външните работи на Русия Сергей Вершинин, \"са били напълно съгласувани имената на членовете на конституционния комитет и пропорциите на страните влизащи в него.\"    Изданието отбеляза, че „въпросът за механизма на работа на този комитет все още се обсъжда, следователно не е постигнато съгласие по този въпрос“.   На 9 септември Михаил Богданов, специален представител на президента на Руската федерация за страните от Близкия Изток и Африка и заместник-министър на външните работи, заяви, че формирането на сирийския конституционен комитет трябва да приключи през септември. Специалният пратеник на генералния секретар на ООН Гейр Педерсен говори за същите условия.  ", "date": "2019.09.16", "title": "Владимир Путин: Формирането на конституционния комитет на Сирия е завършено "}
{"url": "http://epicenter.bg/article/Edinstven-po-roda-si-duhoven-patevoditel-ni-pomaga-da-preborim-stresa/192818/6/0", "text": "Как да изхвърлим негативизма от живота си завинаги? Как да се справим с драмата? Как да овладеем симптомите на посттравматичен стрес и безпокойство? Как да постигнем вътрешен мир и да балансираме живота си? Отговорите на тези и много други въпроси дава световноизвестният духовен учител   в книгата „ “, която излиза за първи път на български език от „Ентусиаст“.   Върчу е уважаван автор, духовен водач и терапевт, който говори за силата на ангелите, числата и тяхното значение. Със „Събуди сиянието в теб“ Дорийн е помогнала на хиляди хора по света, които не могат да се справят сами с драмата и негативизма в живота си. Авторката ни превежда през процес, чрез който всеки ще може да определи своя индивидуален драма коефициент. Чрез него ще открием до каква степен сме склонни да толерираме и поемаме стрес от обкръжаващите ни хора и ситуации.   Какво е „травма“ и какви последствия може да има върху живота ни? Всъщност травмата може да бъде тълкувана много широко и се отнася за всяка ситуация, в която се чувстваме ужасени, безпомощни или се боим за живота си. Моделите, изградени в резултат на травмите ни от миналото, са причина за драматизма в живота ни в настоящето. Според авторката eдинственият начин да се отърсим от него е да се подложим на т. нар. „драма детокс“.   В тази книга Върчу не споделя готови духовни практики. Но благодарение на методите, подробно описани в изданието, авторката ще помогне на много от нас да разберат как да събудят сиянието в себе си, защото то винаги е било там. И моментът да го преоткрием е точно сега.    ", "date": "2019.09.16", "title": "Единствен по рода си духовен пътеводител ни помага да преборим стреса"}
{"url": "http://epicenter.bg/article/Marionetniyat-teatar-na-Rezo-Gabriaze-se-predstavya-za-parvi-pat-pred-balgarska-publika-/192836/6/0", "text": "Уникалният по рода си културен проект \"Театър Габриадзе\" пристига за първи път в България със спектакъла „Рамона“. Марионетният театър на Габриадзе е едно от националните богатства на Грузия – изкуство, което с минимален мащаб успява да разкаже монументални, универсални истории. Или както Financial Times споделят в свой материал, посветена на грузинския артист – „специалният гений на Габриадзе улавя епичните въпроси в малкия мащаб на куклите“. Талант, който покорява сърцето на международната публика, далеч извън пределите на затвореното съветско общество още през 60те и 70те години, за да завладее целия свят до наши дни.    Спектакълът, който ще представи марионетния театър „Габриадзе“ в България, е драматичната любовна история „Рамона“ – представление за красива и трагична любов между два парни локомотива.  Сюжетът се развива в следвоенния Съветски съюз, където парен локомотив, наречен Ермон, е изпратен на дълго пътешествие до Сибир, за да участва във възстановяването на страната след войната, докато Рамона трябва да чака своя съпруг на малката жп гара Риони, лелеейки за тяхната мечта да живеят щастливо заедно. Тяхната раздяла продължава месец след месец и година след година, докато героите преминават през добро и зло. Когато пътуващ цирк пристига в града, животът на Рамона се променя завинаги.  Разделените любими ще се срещнат отново, но при какви обстоятелства? Как ще продължи тяхната любов? Това остава загадка за публиката по време на представлението... Но защо локомотиви?  Ето какво споделя самия Резо Габриадзе за своето вдъхновение – „Веднъж Киплинг казва, че парният локомотив, наред с морския двигател, е най-чувствителното нещо, сътворено някога от човека“. Реших да следвам тази нишка и да пиша по нея. Съзнанието ми позова отдавна забравената топла дума „локомотив“, направи я малко по-осезаема, издишваща облаци пара, миришеща на въглища дори при мокро време.“    Трупата на Резо Габриадзе пристига в България заедно със сина му Лео Габриадзе, който също е драматург и режисьор, 12 човека екип и декори, които тежат над 1 тон.    Турнето ще посети два града с по една постановка на място. Спектакълът „Рамона“ ще бъде поставен в София на 23 септември в Театър Българска Армия. Турнето се реализира с любезното съдействие на Посолството на Грузия и с подкрепата на Застрахователно дружество \"Евроинс\" АД - основен партньор на проекта.  Билети за спектаклите са в ценовия диапазон от 20 лева до 40 лева и са в продажба на всички каси на Easy Pay в София и страната и онлайн на тези линкове, както и на касата на ТЕАТЪР \"АРМИЯ\".    Кой е Резо Габриадзе  Резо Габриадзе е роден на 29 юни 1936 г. в Кутаиси, Грузия. Той е многопластов талант, изразява себе си чрез различни форми на визуалното изкуство и извън него – той е режисьор, драматург, художник, скулптор, писател. Негови скулптури могат да се видят в Санкт Петербург и Одеса, а през последното десетилетие има самостоятелни изложби по целия свят. Започва да пише сценарии за киното през 1968 година и през следващите години работи заедно с Георгий Даниелия.    Резо Габриадзе е творецът, който създава едни от най- красивите и обичани филми на 70-те и 80-те години в съветското кино като „Не тъгувай!“ („Не горюй!“, 1969), „Мимино“ („მიმინო“, 1977), „Кин-дза-дза!“ („Кин-дза-дза!“, 1986).  Но в един момент от творческата си кариера, той започва да се чувства потиснат от репресията на съветското общество, неговият артистичен замах е ограничен от догмите на социализма. Тогава той открива марионетния театър като инструмент да освободи творческтото си въображение, открива в него една форма на изкуството, която по онова време е недоглеждана от съветските репресори и по този начин получава свободата да вдъхне пълнокръвен живот на своите герои и сюжети.  През 1981 г. Резо Габриадзе открива малък марионетен театър в Тблиси, който се превръща в един от символите на Грузия. Габриадзе изпълнява призванието си. Театърът гастролира по световните сцени и получава признание по целия свят.", "date": "2019.09.16", "title": "Марионетният театър на Резо Габриазе се представя за първи път пред българска публика "}
{"url": "http://epicenter.bg/article/Parvi-zvanets--Za-parvi-pat-v-Parvi-klas-/192834/11/0", "text": "Днес в цялата страна бе ударен първият звънец на новата учебна година.   Над 60 000 деца за пръв път прекрачиха прага на класната стая. Сред тях бяха близначките Светлана и Елена от 1-и Б клас на ЧОУ „Д-р Петър Берон” в София, които получиха своите първи букварчета.   Те вече знаят, че патрон на тяхното училище е българския възрожденец и народен будител, създателят на „Рибния буквар” д-р Петър Берон.   На добър час, скъпи деца!", "date": "2019.09.16", "title": "Първи звънец: За първи път в Първи клас!"}
{"url": "http://epicenter.bg/article/Vienski-Institut-za-sigurnost--Moskva-podkrepya-natsionalizma-na-Balkanite--za-da-zapazi-statukvoto-/192838/11/33", "text": "След като европейските лидери все по-ясно намекват, че за бързо членство в ЕС за Западните Балкани въобще не може и да става дума, се появиха спекулации, че други глобални сили могат да преосмислят стратегиите си в региона. Заради дългогодишните си връзки с Балканите и богатия си опит с намеса в делата им, Русия събужда определен страх у Запада. Мнозина я виждат като добре мобилизирана и непредвидима сила, подготвена за дългогодишен сблъсък със Запада за влиянието в региона.    Русия наистина показва по-голяма готовност да поема рискове в балканската си политика. Тя бурно се противопостави на решението на Черна гора да влезе в НАТО и дърпаше конците така, че да осуети постигнатата трудно договорка между Гърция и Северна Македония. Все пак има няколко знака, че Русия е готова да интензифицира намесата си в региона. Приоритетите на външната й политика се изтеглиха от Западните Балкани преди доста време, а дейностите й там станаха нискобюджетни и опортюнистични. Русия понякога играе дипломатически игри и гони пропагандни цели в региона, но няма нито ресурсите, нито желанието да провокира значима промяна на Балканите.      Основната цел на Русия по отношение на Западните Балкани остава една и съща – да попречи на разширяването на НАТО и ЕС. Кремъл в исторически план дори смята НАТО за значима геополитическа заплаха и се противопоставя на разширяването на алианса от средата на 90-те години. Най-острите руски критики и порицание са запазени за балканските политици, които се опитват да приближат държавите си към НАТО. Намесата на Русия в региона ескалира, когато първо Черна гора, а след това Северна Македония достигнаха до етапа да получат официална покана за присъединяване към Алианса.    Не може да се каже, че Русия вижда присъединяването на Балканските държави към НАТО като директна военна заплаха. Кремъл разбира, че малките им и недобре финансирани армии са базирани далеч от руските граници и могат да допринесат съвсем малко към капацитета на Алианса. Русия се страхува, че подновяването на разширяването на НАТО след 10-годишна пауза ще създаде експанзионистичен импулс, който по-късно може да достигне до Украйна или Грузия – държави, които Русия смята за жизненоважни за сигурността си.    Що се отнася до ЕС, Кремъл продължава да твърди, че няма проблем с разширяването на Съюза на Балканите, дотолкова, доколкото този процес не е придружен с разширяването на НАТО. Действията на Русия обаче се разминават с официалната позиция. Все пак, балканските отдушници на руската пропагандна машина неизменно описват ЕС като слаб, неефективен и неуспяващ да осигури просперитет на региона. Кремъл няма скрупули да подкрепя евроскептични партии и дори с удоволствие подклажда вътрешни разделения в ЕС.    Напрегнатите отношения с ЕС правят Русия зле предразположена към разширяването на Съюза на Балканите. За да станат част от ЕС, Балканските държави трябва да нагодят политиката си спрямо Русия, т.е. да изхвърлят двустранните търговски споразумения, да въведат визи за руски граждани и да наложат санкции. И докато тези мерки няма да навредят твърде много на руската икономика, ще бъдат унизителна стъпка, която Кремъл би предпочел да избегне.    По тази причина, Русия се опитва да пречи и на ЕС, и на НАТО за Западните Балкани, доколкото е възможно по-дълго. По логиката на Кремъл, колкото повече внимание и ресурси Западът хвърли към балканските си съседи, толкова по-малък ще е апетита му да интегрира източните съседи като Украйна, Молдова и Грузия, като те ще останат територия на руския привилегирован интерес.        Русия няма ресурсите и решимостта за цялостно съперничество със Запада на Балканите. Не си прави илюзии, че може да предложи на Балканските държави реална алтернатива, за да ги изтегли от ЕС и НАТО към управляваните от Русия икономически и отбранителни структури. Затова Кремъл вижда балканските конфликти като най-добрата гаранция за интересите на Русия в региона.    Когато Русия подклажда напрежението в редица спорове между балканските държави, едновременно с това отвлича вниманието на Запада от постсъветското пространство и си осигурява своя постоянна роля в регионалната сигурност. Нерешените конфликти държат Западните Балкани в геополитическо лимбо, в което руската намеса лесно може да бъде усилена и местните политици търсят подкрепата на Кремъл, за да прекратят вътрешните си разправии.    Тези конфликти също институционализират ролята на Русия в архитектурата на балканската сигурност. Докато споровете между етническите общности в Босна и Херцеговина остават нерешени, Русия има запазено място в Съвета за мир в страната. Още повече, нерешените спорове държат централното босненско правителство парализирано от етнически дразги и неспособно да поведе напред интеграция на Босна в ЕС и НАТО. По същата логика, докато Сърбия е фокусирана да се бори срещу обявяването на независима държава от страна на Косово, сръбското ръководство ще търси руската подкрепа в Съвета за сигурност на ООН, за да предотврати пълна международна подкрепа за отцепническата си провинция.    Това са корените на нещо, което мнозина на Запад описват като руско насаждане на проблеми на Балканите. Кремъл се старае да подкопае усилията на Запада да реши балканските конфликти, не само да изкара Запада слаб и неефективен, но също и да предугади сценарии, вредни за интересите на Русия в региона. Когато Кремъл отклонява сръбския президент Александър Вучич от компромис за Косово, то Кремъл защитава собствения си статус на привилегирован съюзник на Сърбия. Когато Русия подкрепя с цялата си тежест Милорад Додик, радикалния лидер на босненските сърби, то Кремъл защитава необвързания статус на Босна и собственото си място в Мирния съвет. Русия няма какво да печели и много да загуби от решаването, на който и да е балкански конфликт. И това не е изненадващо, затова Кремъл показва малък апетит да помогне на Запада за стабилизиране на региона, а вместо това предпочита брак по сметка с радикалните балкански националисти.        Ограничените ресурси и належащите проблеми на външната политика обаче налагат значимо въздържание от страна на Русия да подклажда конфликти на Балканите. Малко вероятно е Кремъл да направи умишлен опит да дестабилизира региона. Въпреки че дестабилизацията ще бъде предизвикателство за ЕС и НАТО, тя едва ли ще облагодетелства геополитическата и икономическата позиция на Русия. Русия не смята отношенията си с Балканите за достатъчно ценен авоар, за да предизвиква Запада по отношение на тях. Нито е готова да нанесе вреда на западните си противници без значение от цената и рисковете, които сама поема. Вместо това Русия ще продължи да преследва по-евтина и по-малко рискова цел – запазване на статуквото на Балканите.    Въпреки че е малко вероятно Русия да проведе кампания за дестабилизация на Западните Балкани, Кремъл може да опита да използва дестабилизиращи техники в усилията си да спре положителните промени на настоящата ситуация. Последните събития в Черна гора и Северна Македония ясно показват, че Русия бързо задейства своята пропагандна и разузнавателна дейност в балканските държави, когато те са на крачка от големи геополитически решения.    В Черна Гора, проруските опозиционни лидери летят под радара на Кремъл в продължение на година – докато страната бързо набира крачка за членство в НАТО, когато те стават чести и желани гости в Кремъл. В Северна Македония, напрежението между етническите албанци и македонците дълго убягва от вниманието на Кремъл, но става обект на редовни руски официални декларации, когато страната избира ново, реформистко правителство, което е готово да направи компромис с етническите проблеми, за да забърза интеграцията с ЕС и НАТО.    В Босна и Херцеговина, Русия подкрепи полицията на Додик и паравоенните формирования, когато има риск той да изгуби изборите и контрола върху автономната Република Сръбска за сметка на по-отговорни босненски сръбски политици. Дори и в Сърбия, най-верният съюзник на Русия, Кремъл установява контакт с радикалните националисти, когато става ясно, че президентът Вучич е готов да направи сериозни отстъпки за Косово.    В същото време, тези събития подчертават ограниченията на руския ангажимент към Западните Балкани. За разлика от постсъветското пространство, Кремъл се въздържа от оказване на масиран натиск върху Балканските държави. Смятайки ги, че принадлежат към западната сфера на влияние, Русия никога не предизвиква търговски войни и не налага ембарго срещу тях, нито отменя търговски маршрути, камо ли да провежда военни интервенции – инструменти, които рутинно използва за постсъветските си съседи.    Когато руските усилия не успеят да предотвратят промяна в статута, Москва бързо губи интерес. Интензивността на руската намеса в Черна гора и Северна Македония намалява драстично веднага след като тяхното присъединяване към НАТО отива към финал.    Желанието да защитава статута на Балканите също означава, че Русия е в съгласие с него и няма желание да го променя по своя собствена воля. Страховете за независима, подкрепена от Русия за Република Сръбска или националистически подем в Сърбия, вдъхновен от Кремъл тревожи умовете на много политици на Запад и в региона, но той не се случва. Подкрепата на Русия за лидерството на Додик спира, когато той започне да говори за обявяване на независимост. И Русия не изтегля сериозните си инвестиции в туризма на Черна гора или в имотния бизнес, въпреки че реагира гневно, когато лидерът на Черна Гора Мило Джуканович прекрати добре поддържаните си връзки с руския елит и промени курса към НАТО.      Руската стратегия на Западните Балкани е със спорна ефективност и през последните години рикошира често върху Москва. В Черна гора и Северна Македония, скалъпените опити на Русия да предотврати тези страни да се присъединят към НАТО само засилваха решимостта на Запада да ги приеме в Алианса. Все пак е малко вероятно Кремъл да обмисля значителна промяна в стратегията си през следващите години.    Репутацията на Кремъл като създаващ проблеми на Балканите и цялостният срив на доверието в отношенията със Запада, правят сближаването ЕС – Русия в региона почти невъзможно. В същото време, належащите вътрешни проблеми и спадащата популярност оставят на Кремъл малко място за по-активен подход към Западните Балкани – регион, който отдавна е изпаднал от челните места на приоритетите на руската външна политика.    Още повече, че настоящето състояние на руско-балканските отношения е далеч от благоприятно, за да бъде опитвано те да бъдат съживени. Икономическите връзки на Русия с региона също западат. Основният енергиен проект тук, газопровода „Турски поток“, виси на врата на България и ЕС, не на Западните Балкани. Истинските приоритети на местните управляващи елити са почти изцяло прозападни. Екипът на Кремъл, отговарящ за политиката към Балканите не е претърпявал никакви персонални промени от много години и ясно му липсва капацитет да генерира иновативни идеи. Накрая, западните и местните политически елити със сигурност ще се възползват от всяка една смела стъпка на Русия като аргумент за ускоряване на интеграцията на Балканските държави в ЕС и НАТО.    Следователно, инерцията е най-вероятният сценарий, що се отнася до отношенията на Русия със Западните Балкани. Кремъл ще продължи да критикува Запада заради арогантността, едностранността и незачитането на руските интереси в региона. Той ще засили противопоставянето си на усилията на Запада за посредничество, ако босненските или сръбско-косовските конфликти се доближат до разрешаване. Но след като бъде постигнат компромис, Русия грубо ще се примири с новото статукво и ще се концентрира върху по-належащи въпроси.         ", "date": "2019.09.16", "title": "Виенски Институт за сигурност: Москва подкрепя национализма на Балканите, за да запази статуквото "}
{"url": "http://epicenter.bg/article/BNB-puska-moneta-150-godini--quot-Balgarska-akademiya-na-naukite-quot-/192788/4/0", "text": "От 16 септември 2019 г. Българската народна банка пуска в обращение сребърна възпоменателна монета \"150 години Българска академия на науките\". Цената на монетата е 78 (седемдесет и осем) лева, съобщиха от БНБ.    Монетата ще се продава в Българската народна банка – на две каси на пл. „Княз Александър I“ № 1 и на четири каси в Касов център на БНБ на ул. „Михаил Тенев“ № 10, както и в офиси и клонове на Банка ДСК ЕАД, Първа инвестиционна банка АД, Райфайзенбанк (България) EАД и Тексим Банк АД.    В периода от 16 септември до 18 септември 2019 г. включително всеки клиент (физическо или юридическо лице) ще може да закупи от Българската народна банка до 2 броя монети, след което възпоменателната монета „150 години Българска академия на науките“ ще се продава без ограничения.", "date": "2019.09.16", "title": "БНБ пуска монета 150 години \"Българска академия на науките\""}
{"url": "http://epicenter.bg/article/TETs-Bobov-dol-Zapochnahme-protsedura-za-savmestno-opolzotvoryavane-na-vaglishta-i-otpadatsi-predi-3-godini/192801/4/0", "text": "  Потресени сме от качеството и чистоплътността на определени медии, на начина, по който те смятат, че се прави журналистика. Когато бъдем потърсени от тях ние предпочитаме да бъдем открити и да отговаряме на въпросите, които ни се задават. Ненормално и неморално е думите да ни се изопачават и поднасят в друг смисъл и контекст, доукрасени с лъжливи, подвеждащи и не точни факти. Относно т.нар. Експерти и представители със спорна експертиза от неправителствителствени организации, които се крият зад каузата за благото на обществото, а всъщност изкарват пари от всеки един направен протест, от всяка една внесена жалба и правят т.нар. зелен рекет насочен към оператори и компании, ТЕЦ Бобов дол моли последните да използват парите, които изкарват в правене на проучвания и наемане на кадри, които боравят с точна, проверена и истинна информация. Наглост е да изказваш мнение, което е основано на хипотеза или предположение. Четохме и се наслушахме на всякакви предположения, глупости и даже откровени лъжи. Всички наши досегашни и бъдещи планове винаги са били насочвани към стриктното следване на поставените условия в разрешенията си от компетентните институции и екологичното законодателството. За да бъде издадено разрешение за каквато и да е било промяна в режима на работа на инсталация като ТЕЦ Бобов дол се минава през тежка и дълга административна процедура, включваща институции като общини, РИОСВ, МОСВ и Изъплнителна агенция по околна среда.   Процедурата за оползотворяване на отпадъци съвместно с въглища, като съотношението е 99.95 % въглища и 0.05% отпадъци е започвала преди три години. Повтаряме ТРИ ГОДИНИ. Всеки, който е искал да се запознае с документите е можел да направи това. За да може институциите да завършат една такава процедура, инсталацията, която осъществява дейността трябва да отговаря на общо установените в рамките на ЕС т.нар. Най-добри налични техники. ТЕЦ Бобов дол е с утвърдени такива.  Наслушахме се на всякакви спорни личности, които обясняват какви са температурите на горене в нашите енергийни котли. Ако всичко това, което се пише и говори беше така ние нямаше как да сме с утвърдени документи. В по- горе посочените институции сме предоставили паспортната документация на съоръженията на нашата централа и вярваме, че всеки, който иска би искал може да ги намери и да се запознае с тях и да разбере, че температурата на изгаряне е достатъчно висока, че са направени промени в инсталацията, които водят до това процесите в инсталацията да отговарят на всички, както европейски, така и национални изисквания. В медиите се спекулира много за това какво е оползотворяване на отпадъци. Процеса не е свързан с това просто да се вземе от депо отпадък и да се изгори. Отпадъците, които ТЕЦ Бобов дол ще приема като алтернативно гориво на въглищата са такива, които са преработени за да станат гориво. Те представляват т.нар. Чист отпадък, който се подава в инсталации като топлофикацията, която се намира в центъра на Виена, както и в такива, които се намират в Швейцария. Знаете ли, че в Швейцария отпадъците, които се генерират от населението изцяло са оползотворяват с цел производство на енергия и това е една от причините, поради които те имат по-евтина електро и топлоенергия.  За жалост в България RDF горивото се оказа благоприятна опорна точка за много политически кръгове и медии. Никой не се постара, дали от институция или медия, да обясни какво е това кръгова икономика, че депонирането на отпадъци се смята за най-лошото нещо в цяла Европа и се толерира оползотворяването им с цел получаване на енергия, защото точно тази енергия е най-евтината за потребителите. Ние имаме желание да бъдем част от този процес и то така, както е регламентирано в цяла Европа, с проверки и непрестанен мониторинг. Съществуващата инсталация на ТЕЦ Бобов дол ЕАД отговоря и се класифицира като „Инсталация за съвместно изгаряне”, съобразно изискванията на Наредба за условията и изискванията за изграждане и експлоатацията на инсталации за изгаряне и инсталации за съвместно изгаряне на отпадъци. С цел пълното привеждане в съответствие с изискванията на екологичното законодателство и изпълнение на заложените в комплексното разрешително екологични норми по опазване на компонентите на околната среда на площадката на дружеството са изградени и се експлоатират пречиствателни съоръжения за емисиите в атмосферата и същите се считат за най добри налични техники /НДНТ/ за големи горивни инсталации. Инсталацията на централата е оборудвана със средства за извършване на собствени непрекъснати измервания на емисиите в атмосферния въздух всеки месец се докладват на институциите. След като се установи, че инсталацията изпълнява всички изисквания, тогава компетентните органи издават ново комплексно разрешително, в което са включени нови алтернативни горива /биомаса и неопасни отпадъци/. Уточняваме, че отпадъците, които са доставяни на площадката на дружеството са въз основа на сключени договори с български и чужди фирми, притежаващи съответните разрешителни за дейности с отпадъци. Вносът на отпадъци също се извършва при спазването на изискванията на Закона за управление на отпадъците и Регламент 1013/2006 за трансграничен превоз на отпадъци, като контролът е от страна на редица контролни институции Министърът на околната среда и водите, министърът на вътрешните работи, министърът на транспорта, информационните технологии и съобщенията, директорът на Агенция \"Митници\". ТЕЦ Бобов дол искрено се надява, че ще се ложи край на разпространяването на всякакви нелепи твърдения. Не виждаме никакъв смисъл да използвате централата, както за политически цели, така и за изкарване на политически дивиденти. Ако нямате възможност да правите по друг начин предизборна кампания или да изкарвате пари от субсидии, защото трябва да отчитате неправителствена дейност в нашата страна, моля сменете си екипа по връзки с обществеността и залагайте на друга стратегия! Имайте в предвид, че малко работещи предприятия останаха в страната, а в този сектор, мислим, че се броят на пръстите на двата ни ръце.", "date": "2019.09.16", "title": "ТЕЦ-Бобов дол: Започнахме процедура за съвместно оползотворяване на въглища и отпадъци преди 3 г."}
{"url": "http://epicenter.bg/article/Mrasniyat-TETs-Brikel--mnenieto--koeto-v---quot-Kapital-quot--se-opitva-da-nalozhi--No-kakva-e-istinata-/192804/4/0", "text": "      Енергийният микс на България е съставен от 40 % ядрена енергия, 40 % енергия пройзведена от въглища и останалите 20 % са енергия от възобновяеми източници и природен газ. Някъде в този енергиен микс на нашата държава влиза и производството на Брикел. Замисляйки се кога е създадена тази централа осъзнаваме, че е преди деситилетия, както и повечето централи в България, включително и самият АЕЦ Козлодуй. Времена, в които никои не е мислил нито за ниско въглеродна икономика, нито за това, че ще има емисии въглероден диоксид, за чиито имитиране трябва да плащаме, нито за това какво излиза във въздуха от тези централи и как се отразява на хората. Всичко е било в посока държавата да бъде енергийно независима и да използва каквото има като наличен природен ресурс в страната. В сегашни времена нещата са много по-различни. Акцентира се върху важните теми за глобалното затопляне, изменението на климата, както и здравето на населението. Това в глобален мащаб. Как седят нещата при нас? Ние имаме едни 40 % от енергията в страната, които са много кофти влиящи на всичко описано в предишния абзац. Как ще се оправим? Отговора е както се казва, всеки сам за себе си. И така стигаме до това, което сме ние, Брикел.  Ние сме такива, въглищна централа, която произвежда топло и електро енергия, подава енергия на едни барабани в т.нар. Брикетна фабрика и правим там брикети, които са предназначени за населението. И да, ние сме включени в Европейската схема за търговия с емисии и трябва да си купуваме такива, защото замърсяваме. Това, което ни се иска да кажем в тази страна,а никой не го прави е, че въглищните централи си отиват. Много ни е трудно да го приемем , но знаем че това е пътя, който е начертан и най-вероятно правилен. Но за този целия процес има преходен период, както и възможност за т.нар. Справедлив преход към ниско въглеродна икономика. Този преход в България удря на страшна греда, ние не го виждаме, а и той не съществува. Тъй като няма такъв ние решихме, че трябва да търсим за нас този преход. Знаем как изглежда Брикел, не е толкова мръсен и толкова черен колкото се опитват да го изкарат, но все пак работи на въглища. При работата с тях производството не е много чисто. Това могат да ви го потвърдят, от която и да е от другите централи. Та, да се върнем на справедливия преход, след като няма общ такъв за България, Брикел реши да търси неговия самостоятелен път.  Така се стигна до биомасата и РДФ горивото. За биомасата. Там не мислим, че трябва да убеждаваме някой колко екологично гориво е този тип. Започнахме процедура. В България една процедура по промяна на комплексно разрешително в най-добрия случай трае минимум една година, в най-лошия никога не приключва. Но да не обясняваме за административната тежест, защото смятаме, че всички ще сме на едно и също мнение. Процедурата е свързана с добавяне към основното гориво въглища на биомаса и РДФ гориво, като последното е в рамките на 4 % от общото гориво. По това време започна да се вдига цената на емисиите и ние разбрахме, че имаме два варианта да използваме по-чисто гориво в разрез с разрещителното си или да затворим сега, на момента. Ние избрахме варианта да продължим и да бъдем грозния Брикел, който работи.  Да изгаряме биомаса, да МОСВ знаят, да РИОСВ - Стара Загора знаят и знаят, че това е варианта, в който да замърсяваме по-малко и плащаме по малко емисии. Всички от тези институции знаят, че това е по-добре за здравето на хората. Само тези, които правят политика в тази държава не знаят. За РДФ. Успяхме с поредица от много писма и план за постоянен мониторинг, както и измервания от Изпълнителната агенция по околна среда да убедим МОСВ, че трябва да ни даде възможност при много строги и стриктни правила да започнем пробно изгаряне на въглища с РДФ гориво. Повтаряме РДФ гориво, т.е. Това са отпадъци минали през специална обработка за да се превърнат в гориво за централата. Ние не внасяме отпадъци от други държави. За сведение на всички “експерти” в тази държава, за това гориво ние плащаме, а не те нас. Последните измервания, които са превени с подаване на РДФ към централа са с много по-добри показатели, от тези когато изгаряме само въглища. Тези данни ние можем да ги предоставим, както и институциите, на всеки, които иска и се интересува от тях. Ние, Брикел, не правим нищо, което да е тайно или незаконно. Ние се опитваме да работим и да оцелеем, защото в момента се намираме в битка за това да съществуваме. Останалите три централи на територията на Маришки басейн се намират в същата хипотеза, но когато има възможност държавата да поеме резултатът с минус в числото на края на месеца, тревожността изглежда по различен начин. Ние не искаме да се оправдаем пред никой. Ние искаме да кажем на всички, че колкото и странно да звучи, се опитваме да внедрим и ползваме по-екологични горива, водещи да по-малко замърсяване и имитиране на емисии. И да, ние сме мръсния и грозния Брикел и се опитваме да променим това.", "date": "2019.09.16", "title": "Мръсният ТЕЦ Брикел: Мнението, което в. \"Капитал\" се опитва да наложи. Но каква е истината?"}
{"url": "http://epicenter.bg/article/Desislava-Taneva--Nad-5-mln--leva-sa-izplateni-dosega-kato-obezshteteniya-za-chumata-po-svinete-/192842/4/0", "text": "Аграрният сектор в България има нужда от образовани млади хора. Това каза министърът на земеделието, храните и горите Десислава Танева на официалната церемония по откриване на новата академична година в Тракийския университет в Стара Загора, съобщиха от пресцентъра на МЗХГ.    По думите й, успехът на държавата в политиките по здравеопазване на животните, растениевъдство, агрономия и климат, могат да бъдат гарантирани, само ако се провеждат от професионалисти, които Тракийският университет дава. Тя поздрави студентите с избора на учебно заведение и поясни, че ръководството на Министерство на земеделието, храните и горите се старае да подобрява условията на работа, за да има интерес от образовани млади хора към аграрния сектор.  Министър Танева изказа своята благодарност към ръководството на Университета за това, че в последните три месеца подпомагаха Министерството в тежката ситуация в борбата с Африканската чума по свинете (АЧС).    „Благодаря Ви от сърце за съпричастността и отговорността към държавата, която показахте“, каза още земеделският министър. Тя увери присъстващите, че подкрепата от страна на Министерството към Университета ще продължи, защото без наука, държавата няма как да взема най-правилните и верни решения в политиките за здравеопазване на животните.    Пред журналисти министър Танева коментира и обстановката в страната във връзка със заболяването АЧС. Тя заяви, че се наблюдава намаляване на интензитета на болестта.    „От началото на месец август тази година до момента са регистрирани само шест огнища. Изплащанията на обезщетенията на стопаните в страната продължават по график. До момента са изплатени над 5 млн. лв.“, каза още земеделският министър. Изплатените средства са за подадени заявления за подпомагане на стопани, предприели мерки за почистване и дезинфекция на стопанствата си.    \"Важно е дейностите, които са планирани и стартирани, да се извършват. Започваме от определянето на нови мерки за биосигурност в общо трите категории стопанства, в които могат да се отглеждат домашни свинe: лично стопанство, фамилна и индустриална ферма. Във всяка от тези категории в момента се разписват работни екипи в БАБХ. И в трите категории стопанства ще има разписани нови и по-високи нива на биосигурност. След приемането им на практика с обществена консултация със заинтересованите страни следва имплементирането им в нормативната уредба. Личните стопанства бяха без контрол, а това не е добре за самите стопани. Ние сме амбицирани да положим всички усилия на администрацията и на системата съвестно с научната общност и да информираме и образоваме всички стопани, които искат в личните си стопанства да отглеждат домашни свине как да го направят, как да репопулират и при какви условия“, добави още Танева.    По време на официалното откриване на академичната 2019/2020 г., министър Десислава Танева, заместник-председателят на 44 Народно събрание Емил Христов и ректорът на Тракийския университет проф. Иван Въшин откриха официално и Зала „Арена Академика“ във висшето учебно заведение.  ", "date": "2019.09.16", "title": "Десислава Танева: Над 5 млн. лева са изплатени досега като обезщетения за чумата по свинете "}
{"url": "http://epicenter.bg/article/Patna-politsiya-zapochna-spetsoperatsiya-v-tsyalata-strana/192798/3/0", "text": "От днес до 22 септември на територията България, както и във всички страни членки на Европейската мрежа на службите на Пътна полиция – TISPOL, ще бъде извършван засилен контрол за незаконосъобразното използването на мобилни телефони от водачите на моторни превозни средства.    Това съобщиха от пресцентъра на МВР. Целта на операцията е да се припомнят още веднъж последствията от пренебрегването на забраната за използване на мобилни устройства. По време на шофиране те силно разконцентрират вниманието на водача, което може да се окаже фатално.    Според Закона за движение по пътищата на водачите е забранено да използват мобилни телефони по време на движение, освен чрез устройство, позволяващо това да става без участието на ръцете. Санкцията за подобно нарушение, предвидена в ЗДвП, е глоба от 50 лева и отнемане на 6 контролни точки.", "date": "2019.09.16", "title": "Пътна полиция започна спецоперация в цялата страна"}
{"url": "http://epicenter.bg/article/Spetsaktsiya-v-Burgas-sreshtu-grupa-za-trafik-na-hora-i-prostitutsiya/192811/3/0", "text": "Мащабна акция на специализираната прокуратура и ГДБОП се проведе в Бургас. Операцията е насочена срещу организирана престъпна група за трафик на хора, склоняване към проституция и пране на пари. Тя се е провела на територията на комплекс „Меден рудник” и в квартал „Победа” и към момента е приключила.    Проверявани са били адреси на клубове за проститутки, които са били „изнасяни” в Германия.    „Става дума за организирана престъпна група, състояща се от български граждани от ромски произход. Основната й дейност е най-общо трафик на хора. Те развиват дейност в България и в Германия. Организират т.нар. клубове, където се трафикират жени от България”, обясни заместник-главният прокурор Иван Гешев.    Парите от престъпната дейност са били инвестирани в луксозни къщи, автомобили и злато. Очаква се утре специализираната прокуратура да даде повече информация за проведената акция.   Източник: Нова.тв", "date": "2019.09.16", "title": "Спецакция в Бургас срещу група за трафик на хора и проституция"}
{"url": "http://epicenter.bg/article/Komisiya-na-VSS-edinodushno-prie-doklad-v-podkrepa-na-Ivan-Geshev-za-posta-glaven-prokuror-/192819/3/0", "text": "Две комисии на прокурорската колегия на ВСС обсъждат професионалните и етични качества на Иван Гешев за главен прокурор в два поредни дни. Той бе издигнат от цялата Прокурорска колегия за наследник на Сотир Цацаров и подкрепен от професионалните организации на прокурорите и следователите.    Двете комисии на Прокурорската колегия ще излязат с доклади след заседанията си, които ще бъдат обсъдени от целия ВСС на 9 октомври. Самият Гешев ще бъде изслушан от ВСС на 24 октомври.    Днес заседава първата комисия на Прокурорската колегия на ВСС - по атестирането и конкурсите. Кандидатът Иван Гешев се появи лично, за да изслуша заседанието на комисията. Утре е заседанието на етичната комисия.   Според прокурорската колегия кандидатурата на Гешев отговаря на изискванията за длъжността.    \"Високият му професионализъм и стриктното изпълнението на служебните му задължения, отличните умения за работа в екип, пълно покриване на изискуемите качества на ръководни административни умения, признания от редица международни институции и широка подкрепа от колегите му, както и от органи и институции, с които е работил. Въз основата на документите, комисията по атестиране и конкурсите на прокурорската колегия счита, че същият отговаря в пълнота на законовите изисквания\", заявява комисията в своя доклад, прочетен от председателя ѝ Даниела Машева.    Докладът разкри, че начело на Специализираната прокуратура за две години Гешев се е произнесъл по 1793 административни преписки, 729 писма на граждани, и е направил 62 предложения за законодателни промени до главния прокурор.   Също така е издал и 44 113 заповеди от административен характер. Справката за работата му сочи още, че 233 души са били осъдени по негови актове, докато е работил в Софийската районна и Софийската градска прокуратура и е написал 4218 постановления по досъдебни производства, 2969 акта по преписки, както и 230 обвинителни акта.    Докладът бе приет единодушно от присъстващите с явно гласуване и ще бъде публикуван официално на страницата на ВСС в унисон с изискванията за отворена и прозрачна процедура по избора на главен прокурор.    След заседанието Иван Гешев заяви, че е казал всичко, което е имало да се коментира по процедурата, на живо пред цялото общество в излъчването на ВСС. \"В процедура съм и няма какво да коментирам по темата пред медиите. Всичко се излъчва онлайн и е достъпно\", напомни той.    \"Винаги съм бил коректен и съм давал подробни изявления, когато е има акция или е необходимо. Сега няма какво да коментирам и не искам да ме преследвате, защото трябва да отида на работа\", обърна се към журналистите Гешев.    \"Не е коректно да коментирам процедурата, защото това е работа на ВСС. Сега ви моля да ме пуснете да отида и да си свърша работата\", призова Гешев.    На въпрос кога ще приключи проверката за спирането на излъчването на БНР, той обясни, че има срок за нея и след изтичането му ще бъде изнесена цялата информация по казуса.    \"Виждате колко открито и прозрачно работи прокуратурата, публикуваме всички подробности по разследванията и дори доказателства\", припомни Гешев.  ", "date": "2019.09.16", "title": "Комисия на ВСС единодушно подкрепи Гешев за главен прокурор. 233-ма  са осъдени по негови актове! "}
{"url": "http://epicenter.bg/article/Karakachanov--Voynitsite-sa-v-gotovnost-da-pazyat-granitsata-pri-migrantska-valna/192850/2/0", "text": "Специалните сили и сухопътните войски на армията ни са в готовност да пазят границата след заплахата от страна на турския президент Реджеп Ердоган, че ще пусне към Европа намиращите се в страната мигранти, ако не получи още средства. Това обяви във Варна министърът на отбраната Красимир Каракачанов.    Той допълни, че веднага могат да бъдат изпратени на границата модули, които достигат 2000 войници.    По думите на Каракачанов, в момента ситуацията на границата е спокойна. Именно за това с негова заповед в началото на юни е изтеглил оттам специалните сили, като сега за охраната се грижи основно \"Гранична полиция\".    Министърът обаче беше категоричен, че не е изключено Турция да използва като инструмент милионите бежанци на нейна територия, както го е правила няколко пъти досега. За това са взети мерки след новината от последните дни: \"Като видях тази новина, съм разпоредил да има готовност модулите, които са до 2000 човека, могат да бъдат изпратени веднага на границата, с допълнителни съоръжения, не само техника, а и такива, които бяха изработени за Кулата, преносими телени заграждения, могат да се монтират веднага\".    ВМРО е готов със закона за доброволната военна служба и военното обучение в училищата, обяви Каракачанов. Той беше категоричен, че тя е залегнала в програмата за управление на страната по негово настояване. Законът е внесен в Министерски съвет за междуведомствено съгласуване с отделните министерства.    Някои от министерствата, между които и Министерството на финансите, са дали отрицателно становище, защото според тях в министерството на отбраната имало по-приоритетни разходи. В края на краищата обаче това е част от нашата програма за управление. Имам усещането, че има някаква ревност, особено след евроизборите и представянето на ВМРО и се започва да се \"тупа топката\". Ако така ще я караме, няма как да стане, коментира Красимир Каракачанов, цитиран от БТВ.    Министърът на отбраната допълни, че е привърженик също на връщането на задължителната наборна военна служба в срок от 6 до 9 месеца, но към момента няма политическа воля за това. Това е една идея, която рано или късно ще се реализира, допълни все пак Каракачанов.", "date": "2019.09.16", "title": "Каракачанов: Армията е в готовност да пази границата при мигрантска вълна"}
{"url": "http://epicenter.bg/article/Hasan-Azis--/192853/2/0", "text": "  Градоначалникът присъства на откриването на занятията в СУ „П.Р.Славейков“. През новата учебна година в училището ще се обучават 160 първокласници. Днес на част от тях гостува и кметът на общината инж. Хасан Азис, който бе посрещнат с пита с мед. Те пък получиха от градоначалника, така както и всички 690 първокласници в общината, книжка с личното му послание и комплект ученически принадлежности.          ", "date": "2019.09.16", "title": "Хасан Азис: Скъпи ученици, не се отказвайте от мечтите си, защото те са вашите криле"}
{"url": "http://epicenter.bg/article/Promenyat-dvizhenieto-za-Denya-na-Sofiya/192855/2/0", "text": "По повод официалната церемония за Деня на София на 17 септември ще бъде въведена временна организация на движението в столицата, предаде Агенция „Фокус”. - От 07.00 часа до приключване на мероприятието на 17 септември 2019 г. на: - северозападната дъга на пл. „Св. Александър Невски” между ул. „Оборище” и ул. „11-ти август”; - северната дъга на пл. „Св. Александър Невски” между ул. „11-ти август” и ул. „Дунав“; - ул. „Оборище” между ул. „Г.С.Раковски” и пл. „Св. Александър Невски”. От 08.00 до 18.00 часа на 17 септември 2019 г., с изключение на автомобилите на служителите на общинска администрация и извън местата в режим на платено паркиране „служебен абонамент” на: - пл. „Николай Гяуров”; - ул. „Московска” между ул. „Г.С.Раковски” и бариерата на английското посолство. От 08.00 часа до приключване на мероприятието на 17 септември 2019 г. да се забрани влизането на пътни превозни средства по ул. „Оборище” между ул. „Г.С.Раковски” и ул. „11-ти август”. Столичната дирекция на вътрешните работи осигурява охрана, постове за контрол и регулиране на движението.", "date": "2019.09.16", "title": "Променят движението за Деня на София"}
{"url": "http://epicenter.bg/article/Kostov--Malofeev-i-Reshetnikov-ne-sa-vazhni-za-Moskva--te-nyamat-tezhest-i-v-Balgariya-/192856/2/0", "text": "\"Уязвими сме от Русия, защото на българина му е внушено, че не може да постигне нищо сам, че свободата му е дошла даром, че има комплеuс за малоценност, за признателност\".   Така отговори на въпрос защо България е по-уязвима от Русия от други държави бившият премиер Иван Костов.  Малофеев и Решетников не са важни за Москва. Малофеев не успя по никакъв начин на Балканите, коентира бившият премиер Иван Костов пред bTV. Според него преди 5 години Решетников може да е бил силен, но не и днес. \"Не мисля, че той има каквато и да е тежест в България\", коментира Иван Костов.    Хората по-скоро ги е страх от Русия, допълни той. По думите му и сдружение \"Русофили\" няма такова влияние в страната, като посочи, че става въпрос все пак за неправителствена организация. \"Руското влияние в България е много силно и България е много уязвима. Нашето общество е по-уязвимо за руската хибридна агресия, защото на българския народ му е внушено, че той е получил даром свободата си и не може нищо да постигне сам. Създаден му е комплекс за малоценност и комплекс за признателност, това е дълбокият корен на тази уязвимост, каза още Костов.   Има къде-къде по-голяма опасност за България от русофилите, каза той и посочи, че освен Коалиция за България, сред политици русофили има и в Атака и Воля. \"За националната сигурност има значение в каква степен Русия има симпатиите на партии, които са в парламента или са част от управляващите коалиции, както беше в Италия, тук \"Атака\" и т.н. Влиянието на партиите е много по-голямо, рискът да прокарат небългарски интереси е много по-голям от някакви НПО-та\", коментира Костов.   \"Чорни си беше въобразил, че може да диктува икономическия живот през \"Мобилтел\", да се намесва навсякъде. Тогава бяхме доста по-уязвими за този риск\", припомни Костов историята с изгонване на Майкъл Чорни от България преди 20 години.   \"Решетников се самолансира като важен човек в България, без да има такава тежест, той е пенсионер и е много встрани от вземането на решение. Не мисля, че той има каквато и да било тежест или дори, че има и силни позиции в България, известен е конфликта му с Корнелия Нинова, която е основният глас за сваляне на санкциите срещу Кремъл. От 30 години се занимавам с национална сигурност и твърдя, че Решетников не е важен за Москва, както и тези срещу, които е следствието\", категоричен беше бившият премиер.    Той коментира и Брекзит, като се обърна към премиера Борисов и министър Захариева да се направят усилия и намери алтернативно решение за ирландската граница. Да се уреди по друг начин този въпрос, да излезе Обединеното кралство със споразумение. Ако обществото във Великобритания развие негативизм към европейските граждани, ще е зле за българите и за всички останали. Щетите ще бъдат големи за Великобритния , но и за ЕС. Мисля че Брекзит трябва да се отложи още един път, смята Костов.  Костов даде своето мнение и за предстоящите местни избори: \"Кампанията се води с ясни политически тези от Мая Манолова и Йорданка Фандъкова И двете са много опитни. Но това, което виждам, по най-болезнените теми - за мръсния въздух, транспорта, боклуците и др. гласът на арх. Игнатов е по-различен. Той говори конкретно, говори с визия. Той получи мощна подкрепа за атаката, която получи. И аз съм бил атакуван. Но арх. Игнатов го защитиха. Защото той е от протестния вот - сто процента гражданин, не е политик. Пожелавам да стане и политик. Изключвам политиците, които си направиха друга сметка. Виждам и елемент на неискреност у премиера. Кой може да направи мръсна кампания? Говоря за другата защита - от журналисти, от общественици\", посочи той.    Въпросът е оттук нататък да има положителна динамика, да намери верните послания, дали ще спечели протестния вот, той не е на БСП, каза още Костов по адрес на кандидата за кмет на Демократична България.  ", "date": "2019.09.16", "title": "Костов: Малофеев и Решетников не са важни за Москва, те нямат тежест и в България "}
{"url": "http://epicenter.bg/article/Maya-Manolova-podpisa-s-desnite-Platforma-za-grazhdansko-upravlenie-na-Sofiya-i-dade-5-obeshtaniya/192857/2/0", "text": "\"Подписваме платформа за управление с десните, защото основните политики, заложени в нея, са заложени и в проекта на програмата за управление, която подготвям заедно с гражданите и ще представя следващата седмица. Аз пиша моята програма за управление на София заедно с гражданите и вече проведох множество срещи с граждански организации. Днес си поставяме обща цел с общи усилия да променим модела на управление.\"    Това каза гражданският кандидат за кмет на София Мая Манолова по време на срещата си с формации от десния и десноцентриския спектър - ДБГ, ЗНС, \"Път на младите\" и НДСВ.    \"Целта на моята програма е да се начертаят конкретни мерки за постигане на добро управление с и за гражданите, с и за столичани, защото управлението на София през последните 10 години не е добро\", допълни Мая Манолова.    Тя припомни, че е подписала и други важни документи с партньори като меморандума с гражданската инициатива \"Обединена София срещу презастрояването\", което включва инициативните комитети от различни столични райони, които се борят за чиста и зелена София и затова междублоковите пространства да не бъдат презастроявани.    \"Въпреки средствата, които се осигуряват от Централния бюджет, София не е подреден, чист, зелен, светъл и прозрачен град. Напротив, София диша трудно, в политическо задръстване е. Тя не се управлява прозрачно и парите на гражданите не се харчат ефективно. Има сериозен проблем с модела, по който се управлява града и подкрепата на граждански организации, на партийни и безпартийни граждани, на леви и десни, е за промяна на този модел\", подчерта Манолова.    Тя постави акцент и върху факта, че основните приоритети в програмата, която подготвя с гражданите, са насочени към почетна и светла София, към публично и прозрачно управление с гражданите.    \"Електронното управление значи да има само едно гише, което всеки столичанин да носи в джоба си, електронни референдуми, които да осигурят участието на гражданите във вземането на решения за столицата, пълна публичност и прозрачност при обществените поръчки чрез електронни търгове. Концепцията за умен град е с хоризонт следващите един до два мандата. За това време София трябва да стане умен град\", категорична бе Манолова.    \"София чиста и зелена е кауза не само на младите, но и на всички столичани - истинско и реално осигуряване на чист въздух, без задръствания, достъп до Витоша. Това ще бъде едно от предизвикателствата, които ще запишем с гражданите в програмата ми. Модерни решения за развитието на града, които са срещу презастрояването, са и София да се развива на север чрез един ясен и модерен план\", каза гражданският кандидат за кмет на София.    По думите й столицата трябва да бъде на хората, да се осигури развитие на кварталите, да има спортни центрове и съоръжения, детски площадки във всеки район, детска градина за всяко дете и възможности за достоен живот както на възрастните хора, така и да се даде шанс за бързо и лесно развитие на бизнеса на младите столичани.    \"Има съвпадане на идеите и задачите, на политиките, които предлагат от център-дясно коалицията, с която днес сме на една маса. Сигурна съм, че заедно ще работим за тяхното реализиране. Възлагаме не условия и абстрактни политики, а конкретни задачи и план за работа и това означава много работа, която ще започнем от първия ден в Столична община\", заключи кандидат-кметът.    ПЛАТФОРМА ЗА ГРАЖДАНСКО УПРАВЛЕНИЕ НА СОФИЯ    Ние, представителите на партиите и формациите от десния и дясно-центристкия спектър,    • ПП \"Движение България на гражданите\"    • ПП \"Земеделски народен съюз\"    • ПП \"Национално движение за стабилност и възход\"    • \"Път на младите\"    от една страна и от друга    гражданският кандидат за кмет на столицата Мая Манолова    демонстрираме политическа воля за обединение около настоящата    ПЛАТФОРМА ЗА ГРАЖДАНСКО УПРАВЛЕНИЕ    като се ангажираме да изпълняваме следните политики за подобряване на живота на гражданите на Столична община, отразяващи дясно-центристката визия за нов модел на управление:    1. Въвеждане на дигитална община, в която всички общински административни услуги могат да се предоставят по електронен път. Всяка преписка и нейното разпореждане ще са проследими онлайн.    2. Категоричен ангажимент за неувеличаване на местните данъци за гражданите.    3. Въвеждане на по-справедлива методология при изчисляване на \"такса смет\" - преминаване към модела \"замърсителят плаща\".    4. Намаляване на административната тежест за гражданите и бизнеса. Намаляване числеността на чиновниците с поне 10% и провеждане на тестове за професионалната им компетентност.    5. Извършване на независим външен одит на общинските дружества за установяване на корупционните практики в управлението им, които натоварват сметките на гражданите.    6. Борба с явните и скрити форми на картелност и монополизъм чрез подобряване на прозрачността в обществените поръчки и спиране на дискриминацията на малки и средни предприятия. По този начин ще се повиши конкуренцията и ще спре изкуственото завишаване на цените на стоките и услугите, за които се плаща с публичен ресурс.    7. Пренасочване на поне 50 % от инвестиционните разходи от курортна инфраструктура (аквапаркове, кашпи, шадравани и др.) към основна транспортна мрежа - околовръстен път, вътрешни рингове, естакади, пешеходни надлези и подлези и др.    8. Компенсиране на собствениците на имоти, които са отредени за междублокови пространства или зелени площи, с равностойни общински имоти или суми от държавния и общинския бюджети, за да се запазят настоящите общи пространства и да се даде възможност за изграждане на нови паркове.    9. Промяна на модела на управление на \"Топлофикация\" и премахване на политическия чадър над него с цел подобряване на работата и качеството на услугата за гражданите, както и за преодоляване на задлъжнялостта му в размер на над 835 млн. лв.    10. Изработване на аудиовизуална карта с нишите за инвестиране в столицата и системното й публикуване на страниците и в рубриките на световните бизнес-медии.    11. Започване на програма за цялостно възстановяване на тротоарите в София и освобождаването им от паркирали автомобили.    12. Насочване на средствата, събрани от Синя и Зелена зона към същинското решаване на проблема с паркирането чрез изграждане на паркинги извън платното за движение.    13. Преодоляване на кризата с недостига на места в детските градини, включително и чрез предвиждане на стимули за изграждане на частни детски градини и други форми.    14. Предприемане на конкретни мерки за чистотата на въздуха и гарантиране на чиста и безопасна среда за живот и икономическо развитие, присъщи на всеки съвременен столичен град.    15. Безусловна защита на свободата и сигурността на гражданите, както и на техните права, включително личното достойнство на всеки човек.    16. Подобряване на транспортната схема в столицата и нейните райони с мерки, както следва, но не само:    • съобразяване на маршрутите на обществения транспорт с нуждите на гражданите в съответните райони;    • откриване на повече линии за нощен транспорт за необхванатите към момента квартали;    • подобряване условията на труд и възнагражденията на заетите в системата на градския транспорт;    • въвеждане на единен билет с електронен вариант и справедлива цена, валиден поне 75 минути, за целия обществен транспорт в столицата;    17. Децентрализация на отговорности и ресурси към районните администрации.    18. Създаване на непосредствена връзка между управлението на града и неговите жители чрез допитвания и реални обществени обсъждания, провеждани чрез електронни системи, по важните за столичани въпроси.    В РЕЗУЛТАТ НА ГОРНИТЕ, НО И ДРУГИ ДЕСНИ И ДЯСНО-ЦЕНТРИСКИ ПОЛИТИКИ ДО КРАЯ НА ПРЕДСТОЯЩИЯ УПРАВЛЕНСКИ МАНДАТ СОФИЯ ТРЯБВА ДА ИМА:    1. Изцяло завършен околовръстен път на столицата и започнати вътрешни рингове.    2. Нито едно дете няма да бъде в списък за чакащи за детска градина деца.    3. Изцяло електронни административни услуги, достъпни дистанционно от гражданите и бизнеса.    4. Буферни паркинги до метростанциите в периферията на града.    5. Изграждане, включително и с публично-частно партньорство, на паркинги за поне 100 000 автомобила.", "date": "2019.09.16", "title": "Мая Манолова подписа с десните Платформа за гражданско управление на София и даде 5 обещания"}
{"url": "http://epicenter.bg/article/Georgi-Milanov--Nezakonnite-smetishta-nosyat-zarazite-v--quot-Krasna-polyana-quot--a-ne-romite-ot--quot-Fakulteta-quot--/192858/2/0", "text": "Столичната регионална здравна инспекция потвърди за заболяло лице от вирусен хепатит, тип А, което е работило в магазин от известна верига хипермаркети, каза кандидатът за кмет на \"Красна поляна\", подкрепен от БСП    Незаконните сметища носят заразите в \"Красна поляна\", а не ромите от квартал \"Факултета\". Това каза кандидатът за кмет на района, издигнат от Инициативен комитет \"Бъдеще за \"Красна поляна\" и подкрепен от БСП, Георги Миланов. Той отговори на въпрос на представители на Сдружение \"Бъдеще за \"Красна поляна\", които го сезираха за опасност от зараза с хепатит А на територията на района. От сдружението са изпратили запитване до Столичната регионална здравна инспекция (СРЗИ) за причините за затваряне на голям магазин за хранителни стоки от известна верига и дали съществува опасност от зараза с хепатит А. В отговора си СРЗИ потвърждава за заболяло лице от вирусен хепатит, тип А, което е работило в посочения магазин.    \"Проблемът с разпространението на вирусен хепатит А на територията на кв. \"Факултета\" и целия район \"Красна поляна\" не е от вчера. Опасността от разрастване на заразата се пренебрегва години наред. Местната власт предприема повърхностни мерки за ограничаване на заразата, които имат само временно действие и не могат да изкоренят проблема, коментира Георги Миланов. - Зная, че управата на район \"Красна поляна\" е предприемала мерки, но очевидно те не са били достатъчни. Защото само година по-късно в район \"Красна поляна\" продължават да се трупат незаконно изхвърлени боклуци на територията на кв. \"Факултета\", изливат се реки от отпадъчни води, носители на всякакви зарази, а в хранителните магазини ни обслужват заразени с хепатит А\".    Според Георги Миланов единственият изход от този порочен кръг е да бъдат взети мерки за организацията и дезинфекцията на район \"Красна поляна\", които да донесат дългосрочни резултати. \"За да бъде проблемът изкоренен трайно, е важно да открием неговият първоизточник, коментира той. - Жителите на района са свикнали да обвиняват живеещите в кв. \"Факултета\" и са твърдо убедени, че те са виновни за разпространението на заразата.   Тук обаче трябва да отбележим, че при всяка дезинфекция в квартала, местните полагат усилия да ограничат разпространението на заболяването, но са категорични, че проблемът е липсата на функционираща канализация.   Огнища на болести и зарази са и незаконните сметища. Тяхното почистване и дезинфекциране не е достатъчно. За да се преодолее този проблем, районната администрация трябва да работи съвместно с органите на реда и да следи за спазването на обществените норми. Опасността от епидемия на хепатит А ще изчезне тогава, когато местната власт инвестира в дългосрочното развитие на район и трайно, ефективно разрешаване на най-належащите му проблеми\". ", "date": "2019.09.16", "title": "Георги Миланов: Незаконните сметища носят заразите в \"Красна поляна\", а не ромите от \"Факултета\" "}
{"url": "http://epicenter.bg/article/Tomislav-Donchev-svika-Saveta-za-administrativnata-reforma-/192859/2/0", "text": "Съветът за административната реформа проведе днес заседание под председателството на вицепремиера Томислав Дончев. На заседанието бяха одобрени важни документи, допринасящи за повишаването на ефективността и качеството на работата на администрацията. Това съобщиха от пресцентъра на Министерския съвет.    Приета бе Методология за провеждане на наблюдение по метода „таен клиент“, която може да се използва от всички централни и териториални администрации, предоставящи административни услуги.    Одобрени бяха Стандарти за провеждане на обществени консултации, което е следваща стъпка в усилията за подобряване на практиката в администрацията за осигуряване участието на гражданите в процесите по вземане на решения и издаване на актове. По правило стандартите са предназначени за администрацията, която организира провеждането на различните видове консултации, но те могат да бъдат полезни и на гражданите, които ще намерят в тях основните начини за участие в консултациите.    Приети бяха и Правила, процедури и критерии за определяне на представители на гражданските организации в консултативни органи. Те имат за цел да поставят стабилна основа и унифициран подход в практиките на администрацията за привличане на гражданска експертиза в консултативните органи на администрацията. Правилата съдържат примерни процедури и критерии, по които да се извършва привличането на експерти от обществото.", "date": "2019.09.16", "title": "Томислав Дончев свика Съвета за административната реформа "}
{"url": "http://epicenter.bg/article/Svilenski--Podkrepata-na-BSP-za-Manolova-e-iskrena--GERB-zapochnaha-sas-Sofiya-i-shte-svarshat-sas-Sofiya-/192860/2/0", "text": "Тази подкрепа се очаква в редовете на БСП. Мая Манолова има най-много номинации в районните организации. Това каза в предаването \"Още от деня\" по БНТ членът на ръководството на БСП и зам.-председател на Националния предизборен щаб на БСП Георги Свиленски.   Припомняме, че вчера Националният съвет на БСП утвърди подкрепата на партията за кандидатурата на Мая Манолова за кмет на София.    Мисля, че тази подкрепа е искрена, единодушна. БСП излиза абсолютно мобилизирана и Мая Манолова може да разчита на сериозна подкрепа, без която не може да стане кмет на София, заяви Свиленски.    Нашите общински съветници ще изпълняват платформата на БСП, която по нищо не би трябвало да се различава от платформата на Мая Манолова. Тя е доказала, че може да решава проблемите на гражданите. БСП не иска нищо повече, иска да промени модела, който от 10 години задушава българското общество, посочи социалистът.    Той уточни, че подкрепата на \"червените\" за кандидатурата на Манолова не е безусловна. Има няколко неща, от които няма как да се отстъпи, и ние ще настояваме те да присъстват в програмата на Мая Манолова, заяви Свиленски.    На основа на платформата нямаме разнобой с Мая Манолова, подчерта той.    Искаме да сменим модела на управление. За БСП не е важно да си закачи значката \"победител на местните избори\" в София. Ние искаме да направим промяна, важното е софиянци да живеят добре, отбеляза зам.-председателят на Националния предизборен щаб на БСП.    ГЕРБ започнаха със София и ще свършат със София. Голямата задача е да променим модела на управление и да дадем нова надежда на хората. Важно е да сменим не само кмета на София, важно е да сменим управляващото мнозинство, каза още Георги Свиленски.", "date": "2019.09.16", "title": "Свиленски: Подкрепата на БСП за Манолова е искрена, ГЕРБ започнаха със София и ще свършат със София "}
{"url": "http://epicenter.bg/article/Svetoslav-Kostov--Ne-sam-drapnal-shaltera-na-BNR--imashe-problem-s-optichniya-kabel-/192861/2/0", "text": "\"Не съм дръпнал шалтера, както прочетох\", заяви шефът на БНР Светослав Костов пред членовете на СЕМ, които искаха обяснения от него за сменения ресор на Силвия Великова, за спряното излъчване на 13 септември, както и за протеста пред сградата на обществената медия.   На изслушването присъстваха и представители на КРС, които изрично уточниха, че са спирани не предаватели, а сигналът от БНР към предавателите. След експозето изслушването продължи с въпроси от членовете на СЕМ, трима от които гласуваха за избора на Светослав Костов през юни. Четирима от тях - без Галя Георгиева, която не участва в изслушването - зададоха остри въпроси.  Не профилактика, а проблем с оптичния кабел е била причината да спре за 6 часа излъчването, обясни Костов. Той е разписал предложение на техническия директор на радиото от 11 септември за профилактика, защото напоследък е имало много чести прекъсвания на сигнала и не можело повече да се отлага. Призна, че грешката му е била, че не е уведомил предварително КРС и СЕМ за това. \"От петък до днес са атакувани над 600 000 пъти, за да бъдат свалени, сайтът на радиото и \"Бинар\", каза още директорът на радиото.    Попитан от шефката на СЕМ София Владимирова защо само след 70 дни начело на БНР е избухнало напрежение с голям обществен отзвук и се е заговорило за \"свобода на словото\", Костов отговори: \"Не знам, но винаги от едната страна на протестиращите е един и същи човек, който през определени години се чувства засегнат от нещо.\" Костов заяви, че напрежението в радиото не идва от страна на ръководството.   \"Когато г-н Николай Кръстев реши, че може да направи така, че програмата да работи по-добре с някои решения, обсъдени и коментирани, веднага се появиха обвинения в цензура и уволнения\", каза генералният директор.   Още по-остра в изказването си бе Розита Еленова.  \"Г-н Костов, бих искала да Ви върна в реалността и да Ви кажа, че проблем в БНР има. Страхувам се, че неглижирате този наш разговор. Вашето експозе беше изключително кратко и семпло. Вие нарушихте комуникацията си с прекия си регулатор, с КРС и със служителите. Аз съм гласувала за Вас, така както и за предходния генерален директор. Искала съм и неговата оставка точно заради влошената работна среда. Ние нямаме яснота какво се случва с \"Хоризонт\". Ние не трябва да се информираме от публикации. Не Ви задавам въпрос, а изисквам да знам какво се е случило.\"    \"В момента \"Хоризонт\" се ръководи от Мартин Минков - досега програмен директор, каза в отговор Светослав Костов. По думите му Минков е опитен професионалист и ще се справи със сложния период около местните избори.  Нормално е по технически въпроси директорът на дирекция \"Техника\" да е по-запознат от мен. Когато г-н Пламен Костов е решил да се направи, няма как да не се съглася с него. Не виждам голямата драма. Не е решено на 12-и или на 13-и септември.    Бетина Жотева попита защо не е ползван резервен вариант за препращане на сигнала до кулата. Има три начина за пренос на сигнала. освен оптичния кабел, има и друг, а третият вариант е радиорелейна връзка. И трите ли не работеха, попита тя, и защо не работеше програма \"Хоризонт\", а програма \"Христо Ботев\" работеше?    Костов отново отговори, че не е инженер и не може да даде по-конкретен отговор. Чисто технически не мога да отговоря, каза той.   Председателят на СЕМ София Владимирова също изрази неудовлетвореност от това, че няма отговор на въпроса какво се е случило. \"Ще чакам становището на прокуратурата и да мине проверката\", каза тя.    \"Как така се случи, че един вътрешен за радиото човек на 70-ия ден от своето управление предизвика протест не за какво да е, не за заплати, а за защита свободата на словото\", добави Владимирова. \"Значи остава загадка кой взе решението за безпрецедентното спиране на програма \"Хоризонт\", обобщи тя.    \"Не знам дали забелязвате, че от едната страна на протестиращите е един и същи човек, който през определен брой години се чувства засегнат\", заяви на свой ред Костов.  \"Лично аз няма да позволя протестът пред БНР да бъде използван за политическа пропаганда\", категоричен беше директорът на радиото. Нормално ли е преди избори в него да участват определени партии, попита той членовете на медийния регулатор и уточни, че визира една конкретна политическа формация, чиито политици са били на мястото заедно с журналистите.   Членовете на регулатора не реагираха на това, поради което директорът на БНР им каза, че може да разгледат снимките от протеста.  Костов беше категоричен, че никой не е отнемал ресора на Силвия Великова, а е взет втори човек, който да отговаря за съдебната система. Нейният ресор е единственият в БНР, който се отразява само от един репортер. Навсякъде в останалите ресори имало по двама-трима даже, обясни Костов.    Той беше категоричен, че допълнителни хора в ресорите ще има. \"Не, не е имало цензура. Не, не е сменен ресорът на никого... В БНР плурализмът е застъпен в почти всички ресори, в които има не само един, двама, а дори трима отговарящи за един ресор. Има колеги от \"Хоризонт\" - двама отговарят за медиите и СЕМ. Виждате ли единият да пречи на другия? Кой какви интервюта дава, си е абсолютно негово право\", коментира той по повод притеснението в СЕМ за големия шум в медиите.   Костов обясни, че е мълчал през последните дни, за да съхрани достойнството на БНР и на работещите в него, върху чийто гръб се упражнил кой ли не.    \"Госпожа Силвия Великова, ако трябва да говорим с имена, днес отразяваше съдебната система. В сряда е на предаване, в петък е на предаване. Много ви моля, това какво казва някой журналист пред определени медии, да не се счита за 100% истина. Никой на никого не отнема ресора. Единствената корекция беше мъж да отразява протеста, за да не се стига до стълкновения\", каза той. На възмущението на Бетина Жотева от СЕМ, че Великова е била свалена от ефир, Костов подчерта: \"Няма позиция водещ в БНР\".    \"Ще направя всичко възможно, за да няма напрежение в БНР и за да няма противопоставяне и заставане от едната или другата страна на оградата.\", обеща директорът на медията, като посочи, че самият той е от 20 години в радиото. \"Преживял съм много такива ситуации и не съм убеден, че бих преживял нова такава. В това няма абсолютно никакъв смисъл\", каза Светослав Костов.    До края на деня да получим отговори на въпросите за спирането на сигнала, наредиха от СЕМ, които направиха забележка на Костов, че не е довел със себе си и техническия директор.    Бетина Жотева пък отправи укор и към програмата на радиото. Повод й даде интервю с Решетников, направено от кореспондента на БНР в Москва. Жотева изказа възмущението си, че 4 дни след забраната на Леонид Решетников заради шпионския скандал, общественото радио излъчило интервю с него в най-слушаното предаване в събота \"Хоризонт 150\" и така пуснало в ефира \"повече от 5 минути просъветска пропаганда\".   Светослав Костов обясни, че интервюто е било планирано дни по-рано и направено от кореспондента на БНР в Москва, за да се чуе и другата страна по скандала.    В сряда трябва да е готово становището на СЕМ по изслушването на директора на БНР за спрения сигнал в радиото.", "date": "2019.09.16", "title": "Светослав Костов: Не съм дръпнал шалтера на БНР, имаше проблем с оптичния кабел "}
{"url": "http://epicenter.bg/article/Bez-buketi-v-parviya-ucheben-den---uchilishtata-v-Plovdiv-se-vklyuchiha-v-blagotvoritelna-kampaniya--VIDEO-/192863/2/0", "text": "Под мотото „Без букети в първия учебен ден“ всички училища в Пловдив се включиха в масова кампания за благотворителност. Идеята е парите, вместо за цветя, да отидат за модерна детска клиника, която ще обслужва пациенти от цяла Южна България.    Детската клиника в Пловдив е създадена преди 90-години. Това е най-старото детско заведение в страната, което обслужва най-тежките случаи от цяла Южна България. Базата обаче е стара и не отговаря на съвременните изисквания за лечение и престой на пациенти . Освен това е тясна и не може да побере всички специалисти. За това се и се налага тежко болни деца да бъдат разкарвани до другия край на града.    В първия учебен ден хиляди деца в Пловдив не купиха букети за учителите. Вместо това отделената сума пуснаха в кутии, поставени в дворовете на учебните заведения. Идеята така да се съберат средства за изграждането на нова детска клиника е на Велислава Костадинова, чието куче Мон вече пета година оказва терапевтична помощ на децата с онкологични и други хронични заболявания.    „Лекарите са много всеотдайни, лекуват на световно ниво, но, за съжаление, базата им е остаряла, тъй като сградата е строена в миналия век”, обясни Велислава Костадинова – инициатор на кампанията.    Лекарите признават, че трудно се работи в окаяните битови условия, въпреки многократните кърпежи по сградата.    „Отново има течове. Покривът не винаги е на място. Мебелите бързо остаряват. Дограмите трябва периодично да се сменят”, добави доц. Нарцис Калева – началник Катедра по медицинска генетика-Пловдив.    В сградата не достигат лекарските кабинети. Затова голяма част от специалистите и животоспасяващата апаратура са разположени в друга база в края на града.    „Налага се ежедневно болни деца, понякога и тежко болни деца да бъдат транспортирани с линейки, за да бъдат консултирани”, обясни доц. Нарцис Калева.    Учителите, които за първа година останаха без букети, приветстваха каузата на децата.    До момента кампанията е събрала над 30 000 лева без парите от букетите. Изграждането на новата детска клиника ще струва 10 милиона лева. Болницата ще търси и финансова помощ от държавата.  ", "date": "2019.09.16", "title": "Без букети в първия учебен ден – училищата в Пловдив се включиха в благотворителна кампания (ВИДЕО)"}
{"url": "http://epicenter.bg/article/Prokuraturata-se-samosezira-za-lekarya--postavyal-stentove-na-zdravi-hora/192833/3/0", "text": "Специализираната прокуратура се самосезира след разследването на журналиста от Нова телевизия Васил Иванов. В предаването \"Неделята на NOVA\" беше показано как лекар в държавната болница в Пазарджик взима 57 000 лева месечна заплата. Той е поставял стентове както на болни, така и на здрави пациенти.    След сигнали до предаването за това как работи доктор Петър Лазов, екипът направи експеримент. Изпрати хора под прикритие с коронарография – изследване за нуждата от стент, на здрав човек, в частния кабинет на лекаря. Доктор Лазов не се поколебава да реши: \"Има една стеноза на дясната артерия, която би могла да се стентира съвсем просто и лесно. Има един съд, който трябва да се стентира. Може да направим дясната артерия съвсем лесно и безопасно. Има в началото едно стеснение, което достига може би някъде 50-60-70%, което е сигнификантно. Една процедура ще направим, ще стентираме едната артерия, дали ще сложа един стенд или два стента, не мога да ви обещая\", заявява доктор Петър Лазов.    Пред камера лекарят не казва колко е заплатата му, която по информация на екипа на разследването е 57 000 лева.    \"Сега не мога да си спомня кое колко съм взимал. Не мога да ви кажа точната сума\", заявява доктор Лазов.    Освен очевидното източване на здравната каса, по-страшното е, че слагането на стент на здрав човек, води до сериозно увреждане.    \"Това е лошо, това е много лошо. Ако, примерно, се отчита някаква дейност, която не е извършена, се отчита и се краде Касата, поне не се наврежда на пациента. Но когато се слага стент на здрав съд, тогава рискът е много голям и тогава директно се уврежда пациента\", обясни проф. Генчо Начев, директор на Кардиологична болница \"Св. Екатерина\".    Специализираната прокуратура вече работи по разследването, обяви зам. главният прокурор Иван Гешев.    \"Това е от компетентността на специализираната прокуратура. Има данни и за други престъпления. Това, което ще направят и правят в момента, е да възложат на ГДБОП спешно извършване на проверка по излъчения от вас случай. Предстои в днешния ден да се възложи проверка и на АДФИ на НАП, който ще извърши данъчни проверки на посочените от вас лекари. Ще бъде извършена проверка и на Изпълнителна агенция \"Медицински одит\", заяви Иван Гешев.", "date": "2019.09.16", "title": "Прокуратурата се самосезира за лекаря, поставял стентове на здрави хора"}
{"url": "http://epicenter.bg/article/VAS-prekrati-deloto-sreshtu-izbora-na-izpalnitel-na--quot-Turski-potok-quot--na-teritoriyata-na-Balgariya/192851/3/0", "text": "С определение № 12299 по административно дело № 8250 от 2019 г. тричленен състав на Върховния административен съд остави без разглеждане жалбата на Консорциум „Газово развитие и разширение в България“ срещу решение 741 от 2019 г. на Комисията за защита на конкуренцията и прекрати производството по делото. Това съобщиха от съда.    Определението на върховните магистрати е на основание липса на воля за обжалване у консорциума, констатирана във връзка с постъпила по делото писмена молба от „Комплишънс Дивелъпмънт С.А.Р.Л.“ - клон България, който е един от участниците в Консорциум „Газово развитие и разширение в България“.    Първоначално делото беше насрочено за разглеждане във ВАС за 24 септември т.г.        С решението на ВАС се отваря възможност изграждането на българската част от газопровода да бъде завършено в предвидените срокове.    Преди това имаше спекулации, че съдебният процес за победителя от търга може да отнеме месеци и дори години.    Тогава от ВАС категорично опровергаха слуховете, че процесът може да се проточи толкова дълго.  ", "date": "2019.09.16", "title": "ВАС прекрати делото срещу избора на изпълнител на \"Турски поток\" на територията на България"}
{"url": "http://epicenter.bg/article/Osadiha-uslovno-Megz-na-2-godini-zatvor/192852/3/0", "text": "Осъдиха условно Меглена Каканашева-Мегз на 2 години лишаване от свобода. Съдът е установил, че за времето от средата на месец септември 2018 г. до 28 септември 2018 г., в град Раковски, умишлено е склонила Румен Рончев и Антон Лесов да присвоят лек автомобил. Стойността на колата е 98 586 лева и е собственост на лизингова компания в София.     Известната дизайнерка беше обвинена в застрахователна измама. Наложена ѝ беше мярка \"парична гаранция\" от 10 000 лева.   През октомври Каканашева обявила, че джипът й, който е взет на лизинг, е откраднат. След изчезването на колата, Мегз спряла да плаща вноските. Криминалисти обаче откриха части от джипа в имот на близък приятел на дизайнерката - Румен Рончев. Тогава стана ясно, че тя е излъгала за кражбата.    По одобреното от Районен съд-Пловдив споразумение, на Меглена Каканашева е наложено наказание от 2 години лишаване от свобода условно с 4 години изпитателен срок.   Определението на съда, с което е одобрено споразумението, е влязло в сила и не подлежи на протест и обжалване.     Румен Рончев и Антон Лесов също са осъдени. Рончев получи условна присъда от 3 години лишаване от свобода с 5 години изпитателен срок. Освен за обсебване на автомобила, той е осъден и за това, че е отнел чужди недвижими вещи.  Лесов пък получи 2 години и 6 месеца лишаване от свобода условно с изпитателен срок от 5 години.   Източник: Нова.тв", "date": "2019.09.16", "title": "Осъдиха условно Мегз на 2 години затвор"}
{"url": "http://epicenter.bg/article/Govoritelyat-na-Prokurorskata-kolegiya--Geshev-ima-nuzhnite-profesionalni-kachestva-za-glaven-prokuror/192862/3/0", "text": "Иван Гешев притежава необходимите професионални качества да заеме длъжността „главен прокурор“. Това каза за предаването „Това е България“ на Радио „Фокус“ Даниела Машева, говорител на Прокурорската колегия на ВСС.    По нейни думи Комисията по атестиране и конкурси е стигнала до това заключение на база изпълнение на служебните му задължения и уменията му за ръководене и работа в екип. Машева обясни, че Иван Гешев отговаря на всички критерии за позицията, разписани в Закона за съдебната власт.    „За работата му в Софийска районна прокуратура и Софийска градска прокуратура, която е за периода от 2006 година до юли 2016 година, прокурор Гешев е постановил 2969 акта по преписки, 4218 постановления по досъдебни производства, постановил е 9 акта по международно правно сътрудничество по наказателни дела, в съда е внесъл 230 прокурорски акта, взел е участие в 701 съдебни заседания“, допълни тя.    Даниела Машева каза още, че след избирането му за ръководител на Специализираната прокуратура през 2016 г. Иван Гешев е работил по големи по обем дела с висок обществен интерес.  ", "date": "2019.09.16", "title": "Говорителят на Прокурорската колегия: Гешев има нужните професионални качества за главен прокурор"}
