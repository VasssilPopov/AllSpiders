{"url": "http://epicenter.bg/article/Kiril-Ananiev-obyavyava-kampaniya-v-podkrepa-na-donorstvoto-i-transplantatsiyata-/197892/2/0", "text": "Министърът на здравеопазването Кирил Ананиев ще обяви утре началото на Националната информационна кампания в подкрепа на донорството и трансплантацията в България. Това съобщиха от пресслужбата на Министерството на здравеопазването и БТА. Кампанията ще бъде под мотото \"Да! За живот\".    Кампанията стартира на 5 ноември 2019 г. и ще продължи един месец - до 5 декември тази година. Целта на кампанията е да се повиши осведомеността на обществото относно същността и значението на органното донорство.    \"Националната кампания акцентира и върху необходимостта да говорим за донорството с близките си – нека те са наясно с нашето отношение към проблема. По този начин, в случай на мозъчна смърт, ще им помогнем при взимането на решение в тежък за семейството момент. Последната дума е тяхна!\", съобщават от министерството.    Боряна Димитрова от социологическа агенция \"Алфа Рисърч\" ще представи данните от социологическо изследване за нагласите на българските граждани спрямо донорството на органи и трансплантацията, което е поръчано преди началото на кампанията.    От 28 държави-членки на Европейския съюз, страната ни заема 28-мо място по брой трансплантирани хора на милион население.", "date": "2019.11.04", "title": "Кирил Ананиев обявява кампания в подкрепа на донорството и трансплантацията "}
{"url": "http://epicenter.bg/article/Hero-Mustafa--Nezavisimite-medii-sa-ot-reshavashto-znachenie-za-demokratichnoto-obshtestvo/197895/2/0", "text": "Посланик Херо Мустафа направи встъпително изказване на конференцията „Журналистика в търсене на решения“ на Асоциацията на европейските журналисти (АЕЖ) и организирана в партньорство с Фондация ”Фридрих Науман”. Това съобщиха от пресцентъра на подсолството на САЩ.    Посланик Мустафа подчерта жизнено важната роля, която независимите медии имат в едно демократично общество.    \"Баща ми беше журналист. Докато бях малка в Северна Дакота, баща ми пишеше, а аз разбирах колко е ценно истинското честно репортерстване, разследващата журналистика, разказа тя. Понякога е трудно – защото искате да напишете нещо, но върху вас има натиск. И натискът идва по много начини – понякога пряко, понякога непряко. Добрата разследваща журналистика е нещо, което всяка държава трябва да подкрепя\", сподели посланик Мустафа.    „Българите имат много причини да бъдат оптимисти. Само за няколкото седмици, през които съм тук, срещнах толкова много хора, които са решени да правят добри неща за страната. Това включва предприемачи, които са избрали да останат и да развиват бизнеса си тук, млади държавни служители, които смятат, че корупцията няма място в съвременното управление, както и журналисти, които са убедени, че независимите медии са от решаващо значение за демократичното общество“, каза още тя.", "date": "2019.11.04", "title": "Херо Мустафа: Независимите медии са от решаващо значение за демократичното общество"}
{"url": "http://epicenter.bg/article/Fandakova--Blagodarya-na-sofiyantsi--Razumat-pobedi-gneva--no-gnevat-ima-svoite-osnovaniya-/197898/2/0", "text": "  Благодаря на всички софиянци, които вчера упражниха правото си на глас.  Всеки глас е глас за София, глас за развитие и глас за промяна!  Това бяха трудни избори, в които решението на всеки е еднакво значимо и показа готовност за участие.  Разумът победи гневът, но гневът има своите основания. И затова, съм готова с решителност, увереност и научени уроци да продължа да работя за София.  Защото само съзиданието побеждава!  Благодаря за доверието!", "date": "2019.11.04", "title": "Фандъкова: Благодаря на софиянци. Разумът победи гнева, но гневът има своите основания "}
{"url": "http://epicenter.bg/article/-quot-Kambitov-kyuchek-quot--Toy-li-izyade-glavata-na-blagoevgradskiya-kmet--/197896/2/0", "text": "Вчера той загуби битката за града от независимия кандидат Румен Томов, който спечели с над 55% от гласовете на избирателите.        Кадрите от щурия купон, на които кметът на Благоевград и кандидат-кмет на ГЕРБ, се вихри в компанията на евродепутата Андрей Новаков и вече  бившия Втори в ГЕРБ – Цветан Цветанов, буквално взривиха социалните мрежи.   Кадрите явно не са отскоро, предвид присъствието на вече отлъчения заради Апартаментгейт Цветанов, но въздействието им е отблъскващо.    Събитието е честване на рожден ден на кмета Камбитов. Личи си разточителството. За доброто настроение на гостите е поканен \"Ку-ку бенд\". На преден план се вижда Гъмзата, а Камбитов се вихри с пура в уста и залепена петдесетолевка на челото на песента „За крадец не ставаш, сине”.    Цветанов и Новаков му пригласят с пълно гърло. Публиката се забавлява, а самозабравянето на Камбитов е тотално.   Премиерът Борисов реагира с нескрито разочарование на загубата на Камбитов.  \"За Благоевград ме е яд. Там направихме всичко. Нашият кандидат водеше на първите избори, за една седмица разликата е 15%\", коментира снощи Борисов загубите в Благоевград, Сандански и Банско.    \"  Вие добре ги наредихте тази седмица, показвайки всичко това. Хората ги наказаха, но имат доверие в ГЕРБ - в градовете им ГЕРБ е първа политическа сила. Нее, ще спечелим, уверяваше ме Икономов ( . Добре, казах, е сега и там ще правим промени”, коментира Борисов снощи.   Загубата на Камбитов е истинската изненада за всички в ГЕРБ. Самият Камбитов заяви, че е разочарован и призна: \"Явно снещо съм сгрешил\".  ", "date": "2019.11.04", "title": "\"Камбитов кючек\" с петдесетолевка на челото! Това ли изяде главата на благоевградския кмет? (ВИДЕО)"}
{"url": "http://epicenter.bg/article/Unikalni-morski-vidove-ot-Antarktida-sa-izlozheni-v-Natsionalniya-prirodonauchen-muzey/197900/2/0", "text": "От днес посетителите на Националния природонаучен музей могат да видят морски видове от о. Ливингстън. Те са част от експозицията „Биоразнообразието в Антарктика“ и са дарени на музея от екипа на 27-мата Българска антарктическа експедиция, която е събрала 17-те екземпляри на рибната фауна по време на експедицията, провела се в периода от ноември 2018 до март 2019 г., предаде БГНЕС.    Един от най-интересните експонати е ледената риба, която е на път да покаже как би могло човек да бъде замразен във времето, като за целта няма да бъде нужно да се замразява кръвта му, а тя да бъде заменена с кръвта на ледената риба, която е прозрачна.    „За широката публика най-интересна е отлично запазената ледена риба. Тя е един уникален екземпляр, който е за първи път в България. Много малко такива екземпляри в експозиции има в света. Характерното за тази риба е, че тя има прозрачна кръв, тя няма хемоглобин. Това е една уникална способност на еволюцията тази риба да не изчезне и да не отиде в по-топлите региони, когато Антарктика започва да изстива и температурата на водите й падат около 0 градуса, а да се приспособи така, че хемоглобинът да бъде заменен с вещество, подобно на антифриза. Това показва как човечеството би могло да се приспособи към променящите се условия, които го грозят с климатичните промени“, заяви ръководителят на експедицията проф. Христо Пимпирев и добави, че е важно Антарктика да стане достъпна за обществеността, защото тя крие още много неизвестни и важни за науката тайни.    Проф. Пимпирев обяви още, че след няколко дни ще тръгне част от новата 28-ма експедиция, която за пореден път ще щурмува Южния полюс на Земята, и в която той отново ще участва.    „Ударението в тази експедиция отново ще бъде в научната програма. Има 8 научни проекта, които ще изследваме. 5 от тях са в областта на биологичните науки, ще има трима хидробиолози, които се надявам да увеличат тази сбирка, с която дадохме началото на „Биоразнообразието на Антрактида“; ще има трима учени от „Науки за Земята“, които ще изследват минералните богатства на този континет“, разкри той и уточни, че на 13 ноември тръгва първата група, която се състои от 11 души, от които 10 са логистици и тяхна задача ще е да подготвят базата ни на о. Ливингстън.    Водачът на експедициите ни обяви още, че до три години на острова ще бъде изградена българска лаборатория, която ще се превърне в лицето на България пред световната наука.    „Тази година започва строежът на основите на една модерна научна лаборатория. Догодина очакваме да бъде вдигната металната конструкция и да бъдат поставени панелите“, обяви той и каза, че вече няма да се налага на учените ни да транспортират взетите проби, а ще ги обработват на място.", "date": "2019.11.04", "title": "Уникални морски видове от Антарктида са изложени в Националния природонаучен музей"}
{"url": "http://epicenter.bg/article/Korneliya-Ninova-s-parvi-otsenki-sled-izborite---NA-ZhIVO-/197906/2/0", "text": " заяви на първата си пресконференция след втория тур на местните избори лидерът на БСП Корнелия Нинова.   \"  И въпреки това затвърдихме тенденцията в последните 3 години да повишаваме резултатите си на всички избори - ГЕРБ отстъпи от ключови, дългогодишни градове-крепости и ерозира в местната власт\", каза Нинова, която се появи на пресконференция на \"Позитано\" 20, заобиколена от кметовете - победители на социалистите.   . Благодарим на всички, които подкрепиха кандидатите ни за кметове и общински съветници. Изразявам дълбока признателност към труда и усилията на партията и на нашите кандидати.     Въпреки всичко това, вие запазихте спокойствие и направихте една прекрасна, позитивна, усмихната кампания. Ние изпълнихме задачата си, изтъкна Нинова и посочи червените победи в четирите областни града - Русе, Перник, Благоевград и Разград.   До мен най-близо стоят четиримата кметове на областни центрове – Русе, Разград, Благоевград и Пеник. Четиримата олицетворяват цялото богатство на БСП – Денчо Бояджиев, спечелил Разград, е чисто партийна кандидатура – опитен, мъдър наш кадър, който вече е бил кмет на Разград, бил е депутат, израснал е в цялата йерархия на партията, той олицетворява мъдростта и опита, които имаме. Двамата млади колеги от Русе и Перник – Пенчо Милков и Станислав Владимиров, са лицето на младото поколение политици, които изградихме в последните три години, които участваха в това изключително тежко състезание, доказаха се и победиха в двата областни града. Румен Томов, Благоевград, е олицетворението на гражданското начало. Той е издигнат от Инициативен комитет, не е член на партията, беше подкрепен от БСП и спечели Благоевград. Тази екипност, тази симбиоза от мъдрост и опит на партийните кадри, енергията на младите хора и силата на гражданско общество ни донесе този успех.   Ние изпълнихме задачата, която си бяхме поставили - да удвоим кметовете си и да увеличим общинските съветници.   Ние се върнахме в местната власт още на първи тур, на втория затвърдихме и увеличихме този резултат, като спечелихме тези четири областни градове. Равносметката в числа: на първи тур – спечелихме 35 общини, на втори тур печелим 26 балотажа – общо 61 кмета, от които 4-те области – Русе, Благоевград, Разград и Перник. В Шумен – разликата ни е само 77 гласа, при невалидни бюлетини над 400. Тук ще обсъждаме искане за броене на бюлетините и касиране на вота. В Ловеч – разликата ни е 347 гласа, също при огромен брой невалидни бюлетини. В София печелим 2 района – Изгрев и Младост. Мая Манолова показа, че алтернатива в столицата има. Разликата е минимална, има огромен корпоративен вот, купени и ромски гласове. Ще ги извадим отново в секции и ще ги представим пред вас. Партията в София удвои резултата си – от 7 общински съветници, ще имаме 15 и двама районни кметове.    По повод твърденията, че се крием зад независими кандидати, все по-трудно става да се проследи някаква логическа нишка в мисълта на премиера Борисов, особено когато започва да отрича сам себе си. Припомням ви, че той спечели състезанието за кмет на София като независим. Без партия, без листа. Когато самият той е бил такъв - сега да отрича тази формула за участие в политиката е най-малкото нелогично. Не трябва да се забравя откъде е тръгнал и той.      ГЕРБ ерозира и в местната власт. Промяната започна – тя беше трудна, но вече е необратима. Пожелавам на всички наши кандидати, които бяха в листите ни за кметове и общински съветници, да съхраним енергията си, да съхраним екипите си. Предстои ви много работа, трябва да свършите това, което обещахме на хората. Гордея се с всеки един от вас – знам, че ще бъдете добри кметове и отговорни общински съветници. На добър час на всички в името на това, което обещахме! Работете за вашите съгражданиq udpdKrkfld   Нинова пожела \"на добър час на Мая, каквото и да реши да прави\".   Според Нинова има основание Мая Манолова да иска касиране на изборите. „Утре на Изпълнително бюро ще поставя въпроса. Юридически смятам, че право да искат касиране имат Мая и членовете на Инициативния комитет, които са я издигнали. Политически - смятам, че има основание и утре на Изпълнителното бюро ще поставя въпроса да го решим и да дадем политическа подкрепа на Мая за това действие - проверка и касиране. Оттам нататък членовете на нейния инициативен комитет трябва да го подадат чисто формално пред Административния съд. Такъв е редът в България\", каза лидерът на БСП.      ", "date": "2019.11.04", "title": "Нинова: Подкрепяме Манолова, ако поиска касиране в София!  ГЕРБ направиха най-купената кампания!"}
{"url": "http://epicenter.bg/article/Vizhte-koy-kak-glasuva-v-damskiya-dvuboy-za-Sofiya-/197913/2/0", "text": ". На база екзит пол, възложен и финансиран от „Нова“, БНТ, БНР и проведен от „Галъп интернешънъл“ с подкрепата на „Инвестор“.    Двете кандидатки са успели да постигнат почти идентична демографска структура на вота си. Това се дължи на факта, че вотът за ГЕРБ поначало е идентичен с профила на „средния“ българин, а вотът за Манолова за втория тур наистина е заприличал на „общ фронт“, т.е. също е представителен за „средния“ софиянец. И при двете личи подчертано женски вот.    Основната и единствена разлика между вотовете за Фандъкова и Манолова е   За да се отчетат тези специфики, „Галъп интернешънъл“ вложи индикатор от типа „Ако изборите за Народно събрание бяха днес“, за да се види как гласуват основните партийни електорати. Заедно с него действат и традиционните индикатори „За кой кандидат за кмет гласувахте на първия тур“ и „За коя листа гласувахте на първия тур“. Анализът на тези данни в съвкупност позволява няколко първи хипотези.     Други около 10% идват от ДБ. Останалите са от различни други формации.     16% са от ДБ, а една десета са привърженици на новия проект на Слави Трифонов. Останалите са от различни други формации.    А как по-точно гласуваха самите привърженици на партии? В общи линии, всички, без ГЕРБ и ДПС  , са подкрепили по-скоро Манолова. Най-малка е преднината на Манолова   при привържениците на ДБ.    Изводите се потвърждават и от кросовете по гласуване за листи от първия тур, както и от кросовете според гласуване за кандидати на първия тур:   Това е особено отчетливо при електората на Борис Бонев – той е гласувал в съотношение повече от две към едно в полза на Манолова. Около една четвърт са отишли при „Не подкрепям никого“. „Квадратчето“ е често предпочитано и при електората на Борислав Игнатов.    А колко хора от тези електорати излязоха всъщност? По първи изчисления,   при около 55 хиляди на първия тур. Активността на тези гласоподаватели не е малка и вероятно се дължи и на успешното участие на кандидати на „Демократична България“ в избора за районни кметове.     при около близо 50 хиляди на първия тур.     Малко повече от половината от тях са подкрепили Мая Манолова, а около една трета – Йорданка Фандъкова.    Каква е ситуацията при етносите? Ромите и на втория тур подкрепиха предимно Фандъкова в съотношение две към едно.   Последното в особена степен важи за самоопределящите се като турци в София.      - Вертикален профил – Структура на електоратите на кандидатите за кмет – сборовете по вертикали дават 100%.    - Хоризонтален профил – Структура на групи гласоподаватели според вота за кмет – сборовете по хоризонтали дават 100%.         ", "date": "2019.11.04", "title": "Вижте кой как гласува в дамския двубой за София "}
{"url": "http://epicenter.bg/article/Nikola-Vaptsarov--Sreshtu-Manolova-imashe-tselenasochena-ataka--koyato-oporochi-vota-/197915/2/0", "text": "  Това заяви на пресконференция Никола Вапцаров от Инициативния комитет на Мая Манолова във връзка с изборните резултати в София по време на балотажа, предаде репортер на Novini.bg    ,,Като представител на Инициативния комитет исках да вляза в ''Арена Армеец'', за да се уверя в истиността и прозрачността на вота. Нашата идея бе да има наистина прозрачност. За съжаление Общинската избирателна комисия ми отказа достъп с абсурдното обяснение, че трябва да издам пълномощно на себе си'', допълни още той.    ,,Това, което ме притесни допълнително, е, че нашият наблюдател Явор Гочев беше държан в клетка в ''Арена Армеец''... цялата тази тайнственост беше, за да се създаде комфорт за манипулации. Бил съм наблюдател на избори в Македония и в Украйна, но такова нещо като в България не съм виждал. Наблюдателите у нас нямат пряка видимост по процеса по вкарване на данни и ги държат в клетка. Освен всичко друго получихме и информация, че чували са се отваряли преди влизането им в изчислителния център.   разясни Вапцаров.    ,,Пуснахме няколко жалби и сигнали за екзитполове по време на изборния вот, но реакция нямаше.   Но на крайния резултат се видя, че изобщо не е такъв - разликата е 5, а не 17 процента'', каза Димитър Делчев от Движение \"България на гражданите\" и от Изборния щаб на Мая Манолова.    ,,На тези избори отново имаше сериозни манипулации. До края на тази седмица ще пуснем жалба за касиране на вота'', добави той.    ,,На балотажа бе даден един важен политически знак и той е, че хора с различни политически убеждения пуснаха мост помежду си, за да преборят едноличната власт. Костваше ми страшно много, за да изградя този мост, затова, моля ви, не го унищожавайте'', коментира и Мая Манолова, след което допълни, че исковата молба срещу премиера Бойко Борисов ще бъде входирана днес или утре.    На въпрос за бъдещия ѝ политически проект Манолова отвърна, че ще даде повече подробности след приключаве на анализа на изборните резултати от балотажа в София.", "date": "2019.11.04", "title": "Никола Вапцаров: Срещу Манолова имаше целенасочена атака, която опорочи вота "}
{"url": "http://epicenter.bg/article/GERB-otgovarya-na-Ninova-i-Manolova--Kampaniyata-ni-beshe-pozitivna/197916/2/0", "text": "ГЕРБ отговари на критиките, отправени от лидера на БСП Корнелия Нинова и гражданския кандидат за кмет Мая Манолова.   Кампанията ни беше позитивна, е отговорът на управляващите. Пред медите застанаха председателят на Националния предизборен щаб на ГЕРБ и областен координатор на партията в София Цветомир Паунов и вицепремиерът Томислав Дончев.   Надявам се всеки от подадените сигнали да бъде разплетен докрай, изтъкна вицепремиерът. И продължи: \"Изборите свършиха, няма нужда от повече агитация и пропаганда! Време е за работа!\"   „Първите данни показват, че въпреки всичко ние съхраняваме подкрепата си, което е постижение. В мнго от случаите всички играха срещу нас. Това беше единственото, което ги обединяваше. Никаква политическа хигиена – ляво, дясно… няма такива неща“, смята Дончев.    „Там където резултатите не са такива каквито сме очаквали ще бъдат взети мерки – организационни и персонални, защото за тези резултати някой носи отговорност. Или хората там не са свършили достатъчно, или не са поддържали адекватни контакти с гражданите. При всички случаи мерки ще има“, продължи вицепремиерът.    „Липсваше разговор от гледна точка предизвикателствата на бъдещето. Работата на кмета не е само да реди плочки. От това пострада демокрацията“, продължи с анализа си за вота Томислав Дончев.   Нормално поведение на губещия е да търси оправдания, извън собствените си възможности, заяви Паунов.   Паунов коментира атаките на БСП и гражданския кандидат за кмет на София Мая Манолова за купен и корпоративен вот, като заяви, че когато загубиш изборите, обикновено винаги търсиш оправдания извън себе. „В такава ситуация търсиш оправдания, извън собствените ти възможности и реално оценка за ситуацията в собствената ти кампания или партия. Това обикновено е поведение на губещият, който търси оправдания навсякъде, но не и в своите политики и начина, по който е водил кампанията. Има законово установен ред и норми за начина, по който всеки един може да потърси правна форма, ако е недоволен от изборните резултати. От наша гледна точка кампанията беше позитивна, защото ние водихме позитивна кампания. Това, което декларирахме в началото й, го спазихме и изпълнихме“, каза Паунов.   „Реалните резултати: 2015 г. ПП ГЕРБ имаше 130 кмета на общини, от тях 22 бяха кметове на областни центрове, 2019 г. – ГЕРБ увеличава кметовете си на общини с 10 и вече са 140 кмета, от тях 17 са на областни градове. По отношение на електоралния вот и представителството в общинските съвети – в 163 общини ГЕРБ е първа политическа сила. Увеличаваме общинските си съветници с 80 в цялата страна. По отношение на кметовете на общини, да припомня, че в София ГЕРБ има 13 районни кмета, в Пловдив – печелим във всички 6 района и във Варна – във всичките 5 района“, отчете шефът на предизборния щаб на ГЕРБ   ПП ГЕРБ ще проведе национална среща на партията на 7 ноември от 12.00 часа в Зала „Люмиер“, съобщи Паунов.   На нея ще присъства и председателят на ПП ГЕРБ и премиер на България Бойко Борисов, членовете на изпълнителната комисия. Целта на срещата е да бъдат анализирани резултатите от приключилите местни избори и ще бъде направен отчет за политическата дейност на партията.  ", "date": "2019.11.04", "title": "ГЕРБ отговари на Нинова и Манолова: Кампанията ни беше позитивна (ВИДЕО)"}
{"url": "http://epicenter.bg/article/Kola-pomete-trima-dushi-na-avtobusna-spirka-vav-Varna-/197867/3/0", "text": "14-годишно момиче е в кома след като автомобил се вряза в автобусна спирка във Варна. Детето е в много тежко състояние в реанимацията на МБАЛ „Св. Анна“ в града. Това съобщиха от лечебното заведение, предаде Радио „Фокус“ – Варна.   Две момичета на по 14 години и млад мъж на 27 години са пострадали в тежката катастрофа. Второто дете е със счупена подбедрица и е настанено в Клиниката по ортопедия и травматология. Младият мъж е с две счупени подбедрици и травма на главата и също е в реанимация.   Тази сутрин 21-годишен шофьор помете с автомобила си трима души на автобусна спирка във Варна. Инцидентът е станал към 7.40 ч. на спирка „Тракия” на бул. „Владислав Варненчик\", съобщават от ОД на МВР в морската ни столица.  Не е ясно и защо младият водач е загубил контрол над управлението на колата си. ", "date": "2019.11.04", "title": "Кола помете трима души на автобусна спирка във Варна, 14-годишно момиче е в кома"}
{"url": "http://epicenter.bg/article/Izsledvane--Bogatashite-u-nas-zatvaryat-burkani--a-bednite-tarkat-biletcheta/197880/4/0", "text": "Купуваме, не използваме, а захвърляме стоки и храна, с която сме се запасили. Това показва изследване на журналиста и икономист Димитър Събев съвместно с Университета за национално и световно стопанство, където той прави докторантура.    Според изследването му, 40% от нашенците през изминалата година са разхищавали и са изхвърляли продукти на боклука.  \"Интензивността, с която маркетингът ни убеждава да купуваме продукти, е равна на интензивността на изхвърлянето накрая. Има силна статистическа зависимост между двата индекса\", отбеляза Димитър Събев пред БНР.    Хората с най-ниски доходи са най-уязвими за неблагоприятни маркентингови въздействия, подчерта Събев.    По думите му, тези от нас с доход до 1000 лв. са склонни да се възползват от продукт на промоция, който в последствие захвърлят, тъй като се е оказал некачествен. Според него бедните са по-уязвими, за разлика от хората с високи доходи, над 5 хиляди лева, които по-внимателно си разпределят парите и по-рядко ги дават за глупости.    В изследването се отчита разнородност на потреблението в различните региони на страната.  Според него това е сигнал, че \"нашето общество, което нито е консуматорско, нито е колективистично от източен тип, търси посока за развитие\".      Същевременно Димитър Събев отбеляза и друга тенденция - млади, добре образовани хора с високи доходи да се завръщат към земята и да затварят буркани.    \"Оказва се, че на една трета от българите, са им били предписвани болнични лечения, които според тях са излишни. Разбирате ли, не лекарства, а болнично лечение. Става дума за стотици лева\", очерта друг аспект на проучването Димитър Събев.    \"София се разви като един европейски град, като едно място, в което можеш да се почувстваш жител на глобалния свят, докато в българските региони, по една или друга причина, царува усещането, че царува безвремие. Това е обяснението, чисто структурно\".    Данните на Събев сочат, че започва да се разпада домашната икономика, в която около една трета от българите са доста ангажирани.    \"Социалната тъкан започва да изтънява. Много важен, интересен беше резултатът от анкетата, че по-малко от 20 процента от хората прекарват свободно време със съседите си, затворили сме се, капсулирали сме се, потреблението ни е вече вътре в домакинството, не гледаме навън към улицата\", коментира журналистът.    Хората с високи доходи не си купуват лотарийни билети, показват още данните.  \"Правят го най-уязвимите три групи - хората с доходи под 1000 лева и под 500 лева, хората, които живеят в малките градове, съответно имат по-малко житейски хоризонти и трето хората, които са млади, на възраст до 25 години. Над 50 % от хората до 25 години в нашата анкета отговарят, че имат опит с търкане на талончета\", допълни Димитър Събев. ", "date": "2019.11.04", "title": "Изследване: Богаташите у нас затварят буркани, а бедните търкат билетчета"}
{"url": "http://epicenter.bg/article/Kevork-Kevorkyan--Ti-ne-mestish-/197878/11/33", "text": "Проблемът започва да става дразнещо сложен.  Дори Андрей Р., който може да обясни всичко, и той безутешно слаломира с ръце: ту ГЕРБ си отива, ту е заседнал като препълнена гемия в плитчина. Липсват трезви обяснения за поредния успех на ББ.  Това лиши от обичайната им словохотливост дежурните екранни герои, понеже главната причина за въпросния успех ги отвежда до нещо, което те гледат да избягват на всяка цена. Народа.    Протестен вот има, търкаля се по улиците, но няма кой да го консумира. Отгоре на всичко, липсваха нестандартните решения.  Хайде да се порадваме на някои фантазии. Например, във Варна БСП трябваше да издигне кандидатурата на Георги Гергов - заради гениалната му комбинация с известната „дупка“, варненци като нищо щяха да го подкрепят.  Но Нинова заложи на невзрачната Клисарова, тя сякаш ревнува по-ярките личности.    Срещу Шивача/Портних*, който до преди десетина години все още бил руски гражданин – така поне твърдят Костадинов, с когото ще се джаскат на балотажа, и Уикипедия – шанс има само здрав балкански персонаж като Гергов, въпреки, че той пък е руски консул в Пловдив.    С Шивача беше свързано и едно персонално застъпничество – и то дойде от Христо Стоичков със специално видео-обръщение.  За голяма част от варненци това се оказа по-важно, отколкото новото „кръгово“ на булевард „Васил Левски“, което всъщност било елипсовидно, викали му водопада - може би и заради това цената му е замайваща. Навремето с толкова пари направиха НДК.    Но да не сме прекалено придирчиви. За да се успокоите, само си представете, че Портних ви шиеше костюмите – никога ръкавите нямаше да се еднакво дълги.    Най-потърпевша, поне засега – преди балотажа, е Манолова.  Тя стоеше добре като омбудсман, тази длъжност приляга на характера й, как я навиха за новата й роля на кандидат-кметица един Господ знае. А може би и Бойко.  Костинбродската афера – истинска или не – винаги ще й тежи като ръждясала котва.    Още когато Бойко подметна, че е направил много за Мая, стана ясно, че в един момент ще си го поиска обратно направеното, и то двойно. „Костинбродската аферистка“, това са негови думи, му даде основание да се втренчи в любимото си съперничество с БСП, което отново спечели. /Кога ли ще дойде времето за другата битка - тази за Народа?/    БСП не си научи урока и след успеха на Радев – все гледат да приватизират някого, да му теглят още една ръка червена боя – вместо да стоят отстрани и да го побутват дискретно, колкото могат.    Наскоро Бойко ми сви една любима дума, утешавам се с нея от дълги години– „главанак“, много е подходяща за нашите политикани: главите им са все големи, обаче дрънчат на кухо – дрънчат, докато не превърнат и държавата в държава-главанак. Бойко я използва покрай скандала с директора на Радиото.    Но главанаци има, колкото щете, и сред леваците вдясно.  В изборната нощ поне два пъти техни хора цитираха един известен френски лаф: навремето, преди балотажа между Ширак и Льо Пен, социалистите призовали привържениците си да пренасочат подкрепата си за Ширак така: „По-добре крадец, отколкото фашист“.  В нашия случай „фашистът“ би трябвало да е Мая, а пък крадецът – човекът на ГЕРБ. Хубав комплимент, нали?    И сетне тия ще очакват подаяния от Бойко. Може и да получат, той мре да съживява политически трупове и да ги унижава.  Това е някакво много изобретателно политическо некрофилство.    Бонев от „Спаси София“, който за някои е звездата на тия избори, ме подсети за младите ни математици, които все обират медалите на всевъзможни олимпиади, а в същото време значителна част от съучениците им са функционално неграмотни.  Ето една задача за олимпийците ни: възможно ли е право на глас да имат над 6 милиона и 200 хиляди души, след като, според последното преброяване, целокупното ни население е 7 милиона?  А децата и младежите до 18 години са около 1 милион и 200 хиляди души. Който реши задачата, ще получи тиквен медал от ЦИК.    Харесва ли ни или не, Падишаха ще стои, докато иска. Играта на БСП е отчайваща.  Един ясен, чист социалист, дори дървеноглав да е, не успяха да намерят за София.  За БСП отместването на Падишаха е непосилна задача. Той пък прекалява като ги нарича крадци, по-справедливо е да използва думата „инфантили“, тя не е по-малко обидна.    И неговата не е лесна – няма с кого да се сбори истински. Въпреки това, понесе загуби на първия тур – и може би заради това заряза грубовато-ухажьорската роля, която играе с удоволствие от години. И заговори за „кукувици“и руси мадами; видя ми се изнервен на кратката пресконференция, която даде на крак – нито една дама нямаше в антуража му от навъсени мъже, само един се хилеше като пияна жена, но той пък искаше преди години да го вкарва в затвора. Всяка блондинка е за предпочитане пред такова леке.    Би Ти Ви трябваше спешно да смени слогана на предизборната си продукция: „Ти местиш“ - но караха до края с него.  Защото се оказа, че „ти“ не местиш – и не само, че не местиш, ами и нямаш никакво желание да го правиш. А и дори все още да си съхранил някакво желание, то се процежда с мъка.  Болшинството обикновени хора нищо не местят – това пролича и от тези избори. Местят турците – промислено, предани на каузата на водачите си. Местят и циганите – известно по какви причини. Ами българите какво местят изобщо?    Сръдлив софиянец ще ругае кметицата, че си е счупил крака в някоя дупка, но няма да отиде да мести.  Това е велико, безподобно постижение на Прехода.  Дори бежанците – специално ония от Африка – се опитват да преместят съдбата си. Тук наблюдаваме окончателно примирение с келявия животец.    Големият въпрос беше, дали разпръсквайки харизмата си над всевъзможни типове, ББ ще спечели и тези избори. Отговорът се оказа лесен: всички останаха под сянката му и се чувстват добре там, дори  уж-опозицията. Защо тогава обикновеният човек да мести каквото и да е. Ай сиктир с вашето местене…    Един от опонентите на Портних каза, че ако не е ГЕРБ, той няма да спечели и 100 гласа. Бойко му прости някакво приключение в Хайфа/Израел – и послушно вкупом му простиха и варненци. А Бойко можеше да направи нещо забележително: да извади ден преди изборите Шивача от надпреварата. Щеше да спечели безподобно одобрение.    Ами десните - какво ще местят те в София, ако искат наистина промяна, къде ще насочат/преместят гласовете си.  Една баба-реститутка, на която й хлопат ченетата от плочките по булевард „Витоша“, ще гласува ли за Мая Манолова? Интересува ли я плочника изобщо – или нейното местене е приключило преди двайсетина години, когато си е върнала дюкяна, сетне го е дала под наем за сладкарница, взема три хиляди евро на месец – и за нея преместването на българската Съдба окончателно е приключило.  Докато мазните торти вървят, къш на Съдбата!    Онова, което се случи на изборите в Будапеща е невъзможно тук.  Очаква се тук да мести Народа – обаче той е добре дресиран, дори е самодресиращ се.  В годините на Прехода бе дозаличено цялото му самочувствие - заради това му е невъзможно да измъкне още нещо от себе си, да премести нещо в себе си, примирен е да стои затапен, задръстен…    Всеки се затваря в собствената си история и няма никакво желание да мести нищо, още по-малко колективно; няма желание и да се вглежда - нито назад, нито напред. Вън от съмнение – симпатичен образ на завършената безнадеждност.    „Осиновен“ задълго от тоталитарния порядък, включван понякога и в неособено разумни начинания на колективното местене, в ония години човек, все пак, си даваше сметка, че талантът и упорството ти дават възможност да местиш донейде свободно съдбата си.    Промяната бе посрещната с прекомерна наивност. Скоро обаче стана ясно, че Прехода е Раят на Главанаците от голямата игра.  Постепенно обикновеният човек загуби нуждата си да мести, да участва в някакво местене - което пък все довежда до един и същи резултат…    А междувременно милиони възрастни хора окончателно бяха преместени, изместени, изметени някъде далеч и забравени. Превърнаха се в ненужни петънца от общата картина – и тя порядъчно мътна.  И кой да мести сега тяхната съдба? В крайна сметка, местиш, не местиш – все тая…    Не само, че не местят, но дори не си знаят цената – на гласа си, на гласчето си.  Знаят си обаче цената циганите. На тия избори един предлагаше четири хиляди гласа наведнъж, комплексно обслужване.    Вече ми минава една кощунствена идея: и нашите хора, преди някой ден наново да се научат да местят, да определят цената на гласа си, да не гласуват, без да им плащат, дано така схванат силата си.  И без друго Политическата Секта е превърнала всичко в алъш-вериш – нека тогава да включи в менюто и местенето на обикновените хорица…    А, всъщност, нежеланието да местиш е форма на самоубийство, то е над-отчаяние.  Защо хората станаха такива, защо решиха, че нищо не зависи от тях?  Какво ги отчая до такава скотска степен? Питайте лакеите на Прехода – неговият „възход“ със сигурност е една от причините.    Нека си дрънкотят кметовете, че ще работят в полза на гражданите – в смисъл, че те ще ползват 6 сантиметра от асфалтовата настилка на градските улици.  Останалите 14 сантиметра ще асфалтират джоба на Сектата.    Дали не се е оформило някакво ново тайно знание, за което нямаме представа, според което е напълно несмислено хората да местят?  Тогава ще чакаме Сектата да се отегчи и измори, да се самоизядат в нея.    Усещането, дори убеждението на обикновения човек, че нищо не зависи от него е едно от най-отвратителните постижения на Прехода, то е дори по-лошо от това да се гласува 100% за Живков.  Едновремешната автоматизация на колективното поведение изглеждаше нелепо/позорно. Но сегашната апатия не е по-малко оскърбително-позорна.  Гледай да не се удавиш в „кръгово-елипсовидното“ във Варна - и това ти стига.    Според едно проучване, само една четвърт от анкетираните смятат, че нещо зависи от тях по време на избори. Създава се едно ново гигантско гето за онези, които са пасивни, не искат да местят.    Предизборните компромати нямаха никакво значение.  Официалните медии внимаваха за кефа на галениците си. Партизанските медии, главно малки сайтове, обаче оставяха следи, дращеха по паметта на Бъдещето.    Изборите бяха/са интересни с едно – дали сянката на Бойко ще се прокъса по някакъв начин. Отговорът е – не.  И друго беше любопитно: ще се разпадне ли страната на отделни феоди, ще се измъкнат ли някои от тях от Сянката.  Това се оказа невъзможно – и няма да има политически кастрации.  Цветанов се оказа един сапунен мехур.    *Портниха /руски/ - шивачка, Портной – шивач; с известно въображение може да приемем Портних като шивач.    ***         ", "date": "2019.11.04", "title": "Кеворк Кеворкян: Ти не местиш "}
{"url": "http://epicenter.bg/article/Palmi-Ranchev-e-poet-i-razkazvach-na-noemvri-v-Stolichna-biblioteka/197899/6/0", "text": "След успешния експеримент за съчетаване на поетическото и преводаческо амплоа на Рада Панчовска в една вечер през миналия месец, през ноември отново ще станем свидетели на събитие от вида 2 в 1. Една от най-колоритните личности в съвременната българска литература, автор, който еднакво успешно се представя и като поет, и като белетрист (а също и като боксьор и треньор), ще гостува в Литературния клуб на Столична библиотека на 7.11.2019 г. (четвъртък) от 18:30 ч. Палми Ранчев ще бъде представен от журналиста, литературен критик и медиен анализатор Митко Новков, ще чете стихове и проза и ще отговаря на въпросите на своите читатели и почитатели. Заповядайте!    Палми Ранчев е роден в София на 9 февруари 1950 г. Юношески национален шампион по бокс през 1966 г. и трети при мъжете през 1969 г. Завършва ВИФ в родния си град, специалност бокс, тренира още таекуон-до и карате. На 31 години вече е заслужил треньор. Става треньор в „Олимпийски надежди“ и националните отбори за мъже и юноши. Треньор е и на националния отбор на Ирак преди операция „Пустинна буря“.    Над 40 негови възпитаници са медалисти от европейски и световни първенства за мъже и юноши. Сред тях са боксьорът Петър Стоименов, който взема бронзов медал на Световното първенство в Мюнхен, и европейският шампион по кикбокс за професионалисти Емил Тонев.    Палми Ранчев е бил също собственик на кафене и игрална зала, директор на вестник, сценарист, телевизионен водещ и безработен.    Пише поезия, разкази и романи. Член на Сдружението на български писатели.    Сред литературните му отличия са „Иван Николов“ (2009, номинация – за стихосбирката „Софийската берлинска стена“), „Дъбът на Пенчо“ (2011 – за стихосбирката „Софийската берлинска стена“), трето място в конкурса за наградата на УниКредит Банк Аустрия, първа награда на Портал Култура в категорията Проза (2019, за сборника с разкази „Тази вечер нищо не е случайно”).          Поезия  „Манхатън, почти събитие“ (стихотворения). 1993  „Хора и неща“ (стихотворения). София: Хоризонт, 1995  „Шапката на скитника“ (стихотворения). София: Свободно поетическо общество, 1996  „Парцаливо знаме“ (стихотворения). София: Факел, 1997  „Хотелска стая“ (стихотворения), 1998  „Среднощен човек: биографии“ (стихотворения), 2000  „Любовник на самотни улици и запустели къщи“ (стихотворения). София: Фама, 2004  „Такова синьо: видимо и скрито“ (стихотворения). Пловдив: Жанет 45, 2007  „Софийската берлинска стена или за героите и тяхната музика“ (стихотворения). София: Сиела, 2009  „В процепа на хоризонта“ (стихотворения). София: Ерго, 2011  „Отблизо всичко“ (стихотворения). София: Пергамент, 2016      Белетристика  „Трудно дишане“ (разкази). 1993  „Улични игри“ (новели). София: Хоризонт, 1994  „Неделен обяд“ (разкази). София: Факел, 1997  „Улици и авенюта“ (роман). София: Издателско ателие Аб, 1998  „Аматьори и професионалисти“ (роман). София: Фама, 2003  „Анонимни снайперисти“ (роман). София: Фама, 2006  „Малко късмет за по-късно“ (разкази). София: Фама, 2007  „Библейски графити“ (роман). София: Фама, 2009  „Посока Сакраменто“ (роман). София: Павлина Никифорова, 2010  „Аматьори, професионалисти и други участници“ (роман). София: Сиела, 2010  „Боксьори и случайни минувачи“ (разкази). Пловдив: Жанет 45, 2014  „Тази вечер нищо не е случайно“ (разкази). Пловдив: Жанет 45, 2018", "date": "2019.11.04", "title": "Палми Ранчев е поет и разказвач на ноември в Столична библиотека"}
{"url": "http://epicenter.bg/article/Grigor-Dimitrov-otnovo-e-v-Top-20--Nadal-ofitsialno-e--1/197884/8/0", "text": "Григор Димитров се изкачи със седем позиции в световната ранглиста и вече е 20-а ракета. Прогресът на българина се дължи на чудесното му представяне на Мастърса в Париж, където стигна до полуфиналите. Сърбинът Новак Джокович стана шампион във френската столица, но въпреки това губи лидерската си позиция, а на върха се настанява Рафаел Надал. Испанският левичар има 9 585 точки, а Джокович - 8 945. Десетката допълват Роджър Федерер, Данийл Медведев, Доминик Тийм, Стефанос Циципас, Александър Зверев, Матео Беретини, Роберто Баутиста Агут и Гаел Монфис. Карен Хачанов пада с девет места и е 17-и. Шаповалов, който стигна до финала в Париж, бележи скок с 13 позиции и е 15-и.   Надал за последно бе №1 в мъжкия тенис преди близо година, след което неизменно заемаше втората позиция.   Източник: Нова.тв", "date": "2019.11.04", "title": "Григор Димитров отново е в Топ 20, Надал официално е №1"}
{"url": "http://epicenter.bg/article/Shefat-na-McDonald-39-s-se-ottegli-zaradi-vrazka-sas-sluzhitelka/197871/10/99", "text": "Президентът и главен изпълнителен директор на веригата ресторанти за бързо хранене Макдоналдс (McDonald's) Стив Истърбрук се оттегли от поста заради връзка със служителка на американската компания, предадоха световните агенции, цитира Новини.бг   Романсът бил по взаимно съгласие.    Съветът на директорите на Макдоналдс обаче заяви, че 52-годишният Истърбрук е нарушил правилата на компанията и е показал лоша преценка.    \"Това беше грешка. Предвид ценностите на компанията, съм съгласен с мнението на Съвета на директорите, че за мен дойде време да продължа напред\", написа Истърбрук в електронно писмо до служителите на Макдоналдс.    Правилата на компанията забраняват на мениджърите да имат връзки с подчинени.    За нов президент и главен изпълнителен директор на Макдоналдс бе избран Крис Кемпчински.    51-годишният Кемпчински досега оглавяваше подразделението на компанията в САЩ, което има около 14 000 ресторанта за бързо хранене.    Американската корпорация е един от гигантите в бранша. Макдоналдс има общо над 38 000 заведения в повече от 100 държави по света.    Стив Истърбрук, британски бизнесмен, застана начело на американската компания през март 2015 г., припомня ДПА.    Франс прес отбелязва, че под неговото ръководство Макдоналдс е удвоила своята пазарна капитализация и всяка година е увеличавала чистата си печалба.    Истърбрук обаче не успя да обърне тенденцията на постепенен спад на продажбите. Подобно на други големи вериги за бързо хранене, Макдоналдс е изправена пред промяна на навиците на потребителите, които се стремят към по-здравословно хранене, отбелязва Франс прес.", "date": "2019.11.04", "title": "Шефът на McDonald's се оттегли заради връзка със служителка"}
{"url": "http://epicenter.bg/article/Triumf-na-Bili-Aylish-na-evropeyskite-muzikalni-nagradi-na-MTV/197873/10/100", "text": "Европейските   тази година се превърнаха в  , предаде АФП. Американката си тръгна от церемонията снощи в Севиля с две награди - за най-добър нов изпълнител и за най-добра песен (за „Bad Guy“). „Толкова много ви благодаря за тази награда за най-добра песен, обожавам ви“, не скри вълнението си Били Айлиш във видеопослание. През август 17-годишната американка стана първият роден през новия век изпълнител, оглавил класацията Bilbord Hot 100. Месец по-късно тя привлече вниманието, като призова милионите си фенове да се включат в протестите за климата по света. Другите големи  , който получи наградата за най-добър изпълнител, и , коронясана за най-добър американски изпълнител и за най-добър клип (за „Me“). За сметка на това  . Голямата фаворитка с най-много номинации, в седем категории, американската звезда остана без нито една награда. Изненадата на вечерта бе появата на . Преди церемонията футболната суперзвезда премина по червения килим заедно със своята спътница в живота, топ модела .", "date": "2019.11.04", "title": "Триумф на Били Айлиш на европейските музикални награди на MTV"}
{"url": "http://epicenter.bg/article/Prodadoha-za-400-bona-yake-na-Oliviya-Nyutan-Dzhon-ot--quot-Brilyantin-quot-/197882/10/100", "text": "Кожено яке и панталон от музикалния филм „Брилянтин“ с Джон Траволта и Оливия Нютън-Джон в главните роли бяха продадени на търг за 405 700 долара, съобщава \"Guardian\", цитира Канал 3.    С тези дрехи актрисата се появи по време финалната сцена на популярната музикална комедия от 1978 година. Първоначалната цена беше 260 хиляди долара.    Общо над 500 тоалета на Оливия Нютън-Джон, с които тя участва в различни роли, бяха пуснати в търга. \"Всички тези облекла ни бяха предоставени от самата актриса, която ги е пазила през всичките тези години\", казва Мартин Нолан, изпълнителен директор на аукционната къща.    Част от постъпленията от търга ще бъде предоставена на базирания в Австралия Център за изследване на раковите заболявания на Оливия Нютън-Джон.", "date": "2019.11.04", "title": "Продадоха за 400 бона яке на Оливия Нютън-Джон от \"Брилянтин\""}
{"url": "http://epicenter.bg/article/Di-Kaprio--Greta-Tunberg-e-liderat-na-nasheto-vreme/197889/10/99", "text": "Световноизвестният актьор Леонардо ди Каприо определи еко активистката Грета Тунберг като „лидера на нашето време“. Носителят на „Оскар“ и Тунберг се срещаха, за да обсъдят отдадеността си в борбата с климатичните промени.    Ди Каприо публикува две снимки от срещата им в своя личен „Инстаграм“ профил.    „Малко са моментите в човешката история, когато гласовете да дадени хора се чуват толкова ясно и променят – но Грета Тунберг се превърна в лидерът на нашето време“, написа актьорът, цитиран от БТВ.    Световноизвестният актьор Леонардо ди Каприо определи еко активистката Грета Тунберг като „лидера на нашето време“. Носителят на „Оскар“ и Тунберг се срещаха, за да обсъдят отдадеността си в борбата с климатичните промени.    Ди Каприо публикува две снимки от срещата им в своя личен „Инстаграм“ профил.    „Малко са моментите в човешката история, когато гласовете да дадени хора се чуват толкова ясно и променят – но Грета Тунберг се превърна в лидерът на нашето време“, напиша актьорът.    Световноизвестният актьор Леонардо ди Каприо определи еко активистката Грета Тунберг като „лидера на нашето време“. Носителят на „Оскар“ и Тунберг се срещаха, за да обсъдят отдадеността си в борбата с климатичните промени.    Ди Каприо публикува две снимки от срещата им в своя личен „Инстаграм“ профил.    „Малко са моментите в човешката история, когато гласовете да дадени хора се чуват толкова ясно и променят – но Грета Тунберг се превърна в лидерът на нашето време“, напиша актьорът.", "date": "2019.11.04", "title": "Ди Каприо: Грета Тунберг е лидерът на нашето време"}
{"url": "http://epicenter.bg/article/Alla-Pugachova--Shte-peya-do-80/197897/10/100", "text": "Певицата Алла Пугачова заяви, че възнамерява да продължи да пее, докато навърши 80 години. Тя направи това обещание на концерт в Минск.   “Всички знаете – Беларус е обичан от мен. Това чувство е в кръвта ми. Роднините ми са погребани тук, баща ми и дядо ми произхождат от тук. Чувствам го от все сърце”, каза 70-годишната актриса от сцената на концерта си в културно-спортния комплекс Минск-Арена.   По-рано Sputnik Belarus съобщи, че Пугачова е получила цветя и сладки от президента Александър Лукашенко, които обикновено се дават на чуждестранни лидери. Подаръци на певицата връчи администрацията на държавния глава Наталия Кочанова.   Източник: БГНЕС", "date": "2019.11.04", "title": "Алла Пугачова: Ще пея до 80"}
{"url": "http://epicenter.bg/article/Astrolog--Retrogradniyat-Merkuriy-v-Skorpion-shte-vliyae-zle-na-zemnite-zodii/197932/10/99", "text": "Ретроградният Меркурий в Скорпион ще влияе зле на земните зодии. Това съобщи астрологът Ива Иванова за ретроградния Меркурий, цитирана от Фокус.    По думите й периодът ще им създаде усещането, че нещата в живота им не са добре уредени. \"Земните зодии са: Телец, Дева и Козирог. Те ще бъдат най-засегнати в този период. За тях се отнася предупреждението да не правят никакви придобивки и да не подписват дългосрочни договори. За водните зодии, ако създават художествено творчество,периодът е много добър. В същото това време интуицията им ще работи малко по-забавено\". каза Иванова.    \"Най-малко отражение има върху въздушните: Близнаци, Везни и Водолей и огнените: Овен, Лъв и Стрелец“, отчете още астрологът.", "date": "2019.11.04", "title": "Астролог: Ретроградният Меркурий в Скорпион ще влияе зле на земните зодии"}
{"url": "http://epicenter.bg/article/BFS-vrashta-pari-na-fenovete-na-natsionalite/197933/8/0", "text": "Във връзка с дисциплинарната санкция на УЕФА, заради която българският национален отбор ще изиграе последната си европейска квалификация - срещу Чехия на 17 ноември - пред празни трибуни, Българският футболен съюз информира привържениците, закупили пакетни билети, за възможностите за компенсация:    Пакетният билет, включващ мачовете срещу Черна гора, Косово, Англия и Чехия, ще важи за приятелския двубой с Парагвай на 14 ноември, а притежателят му ще получи достъп до трибуните както следва: пропуските за сектор \"А\" ще важат за сектор \"А\", ВИП-пропуските ще важат за ВИП-ложата, а пропуските за сектори \"Б\", \"В\" и \"Г\" ще важат за сектор \"В\" на Националния стадион \"Васил Левски\";    Привържениците, които не желаят да се възползват от предложението, имат възможността да получат парична компенсация в размер една четвърт от стойността на закупения билет както следва: за сектор \"А\" - 20 лв., за сектор \"В\" - 15 лв., за сектори \"Б\" и \"Г\" - 6 лв., за ВИП-сектор - 50 лв. Изплащането на компенсациите ще бъде осъществявано между 5 и 14 ноември т.г., в работни дни, от 9:30 до 12:30 и от 13:30 до 16:30 ч. във Финансовия отдел на БФС - кв. Бояна, ул. \"Витошко лале\" 18, ет. 1.   При получаване на компенсация билетът ще бъде анулиран и няма да може да бъде използван от притежателя му. Призоваваме зрителите, които ще се възползват от тази алтернатива, да имат готовност да предоставят документ за самоличност, както и пакетен билет, независимо на хартиен или електронен носител.", "date": "2019.11.04", "title": "БФС връща пари на феновете на националите заради дисциплинарната санкция на УЕФА"}
{"url": "http://epicenter.bg/article/Sled-infarkta--Kasiyas-veche-trenira-s-kolegite-si/197940/8/0", "text": "Вратарят на „Порто” Икер Касияс се появи отново на тренировки с колегите си, след като в началото на май получи сърдечен удар. Днес футболистът е направил първа такава. Новината бе обявена лично от 38-годишния футболист в Twitter. \"В продължение на 6 месеца и 3 дни лежах в килера\", написа Касияс под снимката на футболните си обувки, предаде БНР. На 1 май вратарят претърпя сърдечен удар по време на тренировка и след това се подложи на лечение. Касияс заяви, че все още не е решил дали да продължи кариерата си. С испанския национален отбор той стана световен и двукратен европейски шампион. С Реал „Мадрид” вратарят печели шампионата пет пъти, два пъти Купата на Испания и три пъти в Шампионската лига. През сезон 2017/2018 Касияс стана шампион на Португалия с \"Порто\".", "date": "2019.11.04", "title": "След инфаркта: Касияс вече тренира с колегите си"}
{"url": "http://epicenter.bg/article/Aresti-vav-Vietnam-zaradi-tragediyata-s-kamiona-kovcheg-/197883/7/0", "text": "Виетнамските власти са арестували осем души във връзка с инцидента с камиона ковчег в Есекс, съобщи Виетнамската новинарска агенция за новини (ВНА), пише  .    \"Въз основа на това, което научаваме от заподозрените, ние ще започнем активно разследване за борба и изкореняване на тези мрежи, които прекарват хората нелегално във Великобритания\", заяви полицейски инспектор, цитиран от Спутник.    На 23 октомври в окръг Есекс на Обединеното кралство бе намерен хладилен камион с 39 мъртви тела.    Полицията заяви, че поне четири от 39-те мигранти са виетнамски граждани, докато други са пристигнали от Китай. След съобщението Виетнам арестува двама души във връзка с инцидента.    Междувременно 23-годишният Аймън Харисън от Северна Ирландия бе обвинен в многобройни случаи на убийство по време на разследването, докато други двама - 40-годишният Ронан Хюз и брат му Кристофър са издирвани по подозрение за убийство и трафик на хора.", "date": "2019.11.04", "title": "Арести във Виетнам заради трагедията с камиона ковчег "}
{"url": "http://epicenter.bg/article/Kuba-i-Venetsuela-shte-se-boryat-zaedno-sreshtu--quot-amerikanskiya-imperializam-quot--/197885/7/0", "text": "Лидерът на Кубинската комунистическа партия Раул Кастро заедно с президента Мигел Диас-Канел и с президента на Венецуела Николас Мадуро заявиха през уикенда, че наложените от САЩ санкции върху техните държави само ще засилят двустранните им отношения, предаде БНР.    Участвайки в конференция за солидарност в Хавана, тримата държавници обсъдиха различни начини за победа срещу онова, което те нарекоха \"империалистическа офанзива на САЩ\" против прогресивните и социалистически правителства.    Мадуро също така определи като \"глупави\" обвиненията на Организацията на американските държави, че Куба стои зад протестите в Чили и обвини \"старата диктатура на Пиночет и Международния валутен фонд\" за сътресенията в латиноамериканската държава.    \"Хората в Чили имат право да търсят алтернатива\", отбеляза той.  ", "date": "2019.11.04", "title": "Куба и Венецуела ще се борят заедно срещу \"американския империализъм\" "}
{"url": "http://epicenter.bg/article/Zakopchaha--quot-chovek-quot--na-ukrainskiya-prezident--opital-se-da-prodade-post-za---1-5-mln-/197890/7/0", "text": "Украинец е бил задържан, защото се е опитал да продаде висш държавен пост за 1,5 млн. щатски долара, съобщиха местни медии, цитира Новини.бг    Служители от специализирано подразделение на министерството на вътрешните работи са обявили за ареста на мъж, който се е представял за служител в администрацията на президента на източноевропейската страна Володимир Зеленски. \"При снощна операция е бил задържан жител на град Киев, който е поискал от свой клиент сума, равна на 1,5 милиона американски долара от мъж. Купувачът срещу парите е щял да получи директорско място в стратегическо предприятие, което е държавна собственост\", се е посочвало в съобщение на МВР, цитирано от газета.ру.    Мъжът, чиято самоличност не е била обявена, е измамил поне десет души със \"сделките\" си. Той освен като служител на в администрацията в държавния глава се е подвизавал и като работещ на висока позиция в парламента или правителството на Украйна.", "date": "2019.11.04", "title": "Закопчаха \"човек\" на украинския президент, опитал се да продаде пост за $ 1,5 млн."}
{"url": "http://epicenter.bg/article/Turtsiya-zaplashi-da-izprati-teroristite-ot--Islyamska-darzhava--v-rodnite-im-evropeyski-strani-/197893/7/0", "text": "Турция ще изпрати заловените терористи от „Ислямска държава“ обратно в родните им страни, заплаши министърът на вътрешните работи на страната Сюлейман Сойлу, цитиран от европейската редакция на Politico и Агенция \"Фокус\".    Министърът разкритикува европейските правителства за техния отказ да си приберат сънародниците, присъединили се към терористичната организация.    „Това е неприемливо за нас. Също така е безотговорно“, заяви той. „Ще изпратим заловените членове на „Даеш“ (ИД) в техните страни“.    Правителствата на страните-членки от ЕС не са единодушни дали да репатрират своите гора, заминали в Сирия, за да се бият в редиците на джихадистката групировка.    Франция последно се обяви за връщането им и изправянето им пред правосъдеито. Германия е избрала да остави своите граждани в ръцете на кюрдските бойци и репатрира само някои деца и жени.    Въпреки това много терористи са избягали от кюрдските лагери, откакто Турция започна военната операция в Северна Сирия, а някои са били заловени отново от турските сили.    В интервю за LBC в четвъртък, Доналд Тръмп каза, че САЩ са предложили да върнат бойци на „Ислямска държава“ обратно на техните правителства.    „Ние предложихме да върнем тези от Обединеното кралство на Обединеното кралство, но те не ги искат. Ние предложихме на Франция, предложихме на Германия...“    Президентът обаче заяви, че европейските държави са склонни да ги приемат. „Те дойдоха от вашата територия, а вие момчета ... не искате да ги върнете обратно“.  ", "date": "2019.11.04", "title": "Турция заплаши да изпрати терористите от „Ислямска държава“ в родните им европейски страни "}
{"url": "http://epicenter.bg/article/Mrachna-atmosfera-obgrashta-30-ata-godishnina-ot-padaneto-na-Berlinskata-stena-/197901/7/0", "text": "Усетили полъх, напомнящ за студената война, сред засилващи се националистически нагласи, Германия и Европа отбелязват тази седмица 30-ата годишнина от падането на Берлинската стена в тежка атмосфера, далеч от надеждите, които бе породило срутването на Желязната завеса.    В унисон с повелята на времето Германия е подготвила минимална политическа програма за честванията, чиято кулминация се очаква в събота, пише Франс прес.    Преди 10 години - за двайсетгодишнината от падането на Стената на 9 ноември 1989 г., лидери от цялата планета, включително от четирите съюзнически сили във Втората световна война, пристигнаха тук, за да повалят една стена-макет пред Бранденбургската врата в Берлин.    Целта бе да се покаже, че времената на зидовете и оградите окончателно са минали в историята.    В събота няма да има големи жестове - времената налагат сериозност. Още повече че политическият климат в Германия е поляризиран повече отвсякога заради изборните успехи на антимигрантската крайна десница, по-специално в бившата комунистическа Източна Германия. Те са нагледно свидетелство за политическата пропаст, разделяща и след 30 години двете части на страната.    Едноседмична поредица изложби и концерти започва от понеделник в Берлин, за да се отбележи събитието на самото място - арена на революцията от 1989 г., която помете режима.    Централна Европа    Канцлерът Ангела Меркел ще говори в събота сутринта в \"параклиса на помирението\", издигнат край някогашната Берлинска стена. Наред с ръководителите на Полша, Чехия, Словакия и Унгария тя ще изтъкне \"приноса на държавите от Централна Европа за мирната революция\" от 1989 г.    Надвечер ще я смени държавният глава Франк-Валтер Щайнмайер, който ще произнесе реч пред Бранденбургската врата; после ще има голям концерт.    \"Германското единство е подарък за Германия от Европа в края на едно столетие, когато германците са причинили непредставими страдания на този континент\", посочи шефът на германската дипломация Хайко Маас.    За събитието смята да пристигне и американският му колега Майк Помпейо. През 1989 г. той е служил като войник на междугерманската граница.    При все това \"повеят на промяната\", преобладавал преди 30 или дори преди 5-10 години, днес \"вече е недоловим\", обяснява заместник-кметът на Берлин по културата Клаус Ледерер.    Градът ще почете годишнината, но \"ние сме си мечтатели\", добавя служителят - политик от германската радикална левица, и споменава няколко имена: \"Тръмп, Болсонаро, Брекзит\".    Падането на Стената и на Желязната завеса, разделяли следвоенна Европа, вдъхна тогава надежди за епоха на разведряване и единство, за разоръжаване и повсеместно разпространение на либерално-демократичния модел. Но днес изглежда вятърът се е обърнал.    Нова студена война?    Границите се завърнаха. Европейският съюз обвинява страни, освободени преди 30 години от комунистическия похлупак - като Унгария и Полша, че днес поставят отново под въпрос правовата държава. Националистическата съблазън се прокрадва навсякъде в обществените нагласи.    А в геополитически план \"студената война се завръща\", но \"по-различна\" този път, предупреди миналата година генералният секретар на ООН Антониу Гутериш, тъй като \"механизмите и предпазните перила, ограничавали някога рисковете от ескалация, изглежда вече не съществуват\".    САЩ например се оттеглиха от договора за разоръжаване ДРСМО (предвиждащ ликвидиране на ракетите със среден и малък обсег, б. пр.), подписан по време на студената война, отваряйки път за нова оръжейна надпревара, насочена срещу Русия, забиваща жалони навсякъде, откъдето се изтеглят САЩ - примерно в Близкия изток, но най-вече в Китай.    Съответно американският Държавен департамент заяви по повод визитата на Помпейо, че ще се обсъжда \"нуждата от засилена намеса поради нарастващата заплаха от страна на Русия и Китай\".    Последният съветски президент Михаил Горбачов, все още популярен в Германия, защото подготви почвата за падането на Стената, съвсем не е оптимистично настроен 30 години по-късно.    \"Световната политика се носи по извънредно опасно надолнище\", предупреждава той в последната си книга под формата на политическо завещание. /", "date": "2019.11.04", "title": "Мрачна атмосфера обгръща 30-ата годишнина от падането на Берлинската стена "}
{"url": "http://epicenter.bg/article/Sadiya-blokira-zapoved-na-Tramp-za-imigrantite/197902/7/0", "text": "Федерален съдия в Портланд, Орегон, спря административно правило на президента Тръмп, което изисква имигрантите да докажат, че ще имат здравно осигуряване или ще могат да плащат за медицинска помощ, преди да получат визи, предаде БГНЕС.   Американският окръжен съдия Майкъл Саймън издаде временна заповед, с която спира влизането в сила на правилото. Засега не е ясно кога ще се гледа делото по същество.   Седем граждани на САЩ и организация с нестопанска цел подадоха федерален иск в сряда, твърдейки, че правилото ще блокира близо две трети от всички бъдещи легални имигранти. В молбата също се казва, че правилото значително ще намали или премахне броя на имигрантите, които влизат в САЩ със семейни визи.   „Много сме благодарни, че съдът призна необходимостта незабавно да блокира забраната“, заяви старшият съдебен изпълнител на Центъра за действие на правосъдието Естер Сунг, която се яви на съдебно заседание от името на ищците. „Забраната ще раздели семействата и ще намали две трети от имигрантите със зелени карти“.   Документът, подписан от Доналд Тръмп в началото на октомври, трябваше да бъде приложен за хора, които идват с имигрантски визи от чужбина. Той не засяга постоянните жители, търсещите убежище, бежанците или децата.   В заповедта се казва, че на имигрантите ще бъде забранено да влязат в САЩ, освен ако не бъдат покрити от здравно осигуряване в рамките на 30 дни след влизането им или имат достатъчно финансови средства, за да платят всички медицински разходи.   Това е последното усилие на администрацията на Тръмп да ограничи достъпа на имигрантите до обществени програми, докато се опитва да смени семейната имиграционна система с други, основана на заслуги.", "date": "2019.11.04", "title": "Съдия блокира заповед на Тръмп за имигрантите"}
{"url": "http://epicenter.bg/article/Turtsiya-zayavi--che-vtorata-pratka-S-400-ot-Rusiya-mozhe-da-bade-zabavena-/197903/7/0", "text": "Доставката на втората пратка руски системи С-400 в Турция може да бъде забавена след планирания график за 2020 г. заради преговорите за споделяне на технологии и съвместно производство. Това заяви днес ръководителят на Агенцията за отбранителна промишленост Исмаил Демир, предават Ройтерс и БНР.    Турция получи първата пратка системи С-400 през юли въпреки противопоставянето на САЩ и заплахите с американски санкции.    Вашингтон изключи Анкара от програмата за новите изтребители Ф-35, в която Турция е производител и купувач.    САЩ се надяват, че Турция все пак да се откаже от руските системи С-400. Но Анкара намеква, че може да купи и руски изтребители, щом не ѝ дават Ф-35.    В интервю за турската телевизия НТВ Исмаил Демир заяви още, че Русия е предложила да продаде на Турция Су-35 и Анкара прави оценка на тази оферта. Той каза, че решение ще бъде взето след всеобхватен анализ на офертата.", "date": "2019.11.04", "title": "Турция заяви, че втората пратка С-400 от Русия може да бъде забавена "}
{"url": "http://epicenter.bg/article/55-000-domakinstva-sa-bez-tok-vav-Frantsiya-zaradi-silna-burya-/197866/7/0", "text": "Десетки хиляди домове са без ток във Франция, след като бурята „Амели“ прекъсна електричеството на Атлантическия бряг и южните райони на страната, съобщиха АФП и БГНЕС.    55 000 домакинства са без ток най-вече в западния регион Нова Аквитания, съобщи електрическата компания. Редица служби бяха поставени в състояние на повишена готовност заради екстремното време.    На някои места вятърът е достигнал 163 км/ч.    Спешните служби са се отзовали на стотици сигнали в неделя, включително за паднали дървета и скъсани електрически кабели.    До момента няма данни за жертви, но 70-годишна жена се води за изчезнала при свлачище в Ница, съобщава АФП. В югозападната част на страната шестима души са получили леки наранявания, причинени главно от падащи клони.    140 000 домакинства са засегнати от проливните валежи и бурния вятър в югоизточната част на Франция. Железопътният оператор SNCF заяви, че няколко влака са отменени или забавени заради екстремното време, докато две магистрали са временно затворени.     ", "date": "2019.11.04", "title": "55 000 домакинства са без ток във Франция заради силна буря "}
{"url": "http://epicenter.bg/article/Glasuvat-vot-na-doverie-na-novoto-pravitelstvo-na-Rumaniya-/197869/7/0", "text": "Номинираният за премиер на Румъния, центристът Людовик Орбан ще бъде изправен пред вот на доверие в парламента този понеделник, само няколко дни преди президентските избори, насрочени за 10 и 24 ноември, предаде БГНЕС.    И все пак политическата несигурност, последвала краха на правителството на социалдемократите миналия месец, вероятно няма да приключи скоро. Следващата пролет румънците ще се изправят пред урните за местни избори, а в края на 2020 година ще избират нов парламент.    Ето какво трябва да знаете за дългия политически сезон в Румъния – и неговите последици за Европа.    Защо се гласува в парламента в понеделник?    Правителството на социалдемократите на Виорика Данчила падна миналия месец, след като загуби вот на недоверие в парламента. Партията преживя поредица от неуспехи тази година.    Бившият партиен лидер Ливиу Драгнея беше осъден на затвор за злоупотреба със служебно положение.    „Гласуването в понеделник е резултат от разцеплението на Социалдемократическата партия, чийто лидер беше осъден на затвор миналата пролет веднага след Европейските избори“, заяви експертът Адриан Морару, директор на Института за обществена политика в Букурещ.    Избирателите наказаха партията на изборите през май заради промените в съдебната система, които бяха възприети като подкопаване на върховенството на закона и предизвикаха масови улични протести. Тогава Европейският парламент отхвърли първия предложен от партията кандидат за еврокомисар заради конфликт на интереси. „Другите партии в парламента се възползваха от възможността и внесоха вот на недоверие“, каза Морару.    След падането на правителството, румънският президент Клаус Йоханис посочи Людовик Орбан за министър-председател, за да сформира правителство. Но Орбан, заедно със състава на кабинета си, сега трябва да оцелее в парламентарния вот на доверие, преди да встъпи в длъжност.    Кой е Орбан, номинираният за премиер?    56-годишният Орбан е бивш министър на транспорта. Според Еурактив, политикът е брат на първия еврокомисар на Румъния. Той не е свързан с унгарския премиер Виктор Орбан, въпреки че баща му е от унгарския етнос, пише новинарският уебсайт.    Орбан заяви, че основните цели на неговото правителство включват намаляване на правителствените структури, инвестиране в ключови инфраструктурни проекти и коригиране на икономически мерки, засегнали бизнес сектора. Той обясни, че ще бъде поставен акцент върху “осигуряването на реална независимост на правосъдната система”.    Има ли вероятност парламентът да не гласува доверие на правителството на Орбан?    Румънските депутати вероятно ще одобрят кабинета на Орбан, заяви Морару, въпреки че това не е много сигурно. Социалдемократите, които наскоро загубиха властта, може да се опитат да забавят вота този понеделник, смятат експерти.    Действително, бившият премиер Данчила се кандидатира за президент и нейният статут на държавен глава ще даде повече тежест на кампанията й, обясни Морару. Ето защо партията й може би желае да отложи гласуването до президентските избори.    Ако номинираното правителство не успее да спечели вота на доверие, насрочен в понеделник, президентът ще направи друго предложение до парламента, който след това ще насрочи нова дата за гласуване.    Конституционно, нищо не пречи на правителството да предложи отново същия министър-председател – така че Орбан може да успее при втория опит дори ако той загуби днес, което остава малко вероятно.    Ако депутатите не успеят да гласуват доверие на кандидата за премиер, тогава страната ще се насочи към предсрочни парламентарни избори. Но времето може да се окаже решаващ фактор, като се имат предвид всички останали избори през следващите месеци и предстоящия празничен сезон.    Депутатите ще имат право на пълните си пенсионни обезщетения само ако завършат мандата си, добави Морару, така че провеждането на предсрочни избори очевидно не е в техен интерес. Но ако Орбан спечели, той ще се бори за мнозинство, за да прокара каквато и да било правна инициатива поради разединената опозиция.    Ще повлияят ли президентските избори върху формирането на правителството?    Ако номинираният кабинет спечели вота на доверие в понеделник, той ще остане на мястото си независимо от изхода на президентските избори.    „Според румънската конституция президентът няма лост за управление на правителството“, заяви Морару като добави, че само парламентът може да освободи кабинета.    Кой се кандидатира за президент?    Социологическите проучвания показват, че действащият президент Йоханис е явен фаворит в предстоящите президентски избори. Той представлява Либералната партия, която е член на групата на консерваторите от Европейската народна партия в Европейския парламент.    Според проучване, проведено от IMAS за румънското радио FM миналата седмица, в момента Йоханис води с 45,7%. Социолозите предвиждат партията му да спечели и най-много места на парламентарните избори догодина.    Мирча Диакону, актьор, който се кандидатира като независим, е на второ място с 16,7% подкрепа. Според местните медии, той има подкрепата на PRO Romania и ALDE.    Бившият премиер-социалдемократическа Виорика Данчила се нарежда на трето място, според проучванията.", "date": "2019.11.04", "title": "Гласуват вот на доверие на новото правителство на Румъния "}
{"url": "http://epicenter.bg/article/4-po-Rihter-raztarsi-Germaniya-/197870/7/0", "text": "Земетресение със сила 4 по Рихтер разтърси Германия в 1.59 ч. в нощта срещу понеделник местно време. Трусът е бил на дълбочина едва 3 км. Епицентърът му е на 63 км южно от град Щутгарт и на 33 км от Тюбинген.    До момента няма данни за жертви и пострадали, съобщи Нова телевизия.    ", "date": "2019.11.04", "title": "4 по Рихтер разтърси Германия "}
{"url": "http://epicenter.bg/article/V-London-otkriha-izlozhba-sas-sakrovishta-na-Tutankamon/197872/7/0", "text": "Изложба със съкровища от гробницата на Тутанкамон, които са на последно световно турне, преди да се върнат завинаги в Египет, беше открита вчера в Лондон и ще продължи до трети май догодина, съобщи Ройтерс.   Изложбата \"Тутанкамон, съкровищата на Златния фараон\" е подредена в галерията \"Сачи\". Посетителите ще могат да разгледат повече от 150 експоната - златни украшения, кинжали, дървен церемониален щит, гравюри, скулптури, ритуални предмети от гробницата на владетеля на Древен Египет, който е управлявал в периода от 1332 до 1323 г. пр. Хр.    Лондон е третият град от общо 10-те, където се представя изложбата. Досега тя посети Париж и Лос Анджелис с голям успех. След завръщането в Египет, експонатите ще бъдат съхранявани в Големия египетски музей, който ще отвори врати догодина близо до пирамидите в Гиза, допълва БНР.", "date": "2019.11.04", "title": "В Лондон откриха изложба със съкровища на Тутанкамон"}
{"url": "http://epicenter.bg/article/Britantsite-mechtayat-za-patuvane-s-Orient-Ekspres-i-ekskurziya-v-Chernobil/197879/7/0", "text": "Британците имат списък с туристически цели, които желаят да осъществят, преди да стане невъзможно да пътуват. Сред водещите им желания са наблюдение на Северното сияние, пътешествие с Ориент Експрес, посещение на Чернобил, пише в. „Дейли стар“, цитиран от Dariknews. Публикацията се позовава на резултатите от проучване по поръчка на „Лотоленд“.    Допитването, обхванало 2000 души, показва също, че сред мечтаните туристически преживявания са разходка по продължение на Великата китайска стена, отдаване на почит към жертвите на Освиенцим, сафари в Африка, круиз из Карибите, посещение на „Дисниленд“, почивка на Малдивите, обиколка на гръцките острови. Сред поданиците на Нейно Величество не липсват и ентусиасти, желаещи да посетят вулкана Фуджи в Япония, Великденския остров, Айфеловата кула в Париж.    Желанието на любителите на животни е да плуват с костенурки на Хаваите, да къпят слонове в Тайланд, да посетят резервата за орангутани на остров Борнео, да видят кайрите на остров Лънди. Почитателите на екшъна и приключението имат желание да се гмуркат край Големия бариерен риф, да плуват с делфини в Орландо, да лагеруват в Скалистите планини.    Данните от проучването показват още, че макар почивките на плажа все още да се радват на популярност сред една пета от британците, приблизително същият процент от тях предпочитат да изследват нови градове.    Според повечето анкетирани идеалната продължителност на почивката е 11 дни. Въпреки желанието да изпробват нещо ново, внушителните 77% от британците се завръщат към любимите си ваканционни дестинации. Липсата на достатъчно средства най-често спира жителите на Острова да пътуват до по-екзотични места.", "date": "2019.11.04", "title": "Британците мечтаят за пътуване с Ориент Експрес и екскурзия в Чернобил"}
{"url": "http://epicenter.bg/article/Pozhar-gorya-v-Astronomicheskiya-tsentar-v-Ankara/197886/7/0", "text": "Голям пожар нанесе щети на Астрономическия център в Анкара, съобщава БГНЕС. пострадали при инцидента няма.   Върхът на кулата на центъра е напълно изгорял. Пожарът е овладян, но причината за него все още не е известна.   Астрономическият център отвори врати през 2007 г.", "date": "2019.11.04", "title": "Пожар горя в Астрономическия център в Анкара"}
{"url": "http://epicenter.bg/article/Yunker--Boris-Dzhonsan-izlaga-za-Brekzit-pri-referenduma-prez-2016-godina-/197905/7/0", "text": "Напускащият поста си председател на Европейската комисия Жан-Клод Юнкер заяви в понеделник, че Брекзит активистите, включително настоящият премиер на Обединеното кралство Борис Джонсън, са излъгали британското общество в навечерието на референдума през лятото на 2016 г относно по-нататъшното членство на Великобритания в Европейския съюз.    В интервю за немското издание \"Шпигел\" (Der Spiegel) Юнкер подчерта, че той вярва, че е направил \"голяма грешка\", като не се е включил в кампанията преди референдума и не е изразил мнението си по въпроса.    \"Толкова лъжи бяха казани, включително от настоящия премиер Борис Джонсън, че трябваше да има глас, който да им се противопостави\", обясни висшият официален европейски представител.    Жан-Клод Юнкер, който през декември ще бъде наследен от Урсула фон дер Лайен, отново изрази съжаление за това, че Великобритания е избрала да напусне единния блок.    Междувременно говорител на Борис Джонсън заяви в понеделник, че британското правителство няма да удължи т.нар. \"преходен период\" след Брекзит, който следва Споразумение за оттегляне. Според настоящото споразумение между Лондон и Брюксел \"предходният период\" след официалното излизане на Великобритания от ЕС ще продължи до края на 2020 година.    Говорителят също така посочи, че правителството трябва да продължи да се подготвя за всички възможности, включително че страната ще напусне ЕС на 31-ви януари догодина без споразумение за оттегляне.     ", "date": "2019.11.04", "title": "Юнкер: Борис Джонсън излъга за Брекзит при референдума през 2016 година "}
{"url": "http://epicenter.bg/article/Nameriha-ubiti-dvama-zhurnalisti-v-Indoneziya/197908/7/0", "text": "Двама индонезийски журналисти, посредничили в спор за земя между компания за палмово масло и местни жители, са открити мъртви с множество прободни рани в близост до плантация в Суматра, предаде БГНЕС.   Тялото на Мараден Сианипар е намерено в сряда в ров близо до палмова плантация в област Лабухан Бату, на осем часа път с кола от столицата на провинция Северна Суматра.   Ден по-късно полицията открива и Маратуя Сирегар в същия район. И двете тела са покрити с прободни рани. Разпитани са шестима души, но не е посочен заподозрян, казва шефът на местната полиция Агус Дароят.   Журналистите са работили за местен новинарски портал, преди да излязат на свободна практика през 2017 година. Напоследък стават известни и с активистките си прояви по въпросите, свързани със спорове за земя. Преди смъртта си Сирегар и Сианипар работили над кампания, за да убедят правителството да разреши на местните да работят на спорна земя.   Индонезийските журналистически асоциации осъдиха смъртта на колегите си и поискаха от властите задълбочено разследване. Много случаи на насилие срещу журналисти в Индонезия остават неразкрити, според Независимия алианс на журналистите, отчел поне две дузини случаи само тази година.   Индонезия се нарежда на 124-то място от 180 държави в Световния индекс за свобода на печата през 2019 г., публикуван от „Репортери без граници“.", "date": "2019.11.04", "title": "Намериха убити двама журналисти в Индонезия"}
{"url": "http://epicenter.bg/article/Matyu-Palmar--ES-tryabva-da-se-razshiri-v-Zapadnite-Balkani--imate-podkrepa-za--mini-Shengen-/197909/7/0", "text": "Специалният представител на САЩ за Западните Балкани Матю Палмър е на посещение в Белград, където се срещна с президента на Сърбия Александър Вучич. Двамата обсъдиха бъдещето на Сърбия, отношенията с Косово и перспективите на целия регион. В тази връзка американският дипломат подчерта, че спирането на процеса на разширяване на Европейския съюз към Западните Балкани е историческа грешка и че тя трябва да бъде коригирана, съобщава електронното издание на скопския вестник „Независен“, цитирано от Агенция \"Фокус\". „Америка иска Западните Балкани да имат европейска перспектива и ние ще работим, за да убедим всички в ЕС да променят позицията си\", увери Палмър, намеквайки за отлагането на преговорите за членство на Северна Македония и Албания. Палмър подкрепи идеята за „мини Шенген“ в региона, който икономически ще обедини допълнително държавите от Западните Балкани. Вучич припомни, че възгледите на САЩ и Сърбия за Косово са различни, но благодари на Палмър, че е изслушал мнението на официален Белград.  „Сърбия е готова на компромиси, но не е готова да унижава народа си. Благодарен съм за подкрепата на САЩ за инициативата за нови икономически връзки в Западните Балкани - свобода на движение на хора и капитали“, подчерта Вучич.", "date": "2019.11.04", "title": "Матю Палмър: ЕС трябва да се разшири в Западните Балкани, имате подкрепа за „мини Шенген“"}
{"url": "http://epicenter.bg/article/Gratskata-politsiya-nameri-nad-40-migranti-v-hladilen-kamion-/197914/7/0", "text": "Група от 41 мигранти са открити живи в хладилен камион в Северна Гърция, предава AFP, като се позовава на информация от местната полиция.   Уточнява се, че водачът на превозното средство е бил арестуван. Мигрантите, за които се предполага, че са родом от Афганистан, са в добро състояние. На седем от тях е оказана помощ в болница, поясниха от полицията.   Други подробности във връзка с инцидента не се съобщават.  ", "date": "2019.11.04", "title": "Гръцката полиция намери над 40 мигранти в хладилен камион "}
{"url": "http://epicenter.bg/article/Putin-nagradi-s-orden--quot-Druzhba-quot--obvineniya-v-shpionazh-Nikolay-Malinov-/197918/7/0", "text": " съобщава ТАСС. Наградата се връчва в Деня на народното единство за особени заслуги в укрепването на мира, дружбата, сътрудничеството и взаимното разбиране между народите.    Същата награда получиха и редица международни дейци от цял свят, предава официалната руска агенция.   Днес в Москва се е състояла официална церемония за връчване на отличие, което са дава за специални заслуги в укрепването на мира, дружбата, сътрудничеството и взаимното разбирателство между народите, предаде БТА. Повод е бил наскоро измисления руски празник 4 ноември - Ден на народното единство.   В тържественото си слово по случай празника    В Деня на народното единство   През през 1612 г. Минин и Пожарски оглавяват въстание, което слага край на десетилетни размирици в страната. Високото отличие за Николай Малинов идва в деня, в който главният прокурор Сотир Цацаров сигнализира инспектората на ВСС, че съдията от спецсъда Андон Миталов е пуснал председателя на Национално движение \"Русофили\" да пътува в чужбина от 1 до 5 ноември по предварителна програма с културни събития. И настоява за неговото наказание.   Според Цацаров това станало в разрез със закона, защото Малинов не е поискал първо разрешение от наблюдаващия прокурор, какъвто е законът, а направо от съда.    Николай Малинов е с парична гаранция от 50 000 лева и забрана да напуска страната. Председателят на Национално движение \"Русофили\" е обвинен за шпионаж, а генерал Леонид Решетников е със забрана за влизане в България за десет години, наложена от ДАНС.   На 9 септември Николай Малинов бе задържан и обвинен в участие в престъпна схема за изпиране на пари и финансиране на мероприятия, които засягат националната ни сигурност.    При разследването са събрани данни, че Малинов е участвал в схема за трансфер на финансови средства от лица, ръководители на чужди организации, които имат определени интереси в политическия живот на страната, обясни тогава главният прокурор Сотир Цацаров.    \"Тези интереси са свързани с различни области от българския обществен и политически живот, както и от дейността на българските държавни органи. По този начин се финансират разностранни мероприятия, които пряко засягат националната сигурност на РБ и представляват опити за целенасочено влияние и по отношение на нейната външна политика.  Събрани са доказателства за пряко участие на български гражданин, както в схемата за финансиране, така и в действия на българска територия, които обслужват посочените по-горе интереси чрез различни форми, включително и чрез предаване на информация, защитена от закона. Българският гражданин е Николай Малинов. Той е привлечен в качество на обвиняем за престъпление по чл. 105, ал. 1 от Българския наказателен кодекс. По отношение на господин Малинов прокуратурата взе мярка за неотклонение „парична гаранция в размер на 50 хиляди лева,“ обясни главният прокурор.    \"На Николай Малинов е наложена забрана да напуска територията на страната и към този момент той вече е освободен от следствения арест“, допълни тогава Цацаров.    „Чуждите организации, за които твърдим и сме събрали доказателства, че се е поставял в услуга са със седалище в Руската федерация. Организацията са две - „Общество двуглав орел“ и Руският институт за стратегически изследвания. По отношение на един руски гражданин, а именно Леонид Решетников е наложена забрана за влизане в пределите на Република България за срок от 10 години. Забраната е наложена от Държавна агенция „Национална сигурност“ по реда на Закона за чужденците в Република България“, добави тогава главният прокурор.  ", "date": "2019.11.04", "title": "Путин награди с орден \"Дружба\" обвинения в шпионаж в полза на Русия Николай Малинов "}
{"url": "http://epicenter.bg/article/Gorbachov--Naprezhenieto-mezhdu-Rusiya-i-Zapada-krie-kolosalna-opasnost/197921/7/0", "text": "Сегашната   крие  заради я, заяви пред Би Би Си бившият съветски лидер Михаил Горбачов. \"Докато съществуват оръжия за масово унищожаване, основно ядрените оръжия , каза Горбачов, който бе лидер на Съветския съюз от 1985 г. до края на съществуването му през 1991 г.  Това ще позволи нашето оцеляване - нашето и на планетата ни, категоричен бе бившият лидер. Според  сегашните отношения между   вече не са в етапа на Студената война, но въпреки това противопоставянето продължава.", "date": "2019.11.04", "title": "Горбачов: Напрежението между Русия и Запада крие колосална опасност"}
{"url": "http://epicenter.bg/article/-quot-Nyu-York-tayms-quot--Kak-oligarsite-v-Tsentralna-i-Iztochna-Evropa-iztochvat-fondovete-v-zemedelieto-/197922/7/0", "text": "Как олигарсите източват милиони от европейските фондове в земеделието, пише в свое разследване американският вестник The New York Times, цитиран от Агенция \"Фокус\".    Всяка година блокът от 28 държави изплаща 65 милиарда долара субсидии за земеделските стопанства, предназначени да подкрепят земеделските производители на целия континент и да съхранят селските общности. Но в Унгария и голяма част от Централна и Източна Европа по-голямата част отива у малцина, които са свързани и овластени. Премиерът на Чешката република събра десетки милиони долари субсидии само миналата година. Субсидиите са потънали в мафиотски сделки за земя в Словакия и България, пише още изданието.    Програмата на Европа за земеделието, система, която играе важна роля за формирането на Европейския съюз, сега се използва от същите антидемократични сили, които заплашват блока отвътре. Това е така, защото правителствата в Централна и Източна Европа, някои ръководени от популисти, имат голяма роля в разпределението на субсидиите, финансирани от данъкоплатците в цяла Европа, въпреки, че цялата система е обвита в тайнственост.    Разследване на „Ню Йорк Таймс“, проведено в девет европейски страни за голяма част от 2019 г., разкри, че системата за субсидии, която е умишлено непрозрачна, грубо подкопава екологичните цели на Европейския съюз и е изкривена от корупция и своеволия.    Европейският механизъм в Брюксел позволява тази груба корупция, тъй като действията срещу нея биха означавало промяна на модела, който помага да се държи крехкият съюз. Европейските лидери не са съгласни с много неща, но всички разчитат на щедри субсидии и широка дискретност при харченето им. Съпротивата срещу тази система за овладяване на злоупотребите в по-новите държави-членки би нарушило политическите и икономическите блага на целия континент.    Ето защо, със законопроекта за земеделските плащания, подготвян тази година, акцентът в Брюксел не е върху премахването на корупцията или затягането на контрола. Вместо това, законодателите се стремят да дадат на националните лидери повече правомощия как да харчат пари - заради възраженията на вътрешните одитори.    Изданието посочва конкретни примери на злоупотреби със земеделските фондове в Унгария и Чехия и връзката на земеделските олигарси с управляващите кръгове и най-вече с премиерите на двете страни.    В България субсидиите са се превърнали в благосъстояние за земеделския елит, пише вестникът. Българската академия на науките установи, че 75 процента от основния вид европейска селскостопанска субсидия в страната се оказва в ръцете на около 100 предприятия. Тази пролет властите извършиха разследвания в цялата страна, които разкриха корупционни връзки между държавни служители и земеделски бизнесмени. Един от най-големите производители на брашно в страната беше обвинен в измама във връзка със субсидиите и го очаква съдебен процес.    В Словакия изданието коментира за връзката между разследванията срещу олигарсите и убийството на разследващия журналист Ян Куцияк.  ", "date": "2019.11.04", "title": "\"Ню Йорк таймс\": Как олигарсите в Централна и Източна Европа източват фондовете в земеделието "}
{"url": "http://epicenter.bg/article/Aleksandar-Vuchich--Nyama-da-vlizame-v-konflikt-sas-SASht/197925/7/0", "text": "Ние няма да влизаме в конфликт със САЩ, това е казал сръбският президент Александър Вучич, предаде белградското радио Б92, цитира Новини.бг   Държавният глава днес е приел специалния посланик на Вашингтон за Западните Балкани Матю Палмър.   \"Нашата и Вашата страни имат различни възгледи и походи по отношение на Косово (САЩ са били сред първите държави, признали независимостта на бившата сръбска провинция). Аз обаче съм благодарен за пристигането Ви в Белград и възможността да обсъдим искрено всички интересуващи ни въпроси. Искам да благодаря и на Вас лично, и на САЩ за подкрепата, която ни оказвате за пълноправното ни членство в Европейския съюз\", е казал още домакинът.    Гостът от своя страна е посочил, че Америка уважава избора на Република Сърбия за нейната ориентация към ЕС и правото на балканската държава да не влиза в НАТО. Дипломатът от САЩ се е спрял и върху разширяването на политическото и икономическото обединение в Европа. \"Това, което направи Брюксел по отношение на Северна Македония и Албания е грешка\", е посочил още Палмър. С тези думи дипломатът е коментирал отказа на френския президент Еманюел Макрон да не позволи на ЕС да определи дата за начало на преговори за присъединяване към ЕС на Скопие и Тирана.    Цитираната медия допълни, че Палмър е говорил през цялото време на сръбски.", "date": "2019.11.04", "title": "Александър Вучич: Няма да влизаме в конфликт със САЩ"}
{"url": "http://epicenter.bg/article/Golyama-voenna-kolona-na-SASht-se-dvizhi-ot-Severoiztochna-Siriya-kam-granitsata-s-Irak-/197927/7/0", "text": "Колона, състояща се от десетки единици американска военна техника, включително тежки камиони, се движи от Североизточна Сирия по посока към границата на Ирак, съобщава агенция SANA, цитирана от ТАСС и \"Фокус\".    В състава на колоната влизат също армейски SUV и военно-строителна техника, които се транспортират на специални платформи. Според сведенията тя се е насочила към контролно-пропускателния пункт Ел Уалид, разположен в северната част на сирийско-иракската граница.    На 13 октомври министърът на отбраната на САЩ Марк Еспер заяви, че американците започват изтеглянето на около 1000 военнослужещи от Северна Сирия поради турската офанзива.    На 16 октомври ръководените от САЩ сили на международната коалиция премахват напълно военната си база, разположена в района на Кобани (Айн ал-Араб), на 150 км от Алепо в северната част на Арабската република, а също така напускат градовете Ракка и Табка на североизток.    На 21 октомври Ройтерс съобщи, че група американски войски са преминали сирийската граница и са се насочили към иракската провинция Дохук, част от Иракски Кюрдистан.    В Багдад подчертаха, че става въпрос за транзит.    На 27 октомври американският президент Доналд Тръмп потвърди, че военните ще се върнат от Ирак в родината си.  ", "date": "2019.11.04", "title": "Голяма военна колона на САЩ се движи от Североизточна Сирия към границата с Ирак (ВИДЕО)"}
{"url": "http://epicenter.bg/article/Rusiya-ne-vaznameryava-da-se-otkazva-ot-tranzita-na-gaz-prez-Ukrayna-/197930/7/97", "text": "Русия не възнамерява да се отказва от транзита на газ през Украйна, увери в телевизионно интервю говорителят на Кремъл Дмитрий Песков, цитиран от БНР.    Изявлението му беше по повод на състоялите се миналата седмица в Брюксел газови преговори между Русия, Украйна и Европейската комисия.    Псков направи изявлението си в ефира на седмичното обзорно предаване „Москва, Кремъл, Путин“ по руската държавна телевизия „Русия 24“.    „Трябва ли да се транзитира през Украйна? Разбира се, че трябва. Очевидно е, че трябва. Това е необходимо преди всичко на самата Украйна, защото ако няма транзит, газотранспортната система на Украйна просто ще се разпадне,“ обясни той.    Дмитрий Песков припомни позицията на президента Владимир Путин, че за решаването на проблема с транзита през Украйна е необходимо първо да бъде прекратен търговският спор между компаниите „Газпром“ и „Нафтогаз Украйна“ в арбитражния съд в Стокхолм.    Говорителят на Кремъл определи като много важно, но не жизнено важно дълго чаканото решение на Дания да позволи през териториалните ѝ води да преминат тръбите на газопровода „Северен поток 2“.    „Проектът щеше да се състои и без това. Този проект не е някаква енергийна примка на шията на Европа. Това е изгоден за всички европейски страни търговски проект, който всъщност може да допринесе за енергийната сигурност и за диверсификацията на надеждните доставки на газ в Европа“, каза Песков.  ", "date": "2019.11.04", "title": "Русия не възнамерява да се отказва от транзита на газ през Украйна "}
{"url": "http://epicenter.bg/article/Novoto-pravitelstvo-na-Rumaniya-poluchi-vot-na-doverie-/197939/7/51", "text": "Новото правителство на румънските либерали начело с Людовик Орбан получи вот на доверие, което сложи край на месеци на политическа несигурност и проправи пътя на новия премиер да назначи еврокомисар, предават AFP и Агенция \"Фокус\".    Общо 240 депутати от 465-членния парламент гласуваха за правителство на малцинството, водено от Людовик Орбан, лидер на Националната либерална партия (НЛП).    \"Нашата цел е да възстановим доверието в Румъния на нашите евроатлантически партньори\", каза Орбан пред депутатите от своята партия и други четири малки партии, чиято подкрепа той си осигури преди гласуването.    56-годишният Орбан - бивш транспортен министър, се очаква да назначи нов еврокомисар, след като предишните кандидати от ПСД бяха отхвърлени.    Председателят на Европейската комисия Урсула фон дер Лайен, която иска новият й екип да бъде готов и да заработи до 1 декември, призова Румъния да предложи нов еврокомисар \"незабавно\".  ", "date": "2019.11.04", "title": "Новото правителство на Румъния получи вот на доверие "}
{"url": "http://epicenter.bg/article/I-Makron-predizvika-golyama-uydurma-s-balgarskite-kanali--bandi-/197863/11/0", "text": "На 31 октомври на корицата на френското седмично списание „Вальор актюел“ се появи снимката на президента Макрон с анонс за интервю, публикувано в изданието.  За цялата европейска преса само това е достатъчно, за да тиражира новина в скандален контекст още същия ден. Причината е, че “Valeurs Actuelles“ е крайнодясно издание, а президентът е водач на либерална партия с влиятелна проекция върху Европейския парламент. „Обнови Европа“ е паневропейската фракция, която е трета сила в ЕП.  Всички коментари в европейската преса слагат акцент именно върху флирта на Макрон с крайнодясното, като припомнят, че през 2022 година Макрон ще се изправи на президентските избори срещу Марин Льо Пен, заявила вече готовността си за поредно участие.     От 15 години във Франция религиозните символи са забранени в държавните училища. Конкретният повод е новоразгоряла се дискусия заради това, че майка е носила ислямска забрадка по време на ученически излет. Тоест, хем е в рамките на училищните занимания, хем не е съвсем в училище. С две думи, дебатът е изцяло френски.   Това стана обект на разгорещен спор у нас два-три дни след интервюто. А то, както и отзвукът от него, междувременно бяха обиколили цялата европейска преса.  Реакциите от българска страна – на вицепремиера Красимир Каракачанов, на външния министър и вицепремиер Екатерина Захариева, също са отразени в немската преса, като се припомня казаното от Макрон без да се прави поправка на превода. Тоест, и в първоначалните публикации, и в отзвука от скандала в България, се говори за „украински и български (подчертаваме) банди“.  Според превода от френския оригинал ставало дума за „каналджии“, „канали“, „мрежи“.  Банди, канали или мрежи, но изказването на Макрон предизвика голяма уйдурма (както в други случаи казва премиерът) и то в навечерието на местните избори в България. Самият Борисов разпространи в социалната мрежа, че  Ето какво гласи и целият пасаж от интервюто на Макрон. Той заявява, че предпочита    Накратко:  . Някои от тях са френски граждани, плащат данъци, децата им учат във френски училища и са прекрасно интегрирани. Такива образцови наши сънародници има и в Германия, Испания, Великобритания.  Но, извинявайте, ако българи организират нелегални канали  това е par exellance престъпление и почтените български граждани, които не са трафиканти, едва ли се чувстват крайно обидени. Българските политически реакции, чак на 2 ноември, също оставят предизборен привкус.   От години говорим за проблема с трафика на хора. Но ако през 2000 г. говорехме, че България е транзитна страна за трафика на хора, от 2007-2008 вече става дума за това, че страната ни е източник на търговията с хора. Това са знае от властите в Европа и вероятно затова не искат да ни приемат в Шенген“, коментира за „Епицентър“ експертът по национална сигурност проф. Николай Радулов.   допълни той. И още: „За българската организирана престъпност ще се чува все повече, колкото и нашите политици да се опитват да твърдят, че няма такава“.  Каналите, твърди проф. Радулов, се използват и за момичета, които са принуждавани да проституират в Европа, нищо че имат законното право да пътуват и пребивават там.   Разклатеното европейско лидерство на Ангела Меркел (не на последно място заради здравословни проблеми) подхрани амбициите на Макрон да окупира освободеното пространство.   „Историческа грешка“ бе наречено решението на Франция да стопира Северна Македония и Албания за европреговорите.   коментира през октомври общественият канал ARD.  Последиците за България от ветото на Макрон са реален риск от засилване на антибългарската реторика в Северна Македония. Но, забележете, не защото ние ги спряхме, а защото Скопие ще скочи на слаба България, а не на силна Франция. По-лесно е, някак.     Бойко Борисов и Борис Джонсън се снимаха заедно в кулоарите на Европейския съвет, но скандалът по повод расистките изстъпление на фенове, проникнали на стадиона без да предизвикат смущение в МВР, бе гигантски. „Гардиън“: „Жалко поведение в една жалка нощ на жалък стадион“. Безпрецедентно реагира и премиерът Джонсън, като употреби думите „расизъм“ и „жалък“.  Сънародниците ни на Острова бяха разглеждани след онази „жалка нощ“ с укор, любопитство, негативизъм. Да, и там има рафинирана ксенофобия спрямо източноевропейците, и англичаните гонят вътрешнополитически цели с подобни публикации.   Че се отлепяме от последното място по продължителност на живота? Че категорично не приемаме да горим европейския боклук, за да тровим следващото поколение? Че стандартът ни на живот доближава европейския?   Предполага се - заради намалелия брой български кораби и безпрецедентния случай на пиратство с кораба „Бадр“. Тогава протестни ноти нямаше.   Какво да кажем за публикации в Германия, които се фокусират върху потоците от нашенци, които източват социалните системи и внасят престъпност, шум, мръсотия, ниска култура.  Европа започва да се разделя, европейските лидери да играят солови партии, а България се е засилила към периферията на европейския свят. 30 години след падането на Желязната завеса между „стара“ и „нова“ Европа започва да се издига невидима разделителна линия, а разширяването на Европейския съюз вече е на стенд бай.  В новата европейска реалност България има лош образ. Като прибавим новите геополитически амбиции, колониални намигвания, предизборни маневри и разбъркването на европейските баланси става ясно само едно:  Далеч не всички българи са расисти или трафиканти. Точно обратното. Но една слаба България е лесната плячка в игрите на геополитика. Само с протестни ноти няма да обърнем тренда.   ", "date": "2019.11.04", "title": "И Макрон предизвика голяма уйдурма с българските канали (банди)"}
{"url": "http://epicenter.bg/article/Godina-predi-izborite-prez-2020-Amerika-e-razdelena-i-yadosana/197894/11/33", "text": "Америка в неделя стартира едногодишното отброяване до деня на изборите 2020 г., като президентът Доналд Тръмп заложи на “гневен” републикански скок, който може да му осигури втори мандат.   Изграждането на политически сблъсък – драматично подхранван от разследването на Камарата на представителите срещу Тръмп – изглежда на практика гарантира поредната година на остро разделение в една държава, изморена от такава драма.   Анкетите сочат, че страната не може да бъде по-разделена. Най-новата прогноза на политолозите на Университета във Вирджиния сочи за изравнени позиции преди вота през 2020 година, като всяка партия води в щатите общо 248 гласа на избирателните кол, 22 по-малко от 270-те, необходими за избора.   Разделението е отразено в Камарата, където гласуването в четвъртък за формализиране на разследването за импийчмънт премина почти изцяло по партийни линии – по-партизански от всяко от трите предишни гласувания за импийчмънт в историята на САЩ.   Доколкото това разследване продължава, Тръмп се нахвърля с все по-гневни, лични и груби изрази, като се стреми да навреди на политическите си врагове, същевременно стимулирайки ярос9тно лоялна база.   В реч в петък в Тупело, Мисисипи, той нарече демократичните лидери „психически насилници“, заклейми разследването на импийчмънта като „измислица“ и заяви, че бившият вицепрезидент Джо Байдън, някога водещ сред кандидатите на Демократическата партия, , става „по-муден и по-муден“.   Тръмп отново пусна в Туитър предупреждение от евангелски пастор, че импийчментът му може да “предизвика гражданска война в тази нация”.   На фона на целия гняв, най-добрите кандидати от демократите се бориха за присъствие в светлината на прожекторите, докато сред някои от партията нараства тревожността, че вече трябва да се появи ясен и силен опонент със съвременен призив към избирателите.   Фокусирането на Тръмп върху Байдън – и твърденията, за които няма доказателства, че той и синът му по някакъв начин са били опетнени от корупция в Украйна – затрудняват бившия вицепрезидент.   Позицията му на водещ сред демократите се плъзна надолу до чутвърта позиция сред гласоподавателите в Айова, сочи проучване на „Ню Йорк таймс“/ССиена Колидж, публикувано в петък.   Това проучване постави сенатора Елизабет Уорън начело с 22%, следвана от сенатора Бърни Сандърс с 19 процента, издигайки Пийт Бутиджидж, кмет на Саут Бенд, Индиана, на 18 процента, една точка пред далеч по-добре познатия Байдън.   Но много демократи се опасяват, че Уорън и Сандърс са твърде либерални, за да спечелят в национален вот и че Бутиджидж – който се бори да разшири влиянието си си извън ядрото на белите, либерални избиратели – може да не бъде избираем.   Това означава и по-малко внимание върху основните въпроси на демократите, включително здравеопазването, контрола на оръжията и имиграционната реформа.   „Считам, че в краткосрочен план импийчмънтът ще доминира във Вашингтон и информирането за политически новини“ и „ще навреди на кандидатите, които се опитват да отидат на по-високо ниво“, заяви Крис Артертън, професор по политически науки в Университета Джордж Вашингтон.   Разследването за импийчмънт в в контролираната от демократите Камара на представителите се съсредоточава върху Тръмп, свързал военната помощ за Украйна с искането Киев да разследва Байдънови в опит да получи политически вредяща на конкурента му информация. Комисиите на Камарата на представителите прослушаха река от свидетели, изразяващи безпокойство от начина, по който Тръмп е действал по отношение на Украйна.   Но във войнствената си изява в Мисисипи Тръмп настоя, че разговорите за импийчмънт подхранват увеличаване подкрепата за републиканците, която ще го тласне към преизбиране през следващата година. “Казвам ви, републиканците са наистина силни”, каза той, като подчерта появата на “ядосано мнозинство”.   Проучванията на общественото мнение показват все по-голяма подкрепа сред демократите и някои независими за импийчмънт, но наскоро проучване показва, че Тръмп има рейтинг на одобрение от 42,8%. Байдън, явен фаворит при демократите, когато обяви кандидатурата си, междувременно тръгна надолу – както се вижда от последните му трудности при набирането на средства.   Засега анализаторите продължават да прогнозират, че дори Тръмп да загуби вота за импийчмънт в Камарата, сенатът, доминиран от републиканците, ще го пощади.   Артертън заяви, че вярва, че демократите от Камарата, водени от председателя Нанси Пелоси, са решени да се справят с импийчмента бързо, за да могат демократичните кандидати да се съсредоточат върху изборите.   “До февруари, когато президентската кампания наистина стартира … Вярвам, че кампания 2020 ще доминира новините”, каза той. Междувременно кандидатите като сенаторът Ейми Клобучар и Бутиджидж „няма да получат отразяване в новините, каквото иначе биха могли да получат“.   Източник: БГНЕС", "date": "2019.11.04", "title": "Година преди изборите през 2020 Америка е разделена и ядосана"}
{"url": "http://epicenter.bg/article/Georgi-Markov--Fenomenat-Sofiya/197881/11/33", "text": "В . в навечерието на изборите бяха поместени ин­тересни статии на проф. Димитър Иванов и известната журналистка Таня Джоева. Съответно \"Феноменът Манолова\" и \"Гледай Будапеща, мисли за София\". След гласа народен и Божи тази неделя се оказа, че не Манолова, а София е феномен и че нашата столица не последва Будапеща (там ли­берали, соросоиди, социалисти и зелени победиха с единна кандидатура).   Няма друга столица в рамките на ЕС, която 30 години да не е до­пускала левицата на кметския престол. В Европа тече бавна раздяла с неолибералния модел в национален мащаб (показателни са и последните вотове на 28 октомври в Германия и Италия). В Тюрингия „Алтернатива за Германия” победи партията на Меркел с 23% на 22% и размаза социалдемократите, а в Убрия Салвини разгроми социалистите и \"Пет звезди\", които бяха в коалиция с 57% на 37%. (Така падна червената крепост Болоня). Не така обаче е със столиците. Съвсем наскоро партията \"Пра­во и справедливост\" на Качински спечели абсолютно мнозинство в полския сейм, но месеци преди това загуби с цели 54% Варшава. В Унгария през май Орбан даде най-добрия резултат на евровота 52,3%, но з агуби Будапеща, въпреки че цяла Унгария е в оранжево - цвета на ФИДЕС.   В Чехия Бабиш е перманентен победител в национален мащаб, но в Пра­га управлява представител на \"Пиратската партия\". Какво да кажем за убедителната победа на Курц в Австрия, но тежката му загуба във Виена.   В европейските столици са съсредоточени огромен брой мигранти, цялата неолиберална общност, джеднъди, гейове, клошари и пр. Трудно е да  си представим пакистанци, афганистанци, сирийци, иракчани и прочее, да станат консерватори или християндемократи. \"Лондонистан на Хан\", нарече Лондон американския президент Тръмп, имайки предвид, че кмет  на града е пакистанец.   В рамките на ЕС само три столици се управляват от кметове на ЕНП - тази година Костас Бакоянис в Атина, Хосе Луис Агмейде в Ма­дрид след коалиция на Народната партия с франкистите от Вокс и нашата Фандъкова. Оказва се, че в Европа най-дясната столица е София, а Фандъкова e  гордостта и доайенът кмет на ЕНП.   Има доста символика, че БСП претърпя поредното столично поражение именно на 3 ноември. На тази дата преди 30 години – 1989 г. бе първото публично скандиране \"Демокрация\" пред прозорците на Народното събрание, когато няколко хиляди софиянци подкрепиха шествието на \"Екогласност\", между които и моя милост със студентката ми от Пловдив Нели Чардакова.   България след промените не е имало типична дясна партия като тези на Качински в Полша, Орбан в Унгария, Янша в Словения и пр. В София обаче има много десни избиратели, за които дясно е това, което бие БСП. Навремето СДС, а в днешно време ГЕРБ.   На практика софиянци започнаха промяната. На 14 декември 1989 г. без интернет и мобифони, без дори подканване от ръководството на СДС, което бе едва на една седмица, десетки хиляди обградихме парламента, за да свалим Чл.1 от Живковата Конституция. На другата вечер за малко не влязохме в БНТ, но я принудихме да излъчи митинга от предния ден. На 2 март 1990 г. по време на студентското шествие на моя приятел Емил Кощлуков имаше гора от сини знамена по всички прозорци на бул.\"Витоша\". Тогава от моя прозорец извадих първия плакат СДС.   Имаше само един червен блок на ъгъла с \"Патриарха\" до кино \"Витоша\". На първото Великденско бдение на открито на Христофор Събев камерите запечатаха в 00.00 часа 500 000 софиянци. Днес София е демографски  променена. Измря, Бог да ги прости, цяла генерация буржоазни потомци  на Стефан Савов, с който до последно имахме връзка. И все  пак има две-три генерации, които си спомняме социалистическа София през 1990 г. в късната есен. Режим на ток, няма лекарства, няма храна, няма  бензин. Ниш ни изглеждаше Запад.   Разбира се, победата на ГЕРБ дойде и поради силните мажоритарни качества на Фандъкова. Приятна жена, със стойка на софийски градоначалник. Смирена и възпитана. Не е нападнала нито една партия от тези 16, с които работи в Столична община, каму ли някого лично. Не е изтърсила нито една щуротия, която да даде повод за коментари, никога не е ломотила де­нонощно до втръсване. И, разбира се, зад нея стои направеното, а зад БСП - не направеното. Момчетата, които искат да \"Спасим София\", не знаят, защото не бяха родени, че СДС и ГЕРБ я спасиха. Беше най-неугледният град в бившия социалистически лагер, заедно с Тирана. Времето не стигна нашите другари да направят и бункери.   За финал справедливостта налага да сваля шапка на пловдивчани, които също 30 години не допуснаха ляво управление.   С този местен вот Борисов си подсигури до голяма степен победата на парламентарните избори след 15-16 месеца. В София листата на ГЕРБ бие БСП с 15%, в Пловдив - 20%, във Варна - 20%, в Бургас - 40%. Ето ти половината мандати на парламента. Остава да си извлече поуките, защото ГЕРБ стана прекалено центристка партия с прекалено либерално говорене, в момент, в който либерал стана мръсна дума за повечето „европейци“ (справка Макрон, който в прав текст го каза на Алианса на европейските либерали и демократи и те махнаха думата \"либерал\" от наименованието на формацията. Дори в европарламента, който е доста шарен, няма фракция с подобна дума).   Защото София още от първите дни на промяната бе по-дясна от Будапе­ща. В унгарската столица още на първите демократични избори в парламен­та влезе либералната партия Съюз на свободните демократи, подкрепяна от Америка. Тя нямаше сили да победи на парламентарни избори, но 20 години (от 1990 до 2010 г.) издигаше свой представител за кмет Габор Демски и той печелеше, защото го подкрепяха и социалистите, не издигайки свой кандидат.   Орбан ги би два пъти след 2010 г., когато те се разцепиха и заиграха самостоятелно. Сега отново се обединиха плюс новата партия на Сорос \"Моментум\". В Будапеща има цял огромен район под №13, който никога не би подкрепил Орбан, заради неговата патриотична и християнска реторика. За тях той е антисемит и националист. В София така компактна с традиции либерална избирателна маса няма. Но и тук вече започна да се формира около \"Да България\", която не е никаква градска десница, а глашатай на брюкселското неолиберално говорене в стил Тимерманс и Юнкер. Те са за Истанбулската конвеция, гей браковете, Пакта на ООН за миграция, джендър идеологията. Те не само че на са десни, а са бясно антидесни, за което им помагат Свободна Европа, БТВ и платените отвън НПО-та, които са всъщност тяхното ядро. Тази софийска формация никога не може да спечели победа в София, но може да пречи на Борисов и това вече е факт. Защо Борисов ги толерира за мен е загадка, а не ми е работа и да се бъркам в политическите анализи на ГЕРБ. Истината е, че ГЕРБ започна да има проблеми в София и ако ме попитат като баш софиянец от Великото народно събрание доста ясно ще им го обясня.   Накрая няколко думи защо Манолова не стана феномен. Защото въпреки доброто си представяне като Омбудсман, за което винаги съм я поздравявал публично и лично, тя не може да се представи докрай като надпартийна. Номерът, че е независима бе селски. Манолова е ярък пример за червено острие. Всъщност в юбилейната година на демокрацията може да вземе награда по-червено сърце като се почне от Костинбродската афера, мине се през Пеевски и се стигне до Орешарски. Кампанията ѝ бе дразнеща, защото е претенциозно наскоро излюпената кюстендилска софиянка да \"отвоюва\" София.    Ако изходим от изборите за кмет през 2015 г., когато кандидатът на БСП взе едва 8%, представянето й бе силно и обективността налага да се признае. В национален план БСП се предвижи малко напред като костенурка. С това темпо може да доближи Бойко Борисов едва през 2029 г., когато, да е жив и здрав, премиерът ще чукне 70.  ", "date": "2019.11.04", "title": "Георги Марков: Феноменът \"София\""}
{"url": "http://epicenter.bg/article/GERB-mozhe-da-bade-pobeden-ne-ot-partiya--a-ot-partiyna-mrezha-s-tochniya-chovek-v-tsentara/197911/11/0", "text": "След предишните местни избори през 2015 г., когато ГЕРБ взе почти всички общини, премиерът Бойко Борисов каза – няма кой да ни победи, само сами можем да се победим.  Изборите вчера показаха, че в думите му има доста истина. Поне в Русе и Благоевград управляващата партия загуби заради погрешна кадрова преценка.    Сериозна бе заплахата и ГЕРБ да загуби София.  Изборите в столицата на една държава и големите й градове винаги казват нещо за политическото й бъдеще. Ердоган загуби Истанбул и заваляха въпроси идва ли политическият му край. Същото стана с Орбан в Будапеща. А в Гърция след като загуби местните избори, премиерът Ципрас отиде на предсрочни парламентарни. И вече не е премиер.    Резултатът в София също показва, че има промяна, макар и не така видима като при нашите съседи.  Гласуването в столицата извади на показ нещо, което социолозите отдавна наблюдават - налице е „подземно боботене“ в народните недра. Засега то се изрази в отлив от ГЕРБ. Но алтернатива не се показа - нито като политически субект, нито като лице.    Върна се нормалността, не беше нормално навсякъде да сме ние, категоричен бе Бойко Борисов.    БСП расте, а в София имаме два пъти повече съветници, изтъква лидерът на социалистите Корнелия Нинова.    Ако Манолова не беше на балотаж, Фандъкова нямаше да спечели изборите, е следизборният анализ на ген. Атанас Атанасов, съпредседател на „Демократична България“.    Можеше ли да има пробив в хегемонията на ГЕРБ в столицата?    За да победи някой ГЕРБ на изборите, първо трябва да стигне до балотажа.    И точно тук е заровено кучето – докато традиционната десница и БСП се гледат като кучето и котката, ГЕРБ ще управлява столицата с 30% от гласовете. Точно толкова – 32,68% има управляващата партия в Столичния общински съвет.    БСП показа, че може да излъчи кандидат за кмет на столицата, който да събира симпатии от всички страни. Социалистите не издигнаха тяснопартиен кандидат, заложиха на граждански, макар и излязъл от техните редици – Мая Манолова, в стремежа си да победят в столицата. Пред Манолова от самото начало на кампанията стоеше почти невъзможната задача да спечели гласовете на десните, но без да загуби гласовете на левите. И тя я реши доста добре. Но не достатъчно добре, за да победи – така стоят нещата в случая, когато крепостта бе щурмувана от ляво.    Как биха изглеждали, ако щурмът бе от дясно? Би ли могла обединяваща фигура с „дясна биография“ да вземе повече от Манолова? Би ли могла изобщо да стигне до балотаж?    БСП, може би защото продължава да бъде обременена от вината за тоталитарното минало, е доста склонна на компромиси. Видя се и на тези местни избори – на балотажите за районни кметове в столицата червените гласуваха за кандидати на „Демократична България“, за да не спечели ГЕРБ. Но обратното не се случи. Това става на пореден местен вот и червените трупат огорчения. Които на свой ред затрудняват едни утрешни преговори.    Кандидат на десните би стигнал до балотаж само, ако на първи тур БСП нарочно издигне отчайващо слаб кандидат, а десницата излъчи приемлива за червените фигура. Човек, който няма да ги нарича комунисти на ляво и на дясно и няма да говори от сутрин до вечер как ще бутне паметника на Съветската армия.  Надали има политически анализатор, който не би се разсмял при такава хипотеза.  Но колкото и да са склонни на компромиси, социалистите едва ли биха търпели високомерно поведение от страна на десницата. А ако десните не се бяха фокусирали толкова в своя антикомунизъм, нямаше да го има ГЕРБ.    През годините партия ГЕРБ прибра огромна част от десните гласове. През последните години непрекъснато губи вот, никога не е печелила с абсолютно мнозинство парламентарни избори, но продължава да изглежда силна заради слабостта на опонентите си. И заради отвращението от политическия живот на голяма част от хората, които или не гласуват, или „не подкрепят никого“.    Ясно е, че картината ще се промени, ако се появи „нещо ново“.  Но какво би могло да бъде то?    Социологът Андрей Райчев предвижда бляскаво бъдеще на Манолова.  Няма кой знае колко опитни, ползващи се с доверие и сред симпатизантите на левицата, и на десницата, разпознаваеми за гражданите политически фигури.    Ако това „нещо ново“ е политически проект от не партиен тип, в което партиите да кръжат като планетите от Слънчевата система, Манолова би могла да бъде едно от главните му лица. Опитът, който натрупа в кампанията в София би могъл да й бъде полезен.    Тя (или човек с подобен профил) би могла да бъде центъра на анти-ГЕРБ мрежа от политически субекти, която съдбата да хвърли върху ГЕРБ на следващите парламентарни избори. Има време да се изплете мрежата, те са през 2021 г.    Това е вариантът, при който се прави „нещо ново“, но се залага на познати лица. Такива бяха почти всички успешни политически проекти у нас през последните 30 години. Те възникваха като „алтернатива“ и помитаха „статуквото“. Така беше с НДСВ, после с ГЕРБ – най-ярките примери. Но такъв опит бе и ДБГ на Меглена Кунева, което показва, че моделът с партиите се изчерпва. И може би е време за „мрежите“.    Борис Бонев и „Спаси София“ е диаметрално противоположен опит - да се направи „нещо ново“ с нови лица. Този вариант сигурно е привлекателен за политическите инженери и би могъл да обере вота на поколението Z – родените след 1995 г., но България е страна със застаряващо население и по-възрастните са много повече (в България най-много деца са родени през 50-те години на ХХ век). А и да разделяш страната по възрастов признак е доста опасно.    Може да има и трети вариант – „ново вино в стари мехове“. Но той едва ли би успял срещу ГЕРБ, защото ролята на „стар мех“ биха могли да изпълнят само БСП или „Демократична България“. А те едва ли ще престанат да бъдат като кучето и котката.    Десните няма да престанат да бъдат антикомунисти, така както левите няма да се откажат от Бузлуджа.  Няма вечни победители. И ГЕРБ ще бъде победена един ден. Но по-вероятно е това да направи не партия, не дори коалиция от партии, а партийна мрежа с точния човек в центъра.", "date": "2019.11.04", "title": "ГЕРБ може да бъде победен не от партия, а от партийна мрежа с точния човек в центъра"}
{"url": "http://epicenter.bg/article/Nay--mnogo-novi-zhilishtni-sgradi-se-stroyat-v-Sofiya/197904/4/0", "text": "През третото тримесечие на 2019 г. местните администрации са издали разрешителни за строеж на 1 630 жилищни сгради с 9 018 жилища в тях и 1 110 322 кв. м разгъната застроена площ (РЗП), на 23 административни сгради/офиси с 58 419 кв. м РЗП и на 1 188 други сгради с 694 726 кв. м РЗП. Това сочи статистика на Националния статистически институт .   Най-голям брой разрешителни за строеж на нови жилищни сгради са издадени в областите София (столица) - 263, Варна - 203, Пловдив - 187, София (област) - 132, и Благоевград - 111. Най-много жилища предстои да бъдат започнати в областите София (столица) - 3 839, Варна - 1 385, Пловдив - 859, Бургас - 646, и Кърджали – 521. През третото тримесечие на 2019 г. е започнал строежът на 1 156 жилищни сгради със 7 021 жилища в тях и с 908 670 кв. м обща застроена площ, на 13 административни сгради/офиси с 12 301 кв. м РЗП и на 666 други сгради с 390 746 кв. м РЗП. Спрямо предходното тримесечие започнатите жилищни сгради намаляват с 3.9%, но жилищата в тях се увеличават с 24.3%, както и разгънатата им застроена площ - с 25.2%. Броят на започнатите административни сгради и тяхната обща застроена площ регистрират спад съответно с 45.8 и 58.9%. Започнатите други видове сгради са повече със 7.1%, докато тяхната РЗП е по-малко с 14.7%.  В сравнение с третото тримесечие на 2018 г. започнатите нови жилищни сгради се увеличават с 11.4%, жилищата в тях - с 18.6%, а разгънатата им застроена площ - с 36.2%. Броят на започнатите административни сгради намалява с 55.2%, а тяхната РЗП - с 84.9%. Започнатите други видове сгради са повече с 4.4%, докато общата им застроена площ е по-малко с 12.9%.   Строителство на най-голям брой нови сгради е започнало в областите: Пловдив - 200 жилищни и 67 други сгради; София (столица) - 198 жилищни, 3 административни и 28 други сгради; Варна - 138 жилищни и 37 други сгради; София - 83 жилищни и 51 други сгради; Стара Загора - 58 жилищни и 61 други сгради.", "date": "2019.11.04", "title": "Най- много нови жилищни сгради се строят в София"}
{"url": "http://epicenter.bg/article/KNSB-predlozhi-minimalna-pensiya-ot-250-leva-/197907/4/0", "text": "В становището си по проекта на бюджет на ДОО Конфедерацията прави сериозни предложения за повишаване адекватността на пенсионните плащания.   Синдикатът е категоричен, че при официална линия на бедност за 2020 г. от 363 лева (изчислена по SILC - метод на определянето й в ЕС), е задължително да се направи една първа, макар и предпазлива крачка - минималната пенсия за стаж и възраст да догонва и в рамките на няколко години да надхвърли плавно линията на бедност, за да се гарантира достойно съществуване на получателите на такава пенсия.    Това се посочва в проектостановището на Конфедерацията по проекта на бюджет на Държавното обществено осигуряване, публикувано на сайта на синдикалната организация.  В тази връзка, предложението на КНСБ е от 1 юли 2020 г. тази минимална пенсия да се увеличи от 219,43 лв. на кръгло 250 лв., или с 14 на сто. По този начин 850 хиляди пенсионери ще получат това увеличение и ще почувстват, че този път към тях Правителството, Парламентът и обществото проявяват съпричастие и загриженост.    Допълнителният разход за тази мярка не е пренебрежим – около 80 млн.лв., но е напълно постижим. А социалният и дори политически ефект ще бъдат много по-стойностни. Повишаването на покупателната способност на тази огромна група българи със сигурност ще бъде много разумна инвестиция не само в тяхното жизнено равнище, но и за икономиката на страната.", "date": "2019.11.04", "title": "КНСБ: Ще отстояваме предложенията си за 250 лв. минимална трудова пенсия за 2020 г."}
{"url": "http://epicenter.bg/article/Drastichno-ponizhavane-nivoto-na-r--Dunav--nad-20-koraba-sa-blokirani-kray-Svishtov/197910/4/0", "text": "Над 20 кораба са блокирани край Свищов заради драстично понижаване нивото на река Дунав. Плаването е затруднено заради образувалите се плитчини край остров Белене, съобщават \"Велико Търново Утре\" и NOVA.    Нивото на реката е паднало до кота минус 6 см. като понижението за година е около 7 метра. Според пристанищни работници, през последните 10 години само веднъж е имало подобен случай заради продължително засушаване.    Заради създалата се ситуация се е наложило кранове да претоварват стока от пълни на празни шлепове. Подемните машини прехвърлят превозвани дървесина, въглища и палети с промишлени стоки.", "date": "2019.11.04", "title": "Драстично понижаване нивото на р. Дунав, над 20 кораба са блокирани край Свищов"}
{"url": "http://epicenter.bg/article/Kitayska-kompaniya-kupuva-branda--quot-Thoma--Sook-quot-/197912/4/0", "text": "Kитaйcĸaтa ĸoмпaния Fоѕun Тоurіѕm Grоuр oбяви, чe щe пpидoбиe бpaндa нa нaй-cтapия cвeтoвeн тypoпepaтop Тhоmаѕ Сооk, ĸaĸтo и xoтeлcĸи мapĸи, cвъpзaни c фaлиpaлaтa бpитaнcĸa ĸoмпaния. Toвa cъoбщи Rеutеrѕ, цитирана от money.bg, пoзoвaвaйĸи ce нa инфopмaция oт ĸитaйcĸaтa фиpмa.    B изявлeниeтo нa Fоѕun ce ĸaзвa, чe ĸoмпaниятa щe пpидoбиe тъpгoвcĸи мapĸи, имeнa нa дoмeйни, coфтyep, лицeнзи нa бpитaнcĸия тypoпepaтop и cвъpзaнитe c тяx xoтeлcĸи мapĸи. Ho в мoмeнтa нe плaниpa дa ĸyпyвa чyждecтpaнни aĸтиви или фиpми, cвъpзaни c Тhоmаѕ Сооk.    Oт ĸoмпaниятa cъщo тaĸa изтъĸвaт, чe cдeлĸaтa щe пoзвoли нa Fоѕun дa paзшиpи cвoя тypиcтичecĸи бизнec, \"въз ocнoвa нa шиpoĸaтa пoпyляpнocт и paзпoзнaвaeмocт нa мapĸaтa Тhоmаѕ Сооk и нeпpeĸъcнaтия и пpoдължитeлeн pacтeж нa външния тypизъм в Kитaй\".    Paзмepът нa тpaнзaĸциятa e 11 милиoнa пayндa (14,25 милиoнa дoлapa).    Πpипoмнямe бpитaнcĸият тypoпepaтop Тhоmаѕ Сооk oбяви пpинyдитeлнa лиĸвидaция нa 23 ceптeмвpи. Koмпaниятa oтбeлязa, чe e пpoдължилa пpeгoвopитe c peдицa ĸлючoви aĸциoнepи, зa дa ocигypи ĸpaйнитe ycлoвия зa peĸaпитaлизaция и peopгaнизaция нa тypoпepaтopa, нo диcĸycиитe нe ca дoвeли дo cпopaзyмeниe мeждy aĸциoнepитe нa ĸoмпaниятa и пpeдпoлaгaeмитe нoви ĸpeдитopи.", "date": "2019.11.04", "title": "Китайска компания купува бранда \"Тhоmаѕ Сооk\""}
{"url": "http://epicenter.bg/article/Vsichki-poleti-na-Lufthansa-ot-Germaniya-s-promenen-grafik-zaradi-stachka/197926/4/0", "text": "Германските профсъюзи съобщиха за стачка на кабинния екипаж на Lufthansa, насрочена за четвъртък и петък.   Екипажите водят битка за по-добро заплащане и условия на труд, съобщи БНТ.   Основните искания са за увеличение на заплащането с 1,8 на сто, както и за промени в планове за работа на непълно работно време и пенсионните планове.   \"Това ще се отрази на всички полети на Lufthansa от летищата в Германия“, заяви в изявление заместник-председателят на Съюза на кабинните екипажи Даниел Флор, обвинявайки за стачката \"постоянния отказ\" за преговори на четвъртата по големина авиокомпания.", "date": "2019.11.04", "title": "Всички полети на Lufthansa от Германия с променен график заради стачка"}
{"url": "http://epicenter.bg/article/Registratsiyata-na-lichnite-stopanstva-tip--zaden-dvor--shte-bade-oblekchena-i-bezplatna/197934/4/0", "text": "Режимът за регистрация на личните стопанства тип „заден двор“ ще бъде облекчен и безплатен. Това предвиждат промени в Закона за ветеринарномедицинската дейност, публикувани за обществено обсъждане. Това съобщиха от пресцентъра на Министерството на земеделието, храните и горите.   Регистрацията ще се осъществява с представяне на нотариален акт или удостоверение за търпимост, което се издава от кметството на населеното място. Отпада изискването стопаните на лични стопанства да подават лично заявление за регистрация в Областната дирекция по безопасност на храните (ОДБХ). С цел улеснение то ще се подава при кмета или кметския наместник, който от своя страна ще има 15-дневен срок да го предостави в ОДБХ. Законодателните измененията са в следствие на усложнената епизоотична обстановка на територията на цяла Европа и имат за цел да гарантират здравето на животните и хората в България. С промените се въвеждат още мерки, свързани с регламентирането на изискванията към собствениците и ползвателите на животновъдни обекти. Допълват се задълженията на местната власт при констатиране на заболяване, с цел по-добра координация и своевременно предприемане на мерки за ограничаване разпространението и ликвидиране на заразата.   Собствениците и ползвателите на животновъдни обекти ще трябва да спазват изискванията за идентификация на животните, опазване на здравословното им състояние, както и да документират движението от и към животновъдните обекти. За тази цел ще е необходимо да създадат и изпълняват програми за самоконтрол на болести и да спазват определени изисквания при населване на животновъдните обекти. Ще бъде подобрена и организацията на ветеринарномедицинското обслужване на животните на територията на дадено населено място. Това ще стане чрез въвеждане на териториален принцип при сключване на договорите с регистрирани ветеринарни лекари, за изпълнение на мерките по програмата за профилактика, надзор, контрол и ликвидиране на болести по животните и зоонози.   С цел осигуряване на биосигурност във фермите, не се позволява на регистрирани ветеринарни лекари, сключили договори за профилактика със собственици на ферми, да сключват такива и със собственици на лични стопанства. Предвижда се честотата на посещенията в обектите да бъде определена в специална процедура.   Целият текст на законопроекта можете да видите  .", "date": "2019.11.04", "title": "Регистрацията на личните стопанства тип „заден двор“ ще бъде облекчена и безплатна"}
{"url": "http://epicenter.bg/article/Petrolat-poskapva-kam-6-sedmichni-varhove-/197936/4/0", "text": "Петролните фючърси поскъпват с над 1,5% към 6-седмични върхове с оглед на засилващите се инвеститорски очаквания за предстояща търговска сделка между САЩ и Китай, както и поради плановете на \"Сауди Арамко\" (Saudi Arabia) да започна публично предлагане на акции на саудитския петрол гигант, което допълнително засилва позитивната нагласа на енергийния пазар. Това съобщава БНР.    Коментари на американския търговски министър Уилбър Рос и на говорителят на китайското външно министерство Гън Шуан подсилиха очакванията, че в скоро време лидерите на двете най-големи икономики в света ще подпишат първа фаза на търговската сделка.    Междувременно петролният министър на Иран Бижан Зангане беше цитиран да казва в понеделник, че очаква да бъде договорено по-нататъшно съкращаване на добивите на следващата среща на ОПЕК през декември. От началото на годината водещите производители от ОПЕК и техни партньори начело с Русия се споразумяха да намалят съвместното производство на петрол с 1,2 млн. барела на ден, като тази договореност да остане в сила до март 2020-а година.    Коментарите на иранския министър изглежда подновиха очакванията, че през декември форматът \"ОПЕК+\" може да договори по-нататъшно ограничаване на добивите и след края на този период.    След години закъснение, компанията \"Сауди Арамко\" пък обяви в неделя, че стартира процедурата за първоначалното публично предлагане на акции (IPO), като фактическият лидер на ОПЕК в лицето на Саудитска Арабия се надява държавната петролна компания да набере първоначален капитал от около 2 трлн. щатски долара.    Всичко това допринася за днешното ново поскъпване на петролните фючърси след техния петъчен силен ценови ръст с над 3,5% благодарение на много позитивната настройка на фондовите борси на Уолстрийт след изненадващо добрите данни за пазара на труда в САЩ през октомври.    В понеделник фючърсите на петрола Брент с доставка през януари 2020-а година нараства с 1,5% към 62,70 долара за барел, докато фючърсите на американския лек суров петрол с доставка през декември с 1,6% към 57,20 долара за барел, като и двата типа фючърси се търгуват в най-високи нива от 24-ти септември насам.  ", "date": "2019.11.04", "title": "Петролът поскъпва към 6-седмични върхове "}
{"url": "http://epicenter.bg/article/Tsatsarov-iska-proverka-za-razreshenie-na-Nikolay-Malinov-da-napusne-Balgariya-za-nyakolko-dni-/197891/3/0", "text": "Главният прокурор Сотир Цацаров даде на инспектората на ВСС съдията от спецсъда Андон Миталов. Причината - той пуснал председателя на Национално движение \"Русофили\" Николай Малинов да пътува в чужбина от 1 до 5 ноември по предварителна програма с културни събития, съобщиха от прокуратурата.    Според Цацаров това станало в разрез със закона, защото Малинов не е поискал първо разрешение от наблюдаващия прокурор, какъвто е законът, а направо от съда.    Пресцентърът на ПРБ публикува пълния текст на сигнала на главния прокурор в прикачения файл  .    Николай Малинов е с парична гаранция от 50 000 лева и забрана да напуска страната. Председателят на Национално движение \"Русофили\" е обвинен за шпионаж, а генерал Леонид Решетников е със забрана за влизане в България за десет години, наложена от ДАНС.  ", "date": "2019.11.04", "title": "Цацаров даде на инспектората на ВСС съдия от спецсъда, пуснал Николай Малинов да пътува в чужбина"}
{"url": "http://epicenter.bg/article/Neidentifitsiran-trup-na-mazh-e-otkrit-kray-Burgas/197917/3/0", "text": "Откриха неидентифициран труп на мъж в Бургаско, съобщават от Областната дирекция на МВР.    Безжизненото тяло е намерено тази сутрин непосредствено преди пътен възел \"Рибарско селище\". Мъжът е на видима възраст около 30 години.    Районът е отцепен от полицейски служители и на мястото е извършен оглед.    Все още се изяснява самоличността на мъжа. Тялото му е откарано за аутопсия в отделение \"Съдебна медицина\" към УМБАЛ - Бургас за уточняване на причините за настъпилата смърт.    По случая е образувано досъдебно производство.", "date": "2019.11.04", "title": "Неидентифициран труп на мъж е открит край Бургас"}
{"url": "http://epicenter.bg/article/Shofyorat--koyto-blasna-chetirima-na-avtobusna-spirka-vav-Varna--e-zaspal-sled-noshtna-smyana/197920/3/0", "text": "Изследванията на 21-годишния шофьор, който тази сутрин блъсна четирима души на автобусна спирка в центъра на Варна, показват, че той не е бил под въздействието на алкохол или дрога, съобщи началникът на сектор \"Пътна полиция\" в крайморския град главен инспектор Петко Камбуров, съобщава БТА.    По думите му водачът, който е задържан за срок до 24 часа, има книжка от три години и няма никакви нарушения на пътя до този момент. Пробите му за алкохол и наркотици са отрицателни.    Гл. инсп. Камбуров добави, че тепърва ще се установяват причините за тежкото произшествие. Ще бъдат анализирани записи от видеокамери в района, както и от видеорегистратора в колата.    Инцидентът стана тази сутрин в 7.40 часа.    Сред пострадалите са две 14-годишни момичета, посочи Камбуров. За живота на едното от децата има опасност. В реанимация без пряка опасност за живота е настанен и 27-годишен мъж. Четвъртата пострадала е на 51 години, с леки травми на лицето. Няма данни шофьорът да е карал с превишена скорост, допълни Камбуров. По думите му полицията работи по няколко версии за случилото се. Самият шофьор е казал пред разследващите, че е заспал на волана след нощна смяна.    Назначени са и експертизи, които трябва да установят дали колата не е имала технически проблеми.", "date": "2019.11.04", "title": "Шофьорът, който блъсна четирима на автобусна спирка във Варна, е заспал след нощна смяна"}
{"url": "http://epicenter.bg/article/Dvizhenieto-po-AM--quot-Struma-quot--ot-Dolna-Dikanya-do-Dyakovo-se-zatvarya-za-remont/197919/2/0", "text": "Движението по АМ \"Струма\" се затваря от утре, 5 ноември до 29 ноември в участъка от пътен възел \"Долна Диканя\" до пътен възел \"Дяково\" в посока Благоевград заради ремонтни дейности. Това съобщиха от областната дирекция на полицията в Кюстендил, цитирани от БНР.  Пътни експерти уведомиха, че на моста при с. Делян има аварирала фуга, която трябва да бъде подменена. Наблизо е и изграденият за около 8 мил. лева надлез за мечки.    Трафикът ще се пренасочва по главен път Е-79. Участъкът ще бъде сигнализиран с пътни знаци.    Вече четвърти месец по Е-79 се движат и МПС над 12 тона заради засегнатия от пожар в средата на август виадукт на АМ \"Струма\" при Джерман. Това води до сериозно натоваване на трафика по Е-79 между Долна Диканя до Дупница, коментират водачи.", "date": "2019.11.04", "title": "Движението по АМ \"Струма\" от Долна Диканя до Дяково се затваря за ремонт"}
{"url": "http://epicenter.bg/article/Vigenin--GERB-se-iznosva--situatsiyata-v-Balgariya-veche-e-razlichna/197923/2/0", "text": "„Целите, които си поставихме бяха изпълнени и смятам, че се справихме много добре на тези избори, въпреки средата, в която бяхме поставени. БСП категорично се върна в местната власт и това е добра основа за надграждане за следващи избори“.   Това коментира зам.-председателят на Народното събрание Кристиан Вигенин пред Нова телевизия. Той добави, че България вече е различна, а БСП има едно последователно развитие в последните години.   „Справяме се все по-добре на избори и разширяваме влиянието си – първо на президентските избори, след това в парламента и Европейския парламент, а сега на местните избори. Усеща се един прилив, който изтласква партията все по-нагоре. Само преди четири години нямахме нито един областен кмет, имахме около 30 общински кметове, под 40 депутати в Народното събрание, и постигнатото на тези местни избори показва повишеното доверие към БСП“, каза още Вигенин. Той коментира още, че в местната власт се получава сериозно окопаване на действащите кметове от управляващото мнозинство, които се ползват с подкрепата на централната власт, а когато дойде време, те държат ГЕРБ във властта. „Това е една система, която е много трудно да бъде разбита, особено в малките общини. Там най-големият работодател е общината, а в нея работят само хора на управляващите, има сериозен натиск и страх към техните семейства, купуването на гласове също е проблем. Имаше немалко сигнали в общините и на двата тура за купуване на гласове. Там, където има много ромско население виждаме, че те в огромното си мнозинство предпочитат определен кандидат. Няма как някой да ме убеди, че това става без натиск, заплашване и купуване на гласове“, категоричен бе Кристиян Вигенин.    „Мая Манолова и инициативния й комитет обявиха намерението си за касиране на изборите, но нека да видим, какво ще направят. Резултатите показват, че Йорданка Фандъкова е изключително популярна в секциите с ромско население. Там тя печели с 80% - 90%, но не искаме да поставяме под съмнение резултатите от изборите преди да сме видели сигнала на щаба на Мая Манолова“, коментира още Кристиян Вигенин във връзка с искането на кандидата за кмет на София, подкрепен от БСП – Мая Манолова за касиране на изборите в столицата.    В последните години Манолова изживя еволюция, която я отдалечи от БСП. Не съм сигурен, че ще се върне при нас, смята червеният депутатът.    ", "date": "2019.11.04", "title": "Вигенин: ГЕРБ се износва, ситуацията в България вече е различна"}
{"url": "http://epicenter.bg/article/Plemennitsata-na-Stefan-Danailov-za-sastoyanieto-mu--Zle-e--Veche-ne-ni-puskat-pri-nego-/197924/2/0", "text": "\"Зле е положението. За момента няма никаква промяна. В началото имаше малко подобрение, сега – нищо. Лекарите не ме обнадеждиха много. Вече и нас, близките, не ни пускат при него\", сподели с тревога Роси Обрешкова пред \"Монитор\".    Актьорът бе приет във Военномедицинска академия заради проблеми с белите дробове.  ", "date": "2019.11.04", "title": "Племенницата на Стефан Данаилов за състоянието му: Зле е! Вече не ни пускат при него!"}
{"url": "http://epicenter.bg/article/Zagubiliyat-izborite-kmet-na-Sandanski-Kiril-Kotev-napuska-vsichki-postove-v-GERB-/197928/2/0", "text": "„Получих ценни уроци през последната година и мога да кажа, че съм взел своето решение - напускам постовете, които заемам в ПП ГЕРБ и ще депозирам своята оставка като общински съветник. Това е лично решение, без емоция“.    Това написа в личния си профил в социалната мрежа кандидатът на ГЕРБ за кмет на Сандански Кирил Котев, който загуби балотажа срещу опонента си Атанас Стоянов от ВМРО.    Котев бе кандидат за втори мандат, но не успя да се пребори за кметския стол. Около него са разразиха огромни корупционни скандали. Той е един от приближените на Цветан Цветанов. „След 4 години няма нищо по-важно от това, което оставяш след себе си и да можеш да си тръгнеш с високо вдигната глава“, обърна се той към избирателите.    В поста си той отправя специални благодарности към своя екип, помагал му във воденето на предизборната кампания, както и към всички, подкрепили го с гласа си. „Показахме, че в политиката може да си почтен, скромен и да не отвръщаш на агресията. Дори, когато тя се опитва да задуши всичко. Че не са нужни много думи, а работа. Вярвам, че това е единственият верен път и времето ще го покаже“, смята той.    Той уверява, че ще продължи да се „бори за Сандански“, макар и „с други средства“, както и че ще продължи да „гледа в очите всеки един от съгражданите си“.", "date": "2019.11.04", "title": "Загубилият изборите кмет на Сандански Кирил Котев напуска всички постове в ГЕРБ "}
{"url": "http://epicenter.bg/article/TsIK--Nalaga-se-preizchislyavane-na-izbiratelnata-aktivnost-v-Sofiya-na-parviya-tur/197929/2/0", "text": "Ще се наложи преизчисляване на избирателната активност в София на първия тур на местните избори, обяви говорителят на Централната избирателна комисия Александър Андреев, предаде БНР.    Той определи като \"техническа грешка\" разликата от близо 100 000 избиратели в избирателните списъци за двата тура в столицата. За първия тур бе обявен брой на избирателите 1 165 955, докато за втори тур те вече бяха обявени, че са 1 064 705.   \"Броят, който е предоставен от Областната администрация - това явно са били избирателите, които са към изборите, националните, за национален парламент или за европейски парламент, и те са 1 165 955. Впоследствие, с оглед и информацията, която постъпи от Общинската избирателна комисия, с имейл са изпратили вярното число, което е подадено в Централната избирателна комисия, но което явно не е взето предвид при обработването на данните поради техническа грешка, е 1 064 705,\" обясни говорителят на комисията.    Андреев обяви, че до момента в ЦИК няма запитване от областния управител на Бургас по казуса, пред който е изправена община Несебър, където новоизбраният кмет и двама общински съветници са в ареста за купуване на гласове.  ", "date": "2019.11.04", "title": "ЦИК: Ще се преизчисли избирателната активност в София на I тур, имаше техническа грешка от 100 хил."}
{"url": "http://epicenter.bg/article/Prof--Aleksandar-Marinov--Instrumentariumat-GERB-e-izcherpan-/197931/2/0", "text": "Инструментариумът ГЕРБ е изчерпан. Може да се закрепят още известно време, но нямат илюзия по този въпрос.  Това каза пред БНР политологът проф. Александър Маринов.    „Чувствителното отдръпване на избирателите от ГЕРБ е най-силно впечатляващото от изминалите избори. Факт е, че те са изгубили 1/3 от гласовете, които са получили преди четири години. В политиката това е сериозен факт. Не е важно само да имаш властта, а в какви условия ще я употребяваш“, коментира още той.    Според него „това е началото на края на промяната“. По думите му, тази ерозия на монопола на ГЕРБ създава нова политическа ситуация. Явна е тенденцията за прегрупиране и вид консолидиране срещу ГЕРБ, смята още политологът.    Проф. Маринов посочи един сериозен въпрос, който стои пред левицата - защо БСП е пренебрежима величина в големи градове като Варна, Бургас, Пловдив.    „Вътрешните борби в БСП никога не спират, това е признак за демократичност. В БСП придобиват публичност. Друг е въпросът, че една част от тези конфликти имат нездрав характер, и се държат на определени интереси. Това трябва да се изчисти“.", "date": "2019.11.04", "title": "Проф. Александър Маринов: Инструментариумът ГЕРБ е изчерпан "}
{"url": "http://epicenter.bg/article/Elen-Gerdzhikov--Argumentite-za-kasirane-na-izborite-sa-nesastoyatelni-/197937/2/0", "text": "Важно е да покажем, че ние наистина сме чули хората и сме разбрали тяхното послание. Успехите в миналото не са достатъчни, те по-скоро вдигат очакванията и хората искат още повече резултати. Гражданската активност се увеличава, което е хубаво. Това коментира избраният за общински съветник от ГЕРБ Елен Герджиков, в предаването “Лице в лице”.    Той заяви, че са проследили днешния брифинг на инициативния комитет на Мая Манолова и аргументите им за касиране на изборите, по думите на Герджиков, са били несъстоятелни. Те използваха откровени лъжи на днешния брифинг. Абсурдно е и твърдението за социологически заговор срещу Манолова, каза Герджиков. След 12 години управление в местната власт, това е един добър резултат за ГЕРБ, каза Елен Герджиков.", "date": "2019.11.04", "title": "Елен Герджиков: Аргументите за касиране на изборите са несъстоятелни "}
{"url": "http://epicenter.bg/article/Stoycho-Stoychev--Kupeniyat-vot-ne-e-zakonodatelen--a-tsivilizatsionen-problem-/197941/2/0", "text": "„Партийната система се връща към нормалността. В парламентарна република с пропорционално представителство е аномалия една партия да има доминация над всички властови позиции в държавата. Партийната система отива към балансирана версия. Отива към умерена многопартийност“. Това каза пред БНР политологът доц. Стойчо Стойчев.    Доц. Стойчев допълни, че купеният вот не е най-големият проблем на тези избори: „Обемите винаги са били в този размер, сега просто се обръща повече внимание върху това, защото тази тема се използва като инструмент от част от кандидатите в полемиката“.    По думите му не става въпрос за законодателен проблем, а за цивилизационен и културен такъв:    „Този проблем ще изчезне, когато хората започнат да стават граждани в България масово в истинския смисъл на думата, и чрез гласуването изразяват гражданската си позиция“.    Доц. Стойчо Стойчев подчерта, че се спекулира с темата за касиране на изборите:    „Ако изборите бъдат дискредитирани, означава, че на хората ще им се каже от най-високо ниво, че живеем в тотално фасадна система на демокрация, в която всичко е на ужким, а реалните процеси някой друг ги управлява“.    Според Стойчев, основният извод след изборите е, че политическите партии трябва да се отворят за млади и адекватни лидери.", "date": "2019.11.04", "title": "Стойчо Стойчев: Купеният вот не е законодателен, а цивилизационен проблем "}
