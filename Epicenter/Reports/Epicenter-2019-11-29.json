{"url": "http://epicenter.bg/article/Radev--Chista-i-svyata-republika-ne-se-gradi-s-apatiya-i-moralni-kompromisi--a-s-osaznata-otgovonost/200177/2/0", "text": "Държавният глава Румен Радев участва в тържественото отбелязване на празника на Ботевград и 142 години от неговото Освобождение, съобщиха от прессекретариата на държавния глава.    Руско-турската война от 1877-1878 г. предначерта пътя на нашето отечество. Но 142 години след онези знаменателни събития сме призвани не просто да почетем поредната дата в историческия календар, а да потърсим в нея свой съвременен нравствен ориентир. Това заяви държавният глава Румен Радев, който днес в Ботевград присъства на тържественото отбелязване на празника на града и 142-ата годишнина от неговото Освобождение.    „Чиста и свята република не се гради с апатия и морални компромиси, а с осъзната отговорност към поколенията и непримиримост“, подчерта Румен Радев. Президентът припомни и приноса на българските възрожденци, отхвърлили мрака на робството и завещали на народа ни своя стремеж към свобода, справедливост и човешко достойнство. Свободата никога не е била получавана даром, а е „зачената с делото на многобройните възрожденци и революционери, с подвига на опълченците и доброволците, за да изгрее с братската саможертва на руските войници и офицери“.   В словото си пред ботевградчани държавният глава изтъкна и че днешният празник е израз на силната връзка с предците ни и с уроците от миналото.    Румен Радев поздрави жителите на града и местното ръководство за това, че обединени градят настоящето, въпреки предизвикателствата, и гледат уверено в бъдещето. „Защото имате здрави темели, защото зад вас е духът на онези непримирими възрожденци и това е най-важният урок, който завещавате на бъдещите поколения – да бъдат решителни, да не се огъват пред трудностите – днес и в бъдеще“, посочи още президентът.    Държавният глава положи цветя и отдаде почит пред паметниците на Христо Ботев, Васил Левски и пред паметника на Свободата. По-рано Румен Радев проведе среща и с кмета на Община Ботевград Иван Гавалюгов.  ", "date": "2019.11.29", "title": "Радев: Чиста и свята република не се гради с морални компромиси, а с осъзната отговорност"}
{"url": "http://epicenter.bg/article/Hero-Mustafa--SASht-imat-gotovnost-da-sanktsionirat-balgarski-ofitsialni-litsa--zameseni-v-koruptsiya-/200180/2/0", "text": " Това обяви американският посланик Н. Пр. Херо Мустафа във встъпителната си реч пред Атлантическия клуб.   Тя се позова на един от инструментите в американските закони , предава БНР.        Посланик Мустафа очерта стратегическото партньорство между двете държави и допълни:    „Именно заради българския народ аз съм оптимист за бъдещето на България и за отношенията между нашите две страни“.    Новите американски посланици започват своя мандат с публично изказване пред Атлантическия клуб, а днешното е по-специално, защото това е първата публична изява на посланик Мустафа след посещението на премиера Бойко Борисов във Вашингтон и срещата му с президента Доналд Тръмп.     US посланикът подчерта, че САЩ ще насърчават прозрачността, укрепването на демокрацията, защитата на свободата на медиите и малцинствата, както и че ще продължат да подкрепят гражданското общество у нас и свободата в медийното пространство.    Посланик Мустафа коментира срещата на премиера Борисов с президента Доналд Тръмп, като я нарече „историческа”.    „  каза Херо Мустафа.    „Надявам се, че всички сте прочели съдържателното и значително съвместно изявление, което произтече от тази среща.   Друг важен резултат е установяването на Рамка за стратегическо партньорство – пътна карта за продължаване на нашето ползотворно сътрудничество в три важни области на нашия взаимен интерес: 1) сътрудничество в областта на сигурността и отбраната, 2) сътрудничество в областта на икономиката, търговията и енергетиката и 3) укрепване на демокрацията и върховенството на закона.   Не се случва често да подписваме такива документи и фактът, че го направихме с България, е знак за важността, която отдаваме и потенциала, който виждаме в тези отношения\", каза още Херо Мустафа.   На лекцията присъства бившият премиер Симеон Сакскобургготски и министри от неговия кабинет (2001-2005), сегашният министър на икономиката Емил Караниколов, който беше в състава на българската делегация в Белия дом, председателят на Комисията по отбрана в парламента ген. Константин Попов, шефът на Комисията за контрол над службите за сигурност Димитър Лазаров, председателката на външната комисия в НС Джема Грозданова, представители на висшия клир на БПЦ, на бизнеса като председателят на Американската търговска камара Петър Иванов, бившият ни посланик в САЩ Елена Поптодорова и др.  Преди лекцията Атлантическият клуб пусна кратък видоклип, който представя новия посланик на Щатите в България – от бягството на семейството й от Ирак през 1975 г., когато тя е едва на 2 години, до кадри от кариерата й като американски дипловат. Припомняме, че на Херо Мустафа е посветен документалния филм „Американски герой“. „Ирак ми даде мястото на моето раждане, САЩ – свободата“, казва тя.  Излъчен бе и клип, в който американската посланичка представя себе си и семейството си на български език.    Добро утро, дами и господа, за мен е чест да бъда днес заедно с вас, за да отбележим задълбченото приятелство между американския и българския народ и да честваме своите стратегически отношения. Дълбоко съм развълнувана от топлото посрещане, откакто пристигнах миналия месец, и се радвам, че имам възможност да отбележа началото на тригодишния си мандат тук заедно с уважаемите членове на Атлантическия клуб. Бих искала да отправя специални благодарности на д-р Соломон Паси за предоставената възможност да говоря пред всички вас и да приветствам присъстващите специални гости.    Вчера в САЩ беше Деня на благодарността, ден за размисъл върху всичко, за което сме благодарни.    Тази година съм особено благодарна, че живея в тази чудесна страна, България, работя с най-добрия екип на посолство в цяла Европа и всеки ден научавам повече за прекрасните българи и тяхната култура, както и за това, което ви вълнува.    Именно заради българския народ аз съм оптимист за бъдещето на България и за отношенията между нашите две страни.    Намираме се в преломен исторически момент. Тази година се отбелязват трийсетгодишнината от падането на Берлинската стена и петнайсетгодишнината от членството на България в НАТО. САЩ и България постигнаха много заедно през последните 30 години по отношение укрепването на нашите връзки във военната област, търговията и връзките между хората. Когато д-р Паси ме попита за какво бих искала да говоря по време на днешната лекция, аз отбелязах, че ми се иска не само да направя ревизия на настоящото състояние на нашите отношения, но също така да прогнозирам накъде смятам, че сме се насочили през следващите 30 и повече години. Отбелязвам този момент като „преломен“, тъй като взаимоотношенията ни се намират на ново ниво на растеж и съвместни действия, чието начало беше сложено по-рано през седмицата с историческата среща между президента Тръмп и министър-председателя Борисов.    Надявам се, че всички сте прочели съдържателното и значително съвместно изявление, което произтече от тази среща. Друг важен резултат е установяването на Рамка за стратегическо партньорство – пътна карта за продължаване на нашето ползотворно сътрудничество в три важни области на нашия взаимен интерес: 1) сътрудничество в областта на сигурността и отбраната, 2) сътрудничество в областта на икономиката, търговията и енергетиката и 3) укрепване на демокрацията и върховенството на закона. Не се случва често да подписваме такива документи и фактът, че го направихме с България, е знак за важността, която отдаваме, и потенциала, който виждаме в тези отношения.    Моята цел през следващите три години е да придвижвам това, в което виждаме бъдещето на нашите отношения през следващите 30 години, реализирайки споделена визия и издигайки още повече нашите стратегически отношения.     Съединените щати и България изградиха солидни отношения в областта на сигурността от падането на комунизма насам. България беше сред първите държави, които се присъединиха към Програмата за щатско партньорство през 1993 г. и установиха партньорски отношения между Българските въоръжени сили и Националната гвардия на щата Тенеси. Създадохме офис за отбранително сътрудничество към посолството през 1999 г. През 2006 г. подписахме двустранно Споразумение за сътрудничество в областта на отбраната, което даде възможност за по-голямо участие на американски военнослужещи в двустранни и многостранни учения в България. Посредством Европейската инициатива за възпиране САЩ са инвестирали повече от 50 милиона долара за подобряване на военните съоръжения в България, където американски ротационни подразделения редовно се обучават съвместно със своите български колеги. Едно от първите ми посещения извън София беше в нашата съвместна база в Ново село – един добър пример за това колко добре работят заедно нашите войски. Обхватът и честотата на нашето военно сътрудничество с България непрекъснато нарастват, като през 2019 г. имаме 200 съвместни военни мероприятия, включително 19 учения, спонсорирани от САЩ.    От присъединяването си към НАТО през 2004 г. България е ангажирана с отстояването на силна и свободна Европа и действа като надежден съюзник на Балканите – регион от стратегическо значение за Съединените щати. Българските войници се биха редом с американските в операции в Ирак и Афганистан и участваха в коалиционни операции в Либия, Косово и Босна. Освен това в съответствие с обещанията за разходи за отбрана, поети от всички съюзници по време на срещата на НАТО през 2014 г. в Уелс, България следва план за достигане на своята поставена цел за разходи за отбрана до 2024 г. Скорошната покупка на многоцелеви изтребители Ф-16 демонстрира, че България предприема активни действия за военна модернизация, за да бъде още по-способен съюзник и партньор.    От наша страна, правителството на САЩ е инвестирало повече от 350 милиона долара под формата на различни видове помощ за укрепване на сигурността, подпомагайки обучението и въоръжаването на Българските въоръжени сили през последните 30 години. Повече от 5000 български военнослужещи и цивилни представители на министерствата на отбраната, вътрешните работи и външните работи са участвали в американски обучителни програми.   Освен това американските военнослужещи са изградили добросъседски отношения с хората по места из цялата страна. От 2010 г. насам САЩ си партнират с местни общини, осъществявайки близо 60 проекта за изграждане и обновяване на училища и други обекти в цялата страна в подкрепа на българската стратегия за социално-икономическо развитие.    И макар че вече правим толкова много неща заедно в сферата на сигурноста, и двете страни сме съгласни, че искаме да правим още повече, надграждайки върху постигнатите успехи.     . Ще увеличим броя на военните учения с българските си колеги, включвайки по-комплексни и динамични съвместни тренировки и учения. Съединените щати също така ще продължат да подкрепят усилията на България за модернизация посредством предоставяне на помощ в областта на сигурността и улесняване на достъпа до напреднали американски военни технологии. Освен текущите преговори за придобиване на нова военна техника, ние също така разглеждаме възможностите за съвместно производство на проделени продукти с военно предназначение.    : Гордея се с нашите силни икономически връзки и напредъка им през годините. През последните 30 години станахме свидетели на възраждането на България от руините на комунистическата планова икономика, изграждането на процъфтяващ информационно-технологичен сектор и огромните ползи от все по-задълбочаващите се връзки със западни компании.  по-специално в производството, енергетиката и съвременото земеделие, което нареди Съединените щати сред първите шест държави, инвестиращи в България. Двустранната ни търговия понастоящем възлиза на над 1,2 милиарда долара, като продължава да нараства. Американските компании внасят в България високотехнологични, авангардни стоки, като особено висок ръст отбелязва износът на електронни технологии и устройства, части за авотомобилостроенето, атомно оборудване и медицински технологии.    И това е само началото. Можем да създадем още по-висока икономическа стойност и по-големи социални ползи от двете страни на Атлантика.  за да помогнем на българския народ да стане по-богат и по-производителен. , като първото такова в областта на сигурността, здравеопазването и информационните технологии предстои още следващата седмица. Предстои и да подпомагаме и организираме още много бизнес събития и да се съсредоточим повече върху стартъп компании, инкубатори и предприемачество. Надявам се, че българската диаспора ще се включи в този обмен, защото тя може да предложи много в това отношение и трябва да бъде неразривна част от бъдещото развитие на страната.     да се подготви за по-нататъшна интеграция в световни икономически структури и да стане жизненоважен и активен член на регионалната и глобалната икономика. Този напредък, заедно с отключването на пълния потенциал на американско-българските икономически отношения, обаче ще изисква подобряване на инвестиционния климат, на предвидимостта на регулаторната рамка, на тръжните процедури и на спазването на правата върху интелектуалната собственост.     Предполагам, че всички вече сте видяли и прочели, че ключова тема по време на срещата в Белия дом беше енергийното сътрудничество. Президентът Тръмп и министър-председателят Борисов обсъдиха нашата споделена цел България да се превърне в истински газов разпределителен център и основен източник на енергийна сигурност в региона.   В началото на този месец пътувах заедно с посланиците на Гърция и Азербайджан, министъра на енергетиката, премиера Борисов и съответните търговски компании до хасковския регион, за да проверим напредъка в изграждането на гръцко-българската връзка, като ще продължа да следя внимателно строителните работи през идните седмици и месеци. Интерконекторът с Гърция и терминалът в Александруполис заедно ще отворят пътя за мащабен внос на втечнен природен газ, като в крайна сметка въведат реална конкуренция на българския газов пазар, осигурят надеждни газови доставки и позволят на българския потребител да се възползва от по-ниски цени.    .   Но нека не спираме дотук. Хъбът ще спечели значително, ако има повече източници на газ.   Ако България иска да стане енергиен център, изключително важно е тя да реформира собствения си вътрешен газов пазар, гарантирайки справедлив, недискриминационен и прозрачен пазар, което е ключова предпоставка за диверсификацията.     За тази цел ще доведем тук технически екип от американски експерти, който да оцени наличните възможности и да започне конструктивен диалог с българските си колеги относно най-доброто бъдещо развитие. Работейки заедно и вземайки предвид стратегическите реалности и променящите се пазарни условия, можем да очертаем най-добрия път напред, ползвайки се от преимуществата на американския опит, включително и в ядрената енергетика.    Фокусът върху нашите силни двустранни отношения в този исторически момент е навременен и важен, тъй като той носи по-широки последствия за регионалната и международната сигурност. Част от изпълнението на стратегическата ни визия за партньорство е насърчаване ролята на България като жизненоважен регионален играч.    в трансграничната сигурност и миграционния контрол с пряк ангажимент по опазване на външните граници на ЕС. В началото на следващия месец България ще организира съвместно с нас регионален форум за противодействие на насилствения екстремизъм на Балканите като още една демонстрация на своето регионално лидерство.    САЩ и България споделят и желание да работят заедно чрез многостранни форуми за насърчаване на регионалното развитие в Централна и Източна Европа чрез разширяване на жизненоважната енергийна, транспортна и дигитална инфраструктура.    ще продължим да работим заедно за постигане на конкретен напредък. САЩ също така са готови да окажат подкрепа за борба срещу киберпрестъпността и укрепване на безжичните комуникационни мрежи на България, с цел засилване защитата на България в областта на технологиите и иновациите. На последно място бихме искали да сме сигурни, че 5G мрежите на България са изградени с подходящ контрол за сигурност.    Надявам се, че сте забелязали активизиране на взаимодействеито между нашите две страни през последния месец. Отново повтарям, че това е само началото.  Всичко това е свидетелство за нашия ангажимент за взаимодействие с България на най-високо военно и цивилно равнище.    И накрая относно укрепването на демокрацията и върховенството на закона: Посолство ми ще работи с българските си партньори за укрепване на демокрацията и подобряване на възможностите на свободен пазар в България. .   За изпълнението на тази задача смятаме да предприемем многостранен подход, включително и чрез прилагането на по-твърди мерки. Една такава мярка се предвижда в раздел 7031(с) от разпоредбата за противодействие на клептокрацията и права на човека, включена в годишния закон за разпределение на бюджета на Държавния департамент. С това законодателство се подкрепят усилията на САЩ за борба с корупцията в световен мащаб, което пряко засяга интересите на външната политика, икономическата и националната сигурност на Съединените щати и на партньорските ни държави. То ни позволява  .      В допълнение към насърчаването на прозрачност, всяка силна демокрация трябва неотклонно да брани медийната свобода и да уважава гласа на малцинството. Само когато се чуят всички гласове и когато гражданите вярват на своето правителство и на държавните институции България може да достигне своя пълен потенциал.   САЩ ще продължат да подкрепят българското гражданско общество, да насърчават свободното и прозранчо медийно пространство и да подчертават значимостта от закрила на човешките права.   В усилията ни за напредък в сферата на върховенството на закона изключително ценя изградените партньорски отношения между посолството и неправителствени организации, които посвещават усилията си за развитие на човешкия капитал и насърчаване на съдебна реформа и допринася за успеха на България и развитието на частния й сектор.    В заключение трябва да отчета, че всичко постигнато досега в нашето обхватно сътрудничество е изградено с трийсетгодишните усилия на много от присъстващите тук днес. Успехите ни дойдоха благодарение на взаимното ни желание да видим успеха на другия и да израстваме като съюзници и партньори в един свободен, безопасен и проспериращ свят. Със сигурност през последните 30 години сме постигнали много заедно. Въпреки това на хоризонта се очертава още много, с което да се похвалим пред следващите три, трийсет и още повече години.     които в ежедневието си проявяват смелост, характер и творчество, но и да използвам огромния потенциал на българския народ, за да изведем партньорството между САЩ и България на по-високо ниво. За мен е истинска чест, че мога да имам водеща роля в тези важни отношения, и с удоволствие ще работя с вас за постигането на нашите общи цели. *", "date": "2019.11.29", "title": "Мустафа: САЩ ще отказват визи на български официални лица и техните семейства, замесени в корупция "}
{"url": "http://epicenter.bg/article/Yunker--Borisov-e-sred-nay-izkusnite-komunikatori--s-koito-sam-rabotil-/200204/2/0", "text": "Днес, в последният ден на председателя на Европейската комисия Жан-Клод Юнкер, политикът отбелязва напускането си с коментар в Политико, в който прави равносметка на изминалите дни и своята работа на отговорния пост. Специално внимание председателят на Европейската комисия отделя на комуникацията си с българската страна, по специално в лицето на министър-председателя Бойко Борисов, предаде БГНЕС.    „Един от най-умелите комуникатори сред премиерите, с които имах удоволствието да работя, е някой, с когото никога не съм споделял общ език (въпреки че се смятам за определен вид полиглот): моят приятел Бойко Борисов. Когато през 2015 г. той се опита да ми обясни значението на доста сложния проект „Южен поток“ за енергийната сигурност в България и съседния регион, той го направи без брифинг и без използване на думи, а само чрез няколко драсканици на лист хартия. Бях толкова впечатлен от неговото произведение на изкуството, че го рамкирах и го поставих на стената в офиса си, като напомняне за важността на енергийната взаимосвързаност“.    „Няколко месеца по-късно“, продължава Юнкер, „българска делегация дойде да ме посети, за да продължим дискусията за българския газов хъб. Гордо им показах, че съм разбрал всичко благодарение на отличните рисувателни умения на техния министър-председател, само за да открия, че член на делегацията е направил снимка на поставената от мен в рамка рисунка и я е пуснал в българския печат. Бъдещите творения на Бойко без съмнение скоро ще красят художествена галерия в София!“   Премиерът Бойко Борисов сподели думите на Юнкер във Фейсбук и написа: \"Аз също добре помня този момент от съвместната ни работа. През годините Юнкер нито веднъж не си позволи двоен стандарт към страните членки. Намираше време за проблемите на всеки. Чуваше, помагаше и често се шегувахме заедно.\"       „Не е тайна, че Европа е и винаги ще бъде голямата ми любов и затова да ръководя Европейската комисия през последните пет години наистина беше най-голямата чест за мен“.    „Последните пет години не бяха празник. Имаше предизвикателни моменти, които останаха в съзнанието ми, както и няколко много мили спомени от много специални моменти – всички те затвърдиха защо работя тази работа“, споделя Юнкер.    Сред приоритетите, които ЕС си поставя през 2014 г., припомня председателят, са се откроили ясно няколко – създаване на дигитален съюз, въвеждане на повече солидарност в миграционната политика на Европа и съюз, който е голям по отношение на големите неща и скромен за останалите. Поставените цели са изпълнени, смята Юнкер, както и че би желал да бъде запомнен със стремежите си да промени този съюз към по-добро.        От началото на неговото управление са създадени 14 милиона работни места. ЕС и еврозоната са претърпели 25 последователни тримесечия на икономически растеж. Постигнати са търговски споразумения с 16 нови държави, открили 5 милиона допълнителни работни места. Около 172 000 млади европейци доброволно са се включили в Европейския корпус за солидарност. Инвестирани са 4,5 милиарда евро за поставяне на партньорството с Африка на нова и равна основа с общите очаквани инвестиции от 44 милиарда евро до 2020 г. През последните пет години драстично е намален обема на законодателството на ЕС – с 83% в сравнение с преди – „за да може да се съсредоточи върху нещата, които наистина имат значение за европейците, като например справяне с климатичните промени и по-добро управление на миграцията“.    От 2015 г. това, което бе наречено План на Юнкер, премахва бариерите пред инвестициите и използва публичните пари за набиране на частно финансиране в подкрепа на проекти, базирани в ЕС, които иначе не биха могли да бъдат осъществени. От октомври 2019 г., според последните данни, Планът на Юнкер се очаква да привлече инвестиции в размер на 450,6 милиарда евро, а над 1 милион малки и средни предприятия ще се възползват от него.    „Моята комисия прекара много време в слушане на това, което европейците казаха в 1815 дебата в 640 места из цяла Европа. Любимият ми момент беше, когато прекрасен възрастен господин в Малта ме попита кога ЕС ще създаде Европейски ден на дядовците. Беше чудесна възможност да обясня, че ЕС всъщност няма пръст във всеки пай и че някои неща се правят по-добре на национално ниво (въпреки че много харесвам дядовците)“, шегува се Юнкер наред със сериозните факти.        Шефът на Европейската комисия продължава с уж полушеговит тон, но засягайки неща, съвсем не достойни за смях.    „Въпреки че всички разискват сигурността на 5G мрежите, аз съм щастлив да разчитам на моята надеждна Nokia (не съвсем нов модел, но почти), за да ме предпазва от любопитни уши. Защото сега ще ви споделя нещо от моето минало. Спомням си, че затворих телефона след продължителен разговор с моя скъп приятел Бил Клинтън, само за да получа телефонно обаждане от Жак Ширак няколко минути по-късно. Без претенции за умения на гадател Жак ме попита: „Но защо ти каза така на Клинтън, Жан-Клод?“ Е, благодаря, че ме подслушвахте, мон ами. Отделно от това обаче, САЩ далеч не са единствените, които слушат телефонните ви обаждания“.        „Прекарахме седем месеца, имахме 16 срещи на Еврогрупата и четири срещи на върха, като се борихме за запазване на Гърция в еврозоната. Това беше изпитателно време за всички нас – макар и за никого толкова много, колкото за смелия народ на Гърция. след повече от 500 заседания на съвета мога да кажа – тези месеци сами по себе си заслужават да бъдат отбелязани – с народа на Гърция като истински герои на историята“, това споделя Юнкер в специален коментар за финансовата криза в гръцката страна.        В своите прощално споделени виждания Юнкер смята, че всеобхватната висока подкрепа за Европейския съюз е предизвикана „в немалка степен от дебата около Брекзит, който е подчертал достойнствата на европейското членство“.    Напускащият президент на Европейската комисия дава по този повод съвет на главния си преговарящ за Брекзит Мишел Барние. „По въпроса за Брекзит аз наех най-способния адвокат за развод „в града“, мон шер Мишел, който два пъти договори най-добрата възможна сделка за развод с уверения, че семейството на ЕС-27 ще остане единно“, каза той.    „В известен смисъл не съм недоволен от излизането на Великобритания от ЕС, защото ми се разбива сърцето да видя член на нашия съюз да напуска средата си“, заключава Юнкер по въпроса за Брекзит.        През тези изминали години , разказва още Жан-Клод Юнкер, често се е чувствал като „европейски семеен терапевт, опитвайки се да поддържа всички щастливи на борда“. „Не забравяйте, че референдумът за Брекзит не беше единственият референдум, с който трябваше да се справя. Да си спомним холандското споразумение за асоцииране с Украйна, датското за съвместна борба срещу престъпността и решението на Швейцария да ограничи свободното движение на граждани на ЕС“.    По-нататък Юнкер отчита някои моменти на слабост на ЕС и предизвикателствата, които са рискували да подкопаят здравата връзка между лидерите.    „Наистина имаше момент през 2016 г., когато нещата изглеждаха доста мрачни. Но бавно и сигурно съюзът ни успя да се отдели от ръба. На 25 март 2017 г. европейските лидери се събраха в Рим, за да подновят обетите си, обещавайки да се държат един за друг и заедно да продължат напред. Това ще остане един от най-милите ми спомени от този период. Подписах тази декларация със същата писалка, в същата зала, в която бившият премиер на Люксембург Йозеф Бех подписа оригиналния Римски договор, с който беше създадена Европейската икономическа общност през 1957 г.    Парижкото споразумение за климата за мен потвърди това, което вече знаех в сърцето си: Когато Европейският съюз действа заедно, неговата комбинирана дипломатическа сила може да промени света за следващите поколения. Без ЕС Парижкото споразумение нямаше да съществува. Изправени пред все по-непостоянен глобален пейзаж, не трябва да изпускаме погледа си върху това какво може да се постигне, когато сме обединени“.    Бившият вече председател на Комисията е щастлив, че новата такава на Урсула фон дер Лайен очевидно ще продължи в тази посока.        Новото, което бе съобщено от Юнкер, е проучване на Евробарометър, което ще бъде публикувано днес, показващо подкрепа за еврото на все по-висок етап: 76% от анкетираните граждани смятат, че еврото е добро за еврозоната, а 65% – че е добро за собствената им държава. „Това представлява най-високото ниво на подкрепа, откакто тези проучвания са започнали през 2002 г.“, коментира той.    69% от гражданите смятат, че трябва да има по-голяма координация по отношение на икономическите и бюджетните политики. Дори и с по-малка подкрепа от Италия, тя все пак е още цели 69%, а във Франция е дори още по-голяма – 75%.    „Радвам се, че ставам свидетел на тази рекордна подкрепа за нашата единна валута в последните ми дни на поста като председател на Комисията: Днешните цифри са потвърждение на важността на еврото послучай честването на 20-ия му рожден ден!“, коментира Юнкер.        От 1987 г. 10 милиона млади хора са взели участие в програмата „Еразъм“, 4 милиона от които са участвали между 2014 и 2019 г. Това е резултат от рекордни инвестиции на ЕС, европейските граждани и техният избор да учат, да се развиват, преподават, работят или заминават като доброволци в името на тази програма в чужбина, разкрива още председателят.    Предстои работа и по отношение на безплатния роуминг. „Европейците в движение никога не са си разговаряли толкова често – особено нашите граждани от България, Хърватия, Чехия и Полша. Противно на общоприетото мнение, цените на мобилните услуги всъщност паднаха в целия ЕС от 2017 г. насам, когато намалихме таксите за ползване на вашия телефон в чужбина, довело до десетократно увеличение на използването на мобилни данни.        „От „твърд мъжага“ до „брутален убиец“ – това не са думи, които се приписват на много люксембургци, но ги приемам като комплименти“, шегува се отново Юнкер и продължава:    „Понякога размерът има значение (знаех го!): На Г-7 в Таормина през 2017 г. президентът на САЩ Доналд Тръмп ме запозна със съпругата си с думите: „Всички тези държавни глави тук – Меркел, Макрон и т.н. – са глави на една държава. Но Жан-Клод – той отговаря за 28!“    Година по-късно, когато пристига в Белия дом само седмица след като ЕС и Япония подписват търговско споразумение на стойност една трета от световния БВП, според Юнкер Доналд Тръмп е усетил огромна бизнес възможност в преговори с ЕС, най-големия търговски блок в света – и сега вносител номер 1 на американска соя. Въпреки че двамата не винаги са съгласни един с друг, „има откритост и откровеност в отношенията, което е от основно значение за всяко партньорство, ако искате да постигнете напредък“, смята Юнкер.    За него връзката: ЕС-САЩ е преди всичко приятелство, основано на хора, а не само на политика.    “Когато дадох на Доналд снимка на военно гробище в Люксембург, където е погребан генералът от САЩ Джордж Патън, на гърба й написах: „Скъпи Доналд, нека си спомним общата ни история.“ Исках да му напомня, че съм там като приятел“.        Европа остава най-малкият континент. От 25% от глобалната добавена стойност, която отчитаме днес, нашият дял, ако всичко върви добре, прогнозира Юнкер, ще спадне до 15% за 10 до 15 години. До 2030 г. вероятно никоя европейска държава вече няма да бъде член на Г-7. В демографски план ние също вървим надолу. Така че съветът му е да не заличаваме националните си идентичности, а „да ги подхранваме, наблягайки на нашите общи ценности отново и отново, както и на нашите индивидуалности – нещата, които правят Европа такава, каквато е“.    „Европа трябва да остане силен стълб на НАТО, който не е толкова „умрял“, колкото в лека дрямка, от която може лесно да се събуди. Европа вече успя да събуди това, което нарекох „Спящата красавица“ на Лисабонския договор – нашето постоянно структурирано сътрудничество – по въпросите на отбраната, така че имаме известен опит по въпроса.        Първото официално посещение, което прави Юнкер в държава от ЕС като председател на Комисията, е това в Кипър, където „консумира достатъчно халуми, за да му стигне за цял живот. „С голяма лична тъга признавам, че все още не сме свидетели на обединението на острова, но аз живея с надеждата, че това може да стане“, отчита Юнкер.        „Ако силата на Европа се крие в това, че сме надежден партньор – някой, на когото може да се разчита да защитава глобалния ред, основан на многостранни правила, нашата слабост се състои в неспазването на нашите обещания – както нашите, така и тези на нашите международни съюзници. Превъзходен пример за това е политиката ни на разширяване и срамната неспособност на европейските лидери да изпълнят своя ангажимент за започване на преговори за присъединяване със Северна Македония и Албания, след като тези правителства изпълниха необходимите критерии. Уважението трябва да бъде спечелено и ние искаме да запазим доверието в нас, трябва да правим това, което казваме, че ще направим – вътре и вън“, е категоричната позиция на Жан-Клод Юнкер по въпроса за блокадата на двете балкански страни.        Последните прощални думи на отиващия си председател на Европейската комисия не могат да не ни трогнат.    „След като опаковах вещите си и изпразних офиса си, остава само да предам документите и ключовете на моята наследница Урсула фон дер Лайен. Ще направим това следващия вторник, когато най-накрая ще заема мястото си на председателската стена на славата. Днес ще слезе в пресцентъра по обяд, за да си взема сбогуване и да увековеча този ден в една последна снимка“.    Жан-Клод Юнкер не пропуска да отправи и своите благодарности „към 32 000 европейски държавни служители, които посвещават живота си на подобряването на Европейския съюз всеки ден“.    „Имам отделено място и за неизвестните герои – преводачите и съветниците, шофьорите, охранителите и готвачите. Те изпълват тази институция с живот и осветяват моето ежедневие от години“.    Последното обръщение Жан-Клод към всички европейци и читатели на Политико е:    „Аз не съм по сбогуванията, така че съжалявам да ви информирам, че това няма да е последният път, когато ще чуете за мен. Дори оттегляйки се от активната политика, никога няма да престана да давам глас и сърце за Европа. Така че – не „Сбогом“, a “Au revoir“!  ", "date": "2019.11.29", "title": "Юнкер: Борисов е сред най-изкусните комуникатори, с които съм работил "}
{"url": "http://epicenter.bg/article/Yotova--10-godini--Iztochno-partnyorstvo--na-ES---mnogo-ambitsii--malko-rezultati/200206/2/0", "text": "„На десетата година от началото на инициативата „Източно партньорство“ резултатите не са задоволителни. Равносметката: прекалено много амбиции, а прекалено малко резултати. Европейският съюз не успя да запълни инициативата с необходимото съдържание.“ Това заяви вицепрезидентът Илияна Йотова, която откри в София конференцията „Кавказки пленници: Източното партньорство на ЕС – политика на приобщаване или инструмент за сдържане?“.   Форумът бе организиран от Делегацията на българските социалисти в Европейския парламент и Института за икономика и международни отношения.   „Източното партньорство“ има за цел да засили политическото асоцииране и икономическата интеграция на шест източноевропейски и южнокавказки държави: Армения, Азербайджан, Беларус, Грузия, Република Молдова, Украйна.   Вицепрезидентът Йотова подчерта, че „Източното партньорство“ видимо отсъства от приоритетите на Европейския съюз. При изказването си пред Европейския парламент преди дни новият председател на Европейската комисия Урсула фон дер Лайен дори не го спомена, говорейки за външната политика на съюза. А общите и пожелателни формулировки от първата декларация през 2009 г. продължават и до днес.   Илияна Йотова направи кратка равносметка на постигнатото в партньорството между Европейския съюз и тези шест държави – либерализиране на визовия режим и отпадане на визите за няколко държави; мрежи за сътрудничество, чиито резултати все още не са във видимата сфера; известен ръст на европейски инвестиции; договори за асоцииране с Украйна, Грузия Молдова.   Вицепрезидентът посочи основните причини за липсата на реална реализация на „Източното партньорство“. Първо, Москва е убедена, че инициативата има за главна цел разрив на връзките между Русия и страните участнички. „От друга страна, вътре в самия Европейски съюз сякаш не успяхме да ангажираме всички 28 държави членки във внимателно разработване на нашата обща политика в източна посока и в нейното методично прокарване“, отбеляза Илияна Йотова.   По думите на вицепрезидента в страните от „Източното партньорство“ бяха създадени свръхочаквания, най-голямото от които бе, че пълноправното членство е на една ръка разстояние.   „Едва ли нещо може да дискредитира повече европейската идея от излъганите надежди“, посочи Илияна Йотова. Според вицепрезидента перспективите за успешно развитие на „Източното партньорство” бяха допълнително подкопани от превръщането на инициативата в контрапункт на друга не по-малко важно направление на европейската външна политика – Средиземноморието.   „Източно партньорство“ изкара отношенията на ЕС с голяма част от бившите съветски републики пред скоби, а вътре в скобите останаха отношенията с Русия. Всъщност големият проблем е, че по сходен начин Русия изважда пред скоби отношенията си с нас, Европейския съюз и двустранните отношения на Москва с държавите членки, а вътре в скобите остават отношенията с бившите съветски републики. Така разглеждано уравнението и от страна на ЕС, и от страна на Русия, води до възприемането на страните в Южен Кавказ и на Украйна, Беларус и Молдова като оспорвано, а не споделено съседство между ЕС и Русия“, каза вицепрезидентът Йотова.   Според Илияна Йотова от ключово значение е Европейският съюз да убеди Русия, че не желае противопоставяне и е от интерес на всички Южен Кавказ да бъде разглеждан като територия именно на споделеното съседство.   Въпреки нерадостната настояща картина на инициативата вицепрезидентът е убедена, че тя си заслужава да съществува. „Но при условие че преосмислим в дълбочина основите, върху които строим своята източна политика по съседство и внесем нужните промени“, изтъкна Илияна Йотова.   Вицепрезидентът призова за по-активната роля на България в инициативата „Източно партньорство“. По думите на Илияна Йотова географското положение на страната ни, както и позицията ѝ в ЕС, въоръжава българските политици с идеи за участие в дискусиите за бъдещето на инициативата. „Очаквам най-накрая да чуя консолидирана българска позиция по темата, да видя повече обществени дискусии“, посочи вицепрезидентът и подчерта, че в никакъв случай не бива да се противопоставят „Източното партньорство“ и евроинтеграцията на Западните Балкани.   Илияна Йотова постави големия въпрос за развитието на Европейския съюз, по който нямо общо виждане между държавите членки. А отговорът на този въпрос ще даде и перспективата пред разширяването на съюза.   „Политическото разширяване среща противоположното виждане както на отделните лидери в Европа, така и на европейските институции. От една страна е твърдият отпор на Франция, от друга – германската позиция за разширяване на политическия съюз“, заяви вицепрезидентът.", "date": "2019.11.29", "title": "Йотова: 10 години „Източно партньорство“ на ЕС – много амбиции, малко резултати"}
{"url": "http://epicenter.bg/article/-39-Nyama-takava-darzhava-39--oznachavalo--39-nyama-takava-hubava-darzhava-39-/200208/2/0", "text": "Прокурорът на Софийската градска прокуратура Милен Ютеров заяви, че няма законови пречки за регистрацията на новоучредената партия на Слави Трифонов \"Няма такава държава\", предаде БНР.   До две седмици ще стане ясно дали партията ще бъде вписана в регистъра на политическите партии.    На заседанието днес адвокатите на формацията поискаха да бъдат уточнени два детайла - ЧЕ името на партията не е отрицание на държавността и че символът не е нарушение на законовата забрана за ползването на българското знаме в партийни символи.   Според тях името \"Няма такава държава\" не е отрицание, а напротив - означавало \"Няма такава хубава държава\". Ако партията бъде допусната в политиката, държавата ще стане по-хубава, както се вижда от уставните намерения на формацията.    За символът адвокатите заявиха, че ръката в синьо с трите ленти в средата с цветовете на българското знаме не е в противоречие със законовите разпоредби.    От държавното обвинение нямат възражения. Съдебното решение се очаква до средата на декември. Ако съдия Татяна Костадинова откаже да регистрира партията, решението може да бъде обжалвано пред Софийския апелативен съд.", "date": "2019.11.29", "title": "\"Няма такава държава\" означавало \"няма такава хубава държава\""}
{"url": "http://epicenter.bg/article/Svetovnoizvestniyat-arhitekt-Masimiliano-Fuksas-pecheli-konkursa-za-pl---Sv--Nedelya-/200209/2/0", "text": "Архитектурното студио на световноизвестния архитект Масимилиано Фуксас е победителят в международния конкурс на Столичната община за нова визия на пл. “Св. Неделя” в София. Резултатите бяха обявени от международното жури в присъствието на кмета на София Йорданка Фандъкова.   На второ място журито постави идейният проект на обединението Al Architects, а на трето - консорциумът OW/MA/CL.   В първия етап на конкурса участваха 14 проектантски екипа. От тях журито определи 7, които да разработят идейни проекти. Това са: консорциум OW/MA/CL с членове: One Works, Maofficinaах, Сracknell; студио “Паола Вигано”, \"Конкурент-90\" ЕООД, студио “Вилмот”, студио “Фуксас”, обединение AI Architects LLD, CLAB Architettura, Юрий Шередега, Дина Дридзе, Евгений Ширинян и обединение \"ДжиТиЕрЕф & Студио Морфе“ с участници: студио „Морфе“ и „Джовани Тортели Роберто Фрасони Аркитети“.   Източник: 24 часа, ", "date": "2019.11.29", "title": "Световноизвестният архитект Масимилиано Фуксас печели конкурса за пл. “Св. Неделя”"}
{"url": "http://epicenter.bg/article/Mustafa-Karadaya--Prizovavame-vsichki-partii-da-se-preborim-s-arogantnostta-i-tsinizma-na-upravlenieto/200210/2/48", "text": "Призоваваме всички партии да се преборим с арогантността и цинизма на управлението. Това каза председателят на ДПС Мустафа Карадайъ по време на пресконференция след заседанието на Централния съвет на партията, предаде репортер на Агенция \"Фокус\".    Карадайъ призова още политическите сили да се справят с омразата и агресията, с разделението и противопоставянето, за да гарантират демократичното евроатлантическо развитие на страната.    „За да извършим нужните реформи и да реализираме ускорено догонващо икономическо развитие на България“, каза Карадайъ и уточни, че това е поместено в декларация на Централния оперативен съвет на партията.    „Този феномен обикновено се проявява в законодателните органи на управление и на централно и на местно ниво. Най-вече и в изпълнителната власт на централно и местно ниво. Ние не се изключваме от този процес, затова правим общ призив към всички. Мисля, че бях ясен“, заяви още Карадайъ.    За посещението на премиера Бойко Борисов в САЩ, Карадайъ коментира: „Мисля, че хората, които бяха на посещение в САЩ, и самите кадри показаха съдържанието на това посещение. Преди самото посещение имаше ред отрицания, които бяха в основата на самото посещение, така че сигурно коментарите и анализите тепърва предстоят. Да видим и резултатите. Засега, колеги, аз съм запознат само с информация от медиите, нека да се запознаем с предмета и резултатите от това посещение. Да видим какво предстои на държавата, след това да си направим нашите анализи, да си вземем нашите решения за нашето опведение и вие ще бъдете своевременно информирани\", посочи още Карадайъ.    Оценката на Централния съвет на партията е, че има отстъпление от демокрацията, каза още председателят на ДПС.    \"Анализът беше много задълбочен и конструктивен. Като се отчете, че безспорно изборните резултати са много добри за ДПС. Резултатът ни е 47 кметове на общини, избрани от ДПС, което прави над 25% увеличение. Освен това са избрани 916 общински съветници. 18 % са и 47 кметове на общини от 265 и 681 кметове на кметства са избрани от ДПС\", каза Карадайъ.    \"Като изборен резултат - резултатите са много добри. Още един показател за тези избори - ДПС на парламентарните избори 2017 г. имаше около 315 хил. гласа, на европейските избори около 320 хил. гласа, за общински съветници на местните избори има около 310 хил. гласа, което дава повод и основание да твърдим, че няма друга политическа партия, която на парламентарни, на избори за членове на ЕП и на местни избори да има еднакъв изборен резултат в партийния вот\", заяви Карадайъ.    \"Още една оценка има направена от Централния съвет, а именно, че има отстъпление от демокрацията. Различни бяха анализите, различни коментарите в различните общини за начините и методите за правене на избори\", заяви още Карадайъ.    ДПС ще проведе отчетно-изборна конференция на 26 април 2020 г., съобщи още Мустафа Карадайъ. 10-ата национална отчетно-изборна конференция е насрочена от Централното оперативно бюро на партията. Датата на конференцията съвпада с датата на съдебна регистрация на ДПС.    „На 26 април 1990 г. е регистрирано ДПС.“, посочи Карадайъ.    „Централният съвет определи и критериите, и базата за определяне на делегати на предстоящата национална конференция, а именно базата са изборите за народни представители от 2017 г. и на всеки 500 действителни гласа – по един делегат ще има“, допълни още той.    Той посочи, че на конференцията предстоят да се правят промени в програмата, в Устава на ДПС и да се приемат съоветни решения на националната конференция.  \"Определихме срок 19 април 2020 г. за представяне на предложенията за помени в Устава, в програмата\", каза още Карадайъ. Той поясни, че централният съвет е упълномощил Централното оперативно бюро на ДПС относно организацията и провеждането на конференцията.    В отговор на въпрос дали ще има конкуренция като председател на ДПС, той посочи, че това е най-нормално и уставът го позволява.    \"Ние отиваме на конференция и по Устав предстоят много отчетно-изборни събрания на местните ни съвети, които освен че ще си изберат ръководствата на местните съвети, ще изберат и делегати за общинските конференции. Предстоят ни 265 общински конференции, които ще изберат общинските ни ръководства и делегати за областни конференции. Предстоят ни 28 областни конференции, които ще изберат областните ни ръководства и делегати за национална конференция. Естествено целият този процес до самото провеждане на националната ни конференция предпоставя взимане на решения, правене на предложения и ние сме поставили срок - 19 април 2020 г. за писмени предложения\", допълни още председателят на ДПС.    Той подчерта, че всеки член на ДПС е равноправен да избира, да бъде избиран и да предлага.  Призоваваме за надпартиен диалог за гарантиране на нулева толерантност спрямо насилието над жени и деца, както и тълкуванията на актов за основаното на пола насилие, каза още Карадайъ. Той представи и другата декларация на Централния оперативен съвет на партията.    \"В другата декларация призоваваме за конструктивен надпартиен диалог и сътрудничество за гарантиране на нулева толерантност спрямо насилието над жени и деца, както и за преодоляването на популистите и подвеждащи тълкувания на актове, касаещи основаното на пола насилие\", каза още Карадайъ.    Той уточни, че вчера е била гласувана една незаконодателна резолюция в Европейския парламент по предложение на всички политически групи там. \"Включително и на групата \"Обнови Европа\", в която членува ДПС и нашите евродепутати гласуваха \"за\" тази резолюция\", отбеляза Карадайъ.    На въпрос дали България трябва да ратифицира Истанбулската конвенция и как тълкува решението на Конституционния съд по нея, Карадайъ заяви, че ДПС няма да тълкува тълкувателното решение на съда.    \"Ние имаме ясна и категорична позиция за Истанбулската конвенция и сме го казали неведнъж. Ако тя беше подложена на гласуване в Народното събрание, щяхме да гласуваме \"за\", коментира още Карадайъ.  ", "date": "2019.11.29", "title": "Мустафа Карадайъ: Призоваваме всички партии да се преборим с арогантността и цинизма на управлението"}
{"url": "http://epicenter.bg/article/Borisov-poiska-i-prie-ostavkata-na-ministar-Biser-Petkov-/200217/2/0", "text": "Това съобщи правителствената информационна служба.      Министър-председателят Борисов счита, че   Според Канал 3 оставката на министър Петков е \"заради несправяне със задълженията\".   Припомняме, че   тъй като тогава майките на деца с увреждания искаха диалог, за да бъдат решени проблемите.    Най-пресният проблем в системата е с изплащането на болничните и отхвърленото предложение на работодателите първият ден от болничния да бъде за сметка на работещия. Темата срещна широк обществен отзвук.    Премиерът увери, че предложението на управляващата коалиция няма да бъде гласувано, но синдикатите от КТ „Подкрепа” излязоха на голям протест на 27 ноември. Митинг-шествието премина през Народното събрание, където представители на КТ \"Подкрепа\" внесоха протестна декларация с исканията си – първите пет дни от болничните да са за сметка на работодателите и те да покриват 100% от него, а не 70% както е в момента.  От своя страна работодателите заявиха, че напускат Националния съвет за тристранно сътрудничество и продължиха да настояват бизнесът да не бъде натоварван с изплащането на болничните.      В първи коментар за смяната съпредседателят на \"Обединени патриоти\" Валери Симеонов обясни известното - че министърът отдавна иска да напусне правителството. “Докато бях вицепремиер, Бисер Петков още в първото полугодие щеше да си подава оставката. Лично аз съм го убеждавал да остане с оглед на това, че той не е конфликтна личност и до голяма степен балансираше между интересите от една страна на държавата, от друга страна на синдикатите и всички тези неправителствени организации, всички от които се стремят да получат някаква част от държавния бюджет (направо да го кажа),“ коментира Симеонов пред \"Флагман\".    Той изрази недоволство, че Борисов не е уведомил коалиционните си партньори за кадрова смяна в правителството. „Не знам какви са причините и във вторник сутринта ще искам Политически съвет, все пак за да го коментираме. Ще поискаме свикване на Коалиционен съвет, за да обсъдим този и други въпроси, свързани с бюджета“, каза той.   Изненада от хода на Борисов изрази шефът на социалната комисия в Народното събрание Хасан Адемов. Пред Дарикнюз той коментира, че очевидно премиерът има за цел да отпуши социалното напрежение. \"Естествено, че съм изненадан от тази оставка. Вчера бяхме заедно с министър Петков на заседанието на бюджетната комисия. Това, че в социалната сфера има проблеми, не е изненада за никого, защото в хода на бюджетната процедура винаги има един кръг въпроси, които създават напрежение\", каза Адемов. Според Адемов причината премиерът да поиска Петков да си тръгне са проблемите с болничните. \"Може би протестите, които са организирани от КТ \"Подкрепа\", недоволството около проблема с болничните, около проблемите за фазата на изплащане в универсалните пенсионни фондове\", предположи депутатът от ДПС.   Според Адемов обаче повечето от тези нерешени въпроси са наследени от Петков. \"Проблеми в тази сфера има много. Не съм убеден, че Бисер Петков има сериозна, значителна вина в нерешаването им. Те са системни и една голяма част са наследени\", коментира още той. \"Така че мисля, че това е начин за отпушване на социалното напрежение около бюджетната процедура\", убеден е председателят на социалната комисия в Народното събрание.   В социалната сфера по времето на Бисер Петков често имаше напрежение. Министърът се зае да прави реформа в политиката към хората с увреждания, но така и не успя да помири всички лагери в тази сфера. Последният синдикален протест бе предизвикан от опит на финансовия министър Владислав Горанов да направи неплатен първия ден от болничния, но тук Петков бе на позиция, че промени може да има едва при постигане на консенсус между социалните партньори как да се ограничат фалшивите болнични.   Бисер Петков е завършил икономика и организация на вътрешната търговия в УНСС. Доктор по икономика, преподавател в УНСС от 1988 г. Смята се за един от добрите ни експерти в областта на социалното осигуряване. От 2002 до 2003 г. е председател на Държавната Агенция за осигурителен надзор към Министерския съвет. Между 2003 и 2009 г. г. е заместник-председател на Комисията за финансов надзор, ръководещ управление „Осигурителен надзор”. От 8 септември 2011 г. с решение на Народното събрание е избран за управител на Националния осигурителен институт. На 29 юли 2016 г. парламентът го преизбира на поста с нов четиригодишен мандат. В третото правителство на Борисов оглави социалното министерство.   Досега от „Дондуков” 1 си тръгнаха Румен Порожанов, който ръководеше земеделието. Още в началото на мандата оставка подаде проф. Николай Петров, който беше министър на здравеопазването. Заради трагедията край Своге си тръгнаха транспортният министър Ивайло Московски, вътрешният министър Валентин Радев и регионалният министър Николай Нанков.   През ноември 2018 г. последва оставката на тогавашния вицепремиер Валери Симеонов, след като 26 дни майките на деца с увреждания протестираха под прозорците на Министерски съвет. В началото на 2019 г. избухна и скандалът с Апартаментгейт. Тогава си тръгнаха правосъдният министър Цецка Цачева, зам.-министри и вторият човек в ГЕРБ – Цветан Цветанов.   Теменужка Петкова също подаде оставка през 2018 година, но тя не беше приета и министърът на енергетиката все още е на поста си.    ", "date": "2019.11.29", "title": "Борисов поиска и прие оставката на министър Бисер Петков "}
{"url": "http://epicenter.bg/article/Dnes-prokuraturata-shte-povdigne-obvinenie-na-psihiatarkata--iztochila-kasata-s-polovin-milion/200164/3/0", "text": "Очаква се днес прокуратурата да повдигне обвинение за измама на психиатъра д-р Инна Бончева. Това съобщи пред журналисти наблюдаващият прокурор от Районна прокуратура Атанас Илиев, предаде Агенция „Фокус“. Тя ще бъде задържана за 72 часа, а след изтичането им прокуратурата ще поиска от съда постоянна мярка за неотклонение „задържане под стража“.    Бончева ще бъде обвинена в измама, като в резултат от това е ощетила Здравната каса с над половин милион лева чрез престъпна схема с отпускането на лекарства за параноидна шизофрения на фиктивни клиенти. Всяка от ампулите, които е изписвала, е струвала между 700 и 900 лева и са били напълно покривани от Здравната каса. Тя ги е получавала с посредници от аптеките, а след това ги е продавала на черния пазар.    Установено е, че по измамната схема са били съставени фалшиви документи на 52-ма пациенти, някои от които се намират в чужбина и въобще не знаят за какво става дума. Друга част от тях са с други заболявания, различни от параноидна шизофрения.  От 1 до 8 години лишаване от свобода и конфискуване на имуществото предвижда Законът за това престъпление. По образуваното от прокуратурата досъдебно производство са били разпитани 80 свидетели, събрани са множество веществени доказателства – ампули, печати на НЗОК и заготовки за тях, както и компютърни конфигурации.    Д-р Бончева бе арестувана вчера при съвместна акция на Икономическа полиция, Районна прокуратура и ДАНС. Според събраните доказателства има данни за повдигането и на още едно обвинение на лекарката психиатър от Пловдив – за държане на силиконови заготовки на печата на НЗОК, което също е подсъдимо“, каза наблюдаващият прокурор. За това престъпление се предвижда до 6 години лишаване от свобода.    Престъпната схема е действала от 1 януари 2017 година до август 2018 година.", "date": "2019.11.29", "title": "Днес прокуратурата ще повдигне обвинение на психиатърката, източила касата с половин милион"}
{"url": "http://epicenter.bg/article/Oleg-Asenov-predstavi-tol-sistemata-pred-Natsionalnoto-sdruzhenie-na-balgarskite-speditori/200158/4/0", "text": "При засилен интерес от страна на спедиторския бранш проф. Олег Асенов, член на Управителния съвет на Агенция „Пътна инфраструктура“, представи основните характеристики на смесената електронна система за събиране на такси за платената пътна мрежа. Той беше поканен от Общото събрание на Националното сдружение на българските спедитори. Това съобщиха от пресцентъра на Агенция \"Пътна инфраструктура\".    Представителите на бранша се запознаха с начините за отчитане на изминатото разстояние (чрез бордово устройство или GPS тракер), взаимодействието между Националните доставчици на услуги (НДУ) и АПИ, както и с различните възможности за заплащане на изминатото разстояние – чрез маршрутна карта или договор с НДУ. Представен беше механизмът за контрол и правоприлагане, както и възможностите на 3D скенерите за класификация на пътните превозни средства, сензорите за измерване на теглото и натоварването на оси в движение. Не по-късно от 1 март 2020 г. собствениците или водачите на пътни превозни средства с обща технически допустима максимална маса над 3,5 т ще плащат такса за ползване на платената пътна мрежа на база изминато разстояние – тол такса, подчерта проф. Асенов. Той припомни, че на 14 ноември 2019 г. Министерството на регионалното развитие и благоустройството публикува проект на Тарифа на таксите, които ще се събират за ползване на републиканската пътна мрежа. Срокът за събиране на становища, предложения и коментари е до 16 декември 2019 г. Тарифата трябва да бъде одобрена с решение на Министерския съвет, поясни още проф. Асенов.    Първоначалният обхват на тол системата се предлага да е малко над 6 000 км – автомагистрали, първи и частично втори клас пътища.  Проф. Асенов представи примерни маршрути, според които, ако се запази обсъжданият размер на таксите, камионите, които най-често се използват за транспорт в България – с обща маса до 12 т, ще плащат за пътя София – Бургас 14.40 лв., ако имат екокатегория Евро VI. По-големите камиони – над 12 т. с повече от четири оси ще плащат за същото разстояние 64.52 лв., ако имат екокатегория Евро VI. Те се използват по-често от превозвачите за международен транспорт.    „Тол таксата е механизъм да се поддържа качеството на пътната инфраструктура. По-добрите пътища водят до по-голяма пътна безопасност, а заедно със системата, която позволява таксуване без бариери – и до по-голяма средна скорост за превозвачите“, обясни проф. Асенов. Представителите на спедиторския бранш се интересуваха от начините на таксуване на извънгабаритните товари, както и от възможността, например, контролните рамки, разположени по платените пътища да допускат и по-високи товари. Рамките за тол контрол са модулна конструкция и в случай на нужда от преминаване на по-високо, извънгабаритно превозно средство, височината им може да бъде регулирана, каза проф. Асенов.    Контролните рамки, на които има монтирани сензори за измерване на теглото на пътните превозни средства ще могат да засичат претоварени камиони.    В рамките на Обществения консултативен съвет по въвеждане в експлоатация на електронната система за таксуване на база време и изминато разстояние към министъра на регионалното развитие и благоустройството ще бъде сформиран обществен борд, който ще има възможността да обсъжда и коментира плановете на АПИ за изграждане, поддържане и рехабилитация на пътната мрежа със средствата от тол таксите, припомни проф. Асенов.  ", "date": "2019.11.29", "title": "Олег Асенов представи тол системата пред Националното сдружение на българските спедитори"}
{"url": "http://epicenter.bg/article/Kevork-Kevorkyan--BB-i-Tramp-/200183/11/33", "text": "Добре, че Тръмп не е видял пристигането на Бойко Борисов и делегацията му. Иначе щеше да си каже: Този пич с дънките ли е купил осем самолета, много е разхвърлян, да не направи някоя дивотия с тях.  Каракачанов е пичът с дънките, които едва укротяват корема му – така той сякаш дава знак и на генералите да качат по двайсет кила над нормата.  С кореми ли ще биете врага, по дяволите?    С това кратко наблюдение, някой по-нервен коментатор може да приключи с посещението на ББ при Тръмп.  Но ние да продължаваме, отвън, откъм дънките - навътре – и да си кажем, че, например, „стратегическото ни партньорство“ с американците ще изглежда поне външно по-прилично, когато след Бойко от самолета слязат петима юнаци, пипнати с вкус, а не сякаш са някаква банда, която отива да обира казино в Лас Вегас.    Защо се мотат по дънки, какво се крие зад тази привидно незначителна дреболия? Дали така не пренасят тукашната си разхвърляност и небрежност, където завърнат. И американците ли ще спечелят с шкембетата си?    При почти тоталната нищета у нас, напълно в реда на нещата е Властниците ни да са изтупани до съвършенство.  Иначе свръх-практичен човек като Тръмп би се запитал, къде отиват тогава париците на народа.    Но и той, при целия му опит в сделките, също не беше изпипан до край - оказа се, че не знае чия собственост е АЕЦ Белене, мислел, че е руска централа.  Хубаво щеше да бъде да си остане с това заблуждение, понеже види ли, че Путин има пръст в нещо, Тръмп гледа да не се завира много-много там. Сега научи истината и това може да сложи началото на безподобен караманьол: руски реактори, американско гориво и пр. – изобщо, всички условия централата да гръмне още преди да е открита.    От Меморандума, който бе подписан – ако ни е предаден достоверно – като цяло лъха на добронамереност, присъща на хартиите, които можеш да подпишеш със затворени очи, понеже не носиш никаква отговорност, можеш да ги подпишеш и по дънки.    В него нито една дума няма за руски газ - това изглежда странно, обаче вече се уточнихме, че Тръмп гледа да не си слага пръстчето там, където не трябва. Това е най-ценната поука от тази среща, сякаш.  Бойко го и каза съвсем ясно: в нито един момент от визитата не е ставало дума за трета страна. Само са си мислили за нея през цялото време.    Тръмп сякаш не знаеше, че са ни продали Ф-16 – или е забравил, понеже спомена Ф-35. А може би, като опитен бизнесмен е направил тънък намек, тъй че сложете настрана още 2-3 милиарда.    Бойко пък забрави заканата си да научи от Тръмп, как и за какво го е топил Цветанов. Срещата му в централата на Републиканския институт беше толкова скована, че сигурно е решил да не ги плаши повече с излишни въпроси.  И там се държа като домакин, както, впрочем, и в Белия дом - по някое време взе да насочва Тръмп, откъде да минат за по-напряко.  Дори посегна да го прегърне – и е напълно възможно точно в този момент американският президент от уплах да е забравил някои от сламките, които са му подготвили/прочели съветниците му.    Бившият американски посланик в София Пардю сравни Тръмп и Бойко, както винаги с деликатността на старшината от „Полицейска академия“. Той си е такъв - винаги, когато говори публично, се чува тропането на ботуши.  Според него, Тръмп и Борисов много си приличали – заслужава си да го цитираме точно:  „И сигурно отлично ще се разберат. И двамата залагат на национализма и на един определен, груб популизъм. И двамата не обичат свободните, независими и настъпателни медии. Според мен, Борисов е по-хитър и много по-успешен в своята инстинктивна политика у дома, отколкото Тръмп. Само дето ръководи по-малка държава.“    По-хитър от Тръмп и много по-успешен - такъв комплимент дори Бойко не е сънувал, а той има доста освободено въображение.    „Този човек няма умора… Цапардосаш го по главата, а той си продължава бодро напред. Дори не осъзнава, че е бил ударен… Беше си просто той – и сякаш нямаше какво да бъде добавяно към това…  Наясно ли бе, къде го бе поставила историята… Върховното му самодоволство бе заразително, животът му се струваше слънчев, беше оптимист – поне по отношение на себе си… Беше готов да ласкае, насочваше цялото си внимание към теб… Беше и невероятно енергичен – „Да го направим“, каквото и да е то, „Да го направим“… Имаше усет за слабостите на противниците му и за най-съкровените им желания… Беше рекламен агент на себе си… Той само искаше да бъде обичан… Търсеше медийната любов наред… Приемаше всичко лично… Решението му за всичко: минаване напряко… Част от електората няма да се оттегли от него, дори той да застреля човек на улицата… Иска най-вече да бъде харесван… Има фундаментална и остра нужда да бъде харесван и всичко за него е борба…“    Е, приличат ли си американският властелин и нашият човек? Можете сами да си отговорите. /Цитатите са от биография на Тръмп./    Все не ми излиза от ума, вече близо двайсетина години, един отговор на Бойко от първото ми интервю с него. Питах го – „Какво е Адът?“  „Не съм бил още там – беше отговорът му. – Може пък да е хубаво. Представи си, че тука е Адът!“    Като го гледам как се държи в Белия дом, този човек и в Ада ще се разпорежда свойски.    Може да го ненавиждате и в червата си, но трябва да признаете, че аранжира посещението си отлично – много изгодно за себе си и без видими поражения за страната ни.  Като оставим настрана срещата му с Тръмп на „четири очи“, която, всъщност, станала на „осем очи“ заради присъствието на вицепрезидента Пенс и на държавния секретар Помпео.  За нея ББ казал на журналистите, че „много го натискали, но той не им се дал“.  За какво са го натискали – някой ден можем да научим това от друг биограф на Тръмп.    Само едно нещо може да е помрачило настроението на „двойника“ на американския президент: истеричното кудкудякане на някои от придружаващите го журналистки – което сигурно е било непоносимо дори при неговият уникален апетит да бъде ухажван; някои от тях трябва да ги слушаш с противогаз.    Учудих се на едно твърдение на Елена Поптодорова, тя дори го повтори, за да се чуе отчетливо: докато ББ превземаше без усилия Белия дом на Тръмп, дамата ни убеждаваше, че в алъш-вериша с Вашингтон по-важната роля има посолството му в София.    Обяснението дойде от Бойко, но почти никой не му отдаде нужната тежест: в края на посещението си помолил Тръмп да общуват вече без посредници.  Дали най-сетне е схванал отровната роля на местните лекета, които от три десетилетия изкривяват българската картина – и без друго порядъчно замърсена.    Много неща у нас се тълкуват/изкористяват с дейното участие на тия донори на лъжата. Нелепо е американското посолство – при всичките му претенции – да се доверява на човек като Прокопиев, примерно, да приема за нещо нормално един нечист „приватизатор“ да им бъде съветник.    Всъщност, въпросното посолство има наивността да остави „българската истина“ да бъде приватизирана от един тип, който целият е овъртолен в разни далавери/съдебни дела.  Не искам да бъда прекалено неучтив, затова няма да попитам – защо го прави американското посолство?  Защо се оставя да бъде оплетено от отровната паяжина на типове, на които българското общество, в голямата си част, гледа с присмех, а дори и презира.    Що за дипломация/политика е да приемаш като свои довереници лица, които откровено сквернословят Българското?  Направете една тайна анкета, колко струват „вашите“ хора – и ще останете поразени от резултатите.    Когато фалшивият евреин Соломон Паси мърсува с православието, това отблъсква хиляди българи от вас – защото той се продава/афишира като главният местен американофил.  Хора като него отчуждиха мнозинството българи от ценностите ви, особено духовните, които бяха толкова търсени в годините на тоталитаризма.    Накарайте да ви преведат скверната фраза на Соломон „Майната му на православието“ – и решете най-после, приемливо ли е за вас, за ценностната ви система, да се обругава толкова цинично/дивашки една религия.  В края на краищата, вие не сте окупатори, а приятели – така поне твърдите. Но това ваше твърдение трябва да премине проверката и на въпросната ругатня.    Хайде, някой/Елена П. е „приватизирал“ едно кремче – „майната му“. Други ваши избраници обаче искат да присвоят отношенията ви с един народ.  И, в края на краищата, ако това ви се вижда нормално, окичете Соломон с едно медалче за проявена храброст в тила на Врага, който по една случайност е собствената му страна.    ***        ***  ", "date": "2019.11.29", "title": "Кеворк Кеворкян: ББ и Тръмп "}
{"url": "http://epicenter.bg/article/Stolichna-obshtina-predstavya-fotoizlozhbata--Sledi-ot-ulitsi--v-Bibliotekata-na-Sofiya/200168/6/0", "text": "На 02.12.2019 г. от 17:00 ч. в галерия „София“ на Столична библиотека ще бъде открита фотоизложбата „Следи от улици“. Изложбата се осъществява с подкрепата на дирекция „Социални услуги за деца и възрастни“ към Столична община. Тя показва 25 фотографии на автора Николай Миланов – уловени мигове от живота на хора, които оцеляват на улицата, с които работят кризисните центрове към Столична община. По професия социален работник, съпричастен към съдбата им, Николай Миланов се фокусира върху хората от „задния“ двор на нашето общество, оцеляващи при изключително тежки условия, търсейки отговори на въпросите: „Бедността има ли достойнство?“ и „Имам ли право на щастие?“. Заснетите лица са невероятно изразителни и разказват своите истории по изключително неповторим начин. Средствата от продадените кадри ще бъдат дарени за Коледа на дирекцията за подпомагане на хората от улицата.", "date": "2019.11.29", "title": "Столична община представя фотоизложбата „Следи от улици“ в Библиотеката на София"}
{"url": "http://epicenter.bg/article/Makron-se-sreshta-s-Tramp-i-Erdogan-v-kompaniyata-na-Merkel-i-Dzhonsan/200146/7/0", "text": "Френският президент Еманюел Макрон ще разговаря с американския президент Доналд Тръмп и ще се срещне с турския президент Реджеп Ердоган в компанията на германския канцлер Ангела Меркел и британския премиер Борис Джонсън идния вторник в Лондон преди срещата на върха на НАТО, съобщи Елисейският дворец.    Малко след пристигането си в Обединеното кралство, във вторник следобед Макрон ще разговаря с американския президент в Уинфийлд хаус, имението на посланика на САЩ в Лондон. След това Макрон ще участва в заседание за координиране на позициите с германския канцлер и британския премиер, както и с турския президент Ердоган, преда БТА, цитирайки АФП.   Френският лидер обяви тази среща още на 18 октомври, след началото на турската офанзива в Северна Сирия срещу кюрдските сили. \"Важно е ние да можем да се съберем и да се координираме, по-специално да видим как можем да върнем Турция на една по-разумна позиция\", каза тогава Макрон. Турция пък го обвини вчера, че подкрепя тероризма в отговор на новите критики на френския президент относно турската операция в Сирия.    Лидерите на страните от НАТО ще се съберат във вторник в края на деня в Бъкингамския дворец за прием, даден от кралица Елизабет Втора преди срещата на върха на алианса. Подготовката за срещата беше смутена от интервю на Макрон за сп. \"Икономист\", в което той каза, че НАТО е \"в мозъчна смърт\" и така породи оживена полемика.", "date": "2019.11.29", "title": "Макрон се среща с Тръмп и Ердоган в компанията на Меркел и Джонсън"}
{"url": "http://epicenter.bg/article/Nova-Broudkasting-Grup-i-Balgarskata-natsionalna-televiziya-shte-izlachat-savmestno-UEFA-EVRO-2020-/200201/8/0", "text": "Нова Броудкастинг Груп и Българската национална телевизия ще излъчват съвместно всички мачове от Европейското първенство по футбол – УЕФА ЕВРО 2020. Това ще е юбилеен турнир, който ознаменува 60-годишнината на състезанието. Всички български фенове на футбола ще могат да се насладят на вълнуващите двубои от 12 европейски града, всеки от които предстои да се превърне в бляскава арена на спортното събитие на годината, предаде Нова тв.    „Щастливи сме, че отново в партньорство с обществената телевизия, ще дадем шанс на многобройните футболни привърженици в България да проследят най-важното събитие следващата година. Нова Броудкастинг Груп има утвърдени позиции в предлагането на богато и качествено спортно съдържание. УЕФА ЕВРО 2020 е още едно доказателство, че медийната компания гарантира достъп на зрителите до най-атрактивните спортни първенства“ - коментира изпълнителният директор на Нова Броудкастинг Груп Николай Андреев.    „Българската национална телевизия продължава многогодишната традиция да показва мачовете от финалите на Европейските първенства по футбол. Отново, благодарение на професионализма и опита на екипа от коментатори, редактори, репортери и оператори БНТ ще ни направи свидетели на вълнуващите битки на юбилейното първенство на Стария континент. С интересни и впечатляващи като гости студийни програми, с атрактивно и модерно представяне на всичко свързано с шампионата, ще помогнем на зрителите не само да усетят, но и да бъдат част от празника на Великата игра“ - заяви Емил Кошлуков, генерален директор на БНТ.    Телевизионните канали на двете медии ще покажат на живо всички мачове от УЕФА ЕВРО 2020, което започва на 12 юни 2020 г. и ще продължи 1 месец. Своят дебют в домакинството на Европейското първенство по футбол ще направят 8 града и 7 държави. Футболните двубои ще се проведат в Лондон, Мюнхен, Рим, Баку, Санкт Петербург, Букурещ, Амстердам, Дъблин, Билбао, Будапеща, Глазгоу и Копенхаген. За първи път мачове от финалния турнир ще има на територията на Азербайджан, Русия, Румъния, Република Ирландия, Унгария, Шотландия и Дания.    Опитният спортен екип на Нова Броудкастинг Груп ще предложи атрактивна студийна програма с анализи и новини от горещите точки на първенството. Домакини на студийните програми от София ще бъдат утвърдените спортни журналисти Борислав Борисов, Петър Виденов и Мирослав Арабаджиев. Сред коментаторите на футболните срещи са Георги Драгоев, Виктор Врачев, Лъчезар Пройнов, като всички журналисти от футболния екип на спортния отдел на медията ще имат възможността да коментират поне един мач.    Като телевизия с опит и традиции в отразяването на големи футболни форуми, БНТ залага на своите утвърдени имена. В коментаторския екип влизат Ивайло Ангелов, Петър Василев, Стефан Георгиев и Петър Иванов. Едно от лицата на първенството в ефира на БНТ ще бъде Илия Илиев, познат на публиката от дългогодишните си изяви в Сутрешния блок на медията, както и като водещ на студийните програми за „Лига Европа“. За да бъде предадена пълноценно емоцията и обхвата на „УЕФА ЕВРО 2020“, БНТ поставя особен акцент върху собствения репортерски екип на място. Росен Станчев ще представя ежедневни репортажи от градовете, в които ще се играят мачовете.    Нова Броудкастинг Груп ще предава на живо мачовете от УЕФА ЕВРО 2020 по DIEMA и NOVA, както и в каналите на DIEMA XTRA. Българската национална телевизия ще излъчи двубоите по БНТ1 и БНТ 3. Окончателната схема на мачовете, предавани на живо и на запис в каналите на Нова Броудкастинг Груп и Българската национална телевизия ще стане ясна след жребия на 30 ноември 2019 г.  ", "date": "2019.11.29", "title": "Нова Броудкастинг Груп и Българската национална телевизия ще излъчат съвместно УЕФА ЕВРО 2020 "}
{"url": "http://epicenter.bg/article/Madona--Smazana-sam-ot-bolka/200152/10/100", "text": "Кралицата на поп музиката Мадона отменя трите си концерта в Бостън по лекарска препоръка, съобщава БТА.    Певицата се извини на феновете си в интернет. Тя информира, че се чувства „смазана” от болка.    Изпълнителката на „4 minutes” написа в профила си в Instagram, че има много травми. Тъй като графикът на Мадона е претоварен, концертите в Бостън от 30 ноември до 2 декември няма да бъдат пренасрочени, а хората, които са си купили билети за тях ще получат парите си обратно.    Турнето ѝ „Madame X\" започна в средата на септември. То включва 80 концерта и ще приключи на 8 март догодина в Париж.", "date": "2019.11.29", "title": "Мадона: Смазана съм от болка"}
{"url": "http://epicenter.bg/article/Zapochva-deloto-sreshtu-Alen-Delon-za-priznavane-na-bashtinstvo/200157/10/100", "text": "Следващия месец френското правосъдие ще започне да разглежда представения от Ари Булон иск за признаване на бащинство от актьора Ален Делон, предаде Франс прес, цитира Дир.бг     \"Съд в Орлеан в Централна Франция постанови, че трябва да има първо съдебно заседание до месец и пледоарии до три месеца\", поясни адвокатът на Ален Делон Кристоф Айела.   Ари Булон - синът на певицата Нико, представи този иск за признаване на бащинство пред съд в Орлеан, защото Делон притежава дом в района.   Ален Делон никога не е признавал, че е баща на Ари Булон, сина на певицата Нико от групата \"Велвет ъндърграунд\". Известният актьор имал кратка връзка с Нико през 60-те години на миналия век. Ари е отгледан от майката на Ален Делон Едит Булон.", "date": "2019.11.29", "title": "Започва делото срещу Ален Делон за признаване на бащинство"}
{"url": "http://epicenter.bg/article/Fandakova--Nikoy-politik-ne-iska-da-vdiga-danatsi--no-tryabva-da-ima-volya-za-razvitieto-na-grada/200149/2/0", "text": " заяви пред bTV столичният кмет Йорданка Фандъкова. Тя поясни, че    Темата за чистия въздух в София е една от най-важните. За да се справим с този проблем, трябват воля и средства. Срокът за местните данъци и такси е много стеснен, до края на тази година. Според мен няма човек, който да не е съгласен, че който замърсява повече, трябва да плаща повече, каза   Фандъкова, която коментира темата за предложението за вдигане на данъците за старите автомобили и за сделките с апартаменти и коли.   \"От вчера върви едно твърдение, че съм казвала в кампанията, че няма да се пипат данъците. Това категорично не е вярно и никога не съм заявявала такова нещо. Никой политик не иска да вдига данъците, но трябва да има ясна воля за развитието на визията на града.   \" \", обясни Фандъкова.   Мерки за справяне с мръсния въздух в града бяха коментирани по време на цялата кампания. Бяха обявени и непопулярни такива. Всички трябва да направим някакви отстъпки и колегите трябва да разберат, че изборите свършиха и трябва да работим.  , категорична бе тя.    \"В живота си човек прави 2-3 сделки за коли и апартаменти.  а половината от тези средства ще бъдат предоставени директно на районните кметове.   \" \", поясни още Йорданка Фандъкова.   От увеличаването на данъка за колите ще се съберат допълнително 18 млн. лева, които ще отидат за инвестиции в градския транспорт и зелената система на града - изграждането на нови паркове.   По този начин се надяваме хората да слязат от колите си и да ползват градския транспорт. Усилията ни са насочени изцяло в тази посока. И вчера представихме поредните нови трамваи. , разкри Фандъкова.   \"Трябва да има конкретни мерки, за да се справим с проблемите на града. Някои от тях са непопулярни и трябва воля, за да ги проложим.   В София няма да има увеличаване на този данък, защото сме си свършили работата предварително.   Явно някои колеги вече се готвят за парламентарните избори, но до тях има много време и трябва да работим. Факт е, че през цялата кампания г-жа Мая Манолова изговори много лъжи и манипулации. Тя е предоставила своите твърдения в съда и той ще отсъди. За мен е важно да можеш да губиш с достойнство\", обяви Йорданка Фандъкова.    \"Моята позиция за \"Златен век\" е ясна отдавна - мястото му не е там. Искам да се обърна към районните кметове - вече не сме в предизборна кампания и трябва да казваме на хората истината, а не това, което им се искат да чуят. Не трябва да заблуждаваме гражданите. Трябва да има промени, а не да се използва популизъм. С популизъм можеш да постигнеш само краткосрочни политически успехи. Необходимо е много работа\", подчерта кметът на София.   Относно проблема с горенето на битови отпадъци е направена проверка във Виетнамските жилища. Установено е, че над 60% от живеещите там се отопляват с електричество. Все още обаче има домакинства, които се отопляват с дърва и въглища. Открито е и горене на дограма. Тези проверки ще бъдат правени периодично.   \"В новата наредба за жилищата, която се подготвя, е заложено изискване,  \", поясни столичният кмет.   Вече е започнало и изпълнението на двата проекта за безвъзмездната подмяна на около 20 000 отоплителни инсталации на домакинства. Обявени са и районите, в които ще се работи по проекта. От 20 януари започва кандидатстването, а Йорданка Фандъкова очаква хората да бъдат активни.", "date": "2019.11.29", "title": "Фандъкова: Никой политик не иска да вдига данъци, но трябва да има воля за развитието на града"}
{"url": "http://epicenter.bg/article/Protest-v-Pernik-otnovo-iska-ostavkata-na-oblastniya-upravitel-Irena-Sokolova/200150/2/0", "text": "Перничани се събират на втори протест заради водната криза днес, 29 ноември, предаде БГНЕС.   Заради драстичния спад на обема на язовир \"Студена\" от 18 ноември в Перник и в още десет населени места в общината е въведен воден режим.   Вода има сутрин между 5:00 и 10:00 часа и вечер от 17:00 до 22:00 часа. Водната криза в миньорския град се случва за пръв път от 1993 година.   Едно от основните искания на протестиращите е оставката на областния управител на Перник Ирена Соколова. И на този протест, както и на предишния, ще бъде издигнато искане за подвеждане под наказателна отговорност на всички виновни по веригата за водната криза в Перник.   Протестиращите ще настояват за прозрачност относно предприетите мерки за осигуряването на питейна вода в града, спазването и строг контрол на въведения воден режим и своевременна информация за наличния воден обем на язовир Студена.   На 20 ноември заместник регионалният министър Николай Нанков съобщи, че шефът на ВиК-Перник Иван Витанов е уволнен от поста. Но общото събрание за уволнението е насрочено чак за 9 декември.   Пред БНТ кметът на Перник Станислав Владимиров посочи, че за пръв път през изминалата нощ в язовир \"Студена\" е влязла повече вода, отколкото е излязла т.е. вече има ефект от режима.   Но той изрази недоволство, че ВиК не може да се справи с безбройните аварии в града. \"Вместо да ми пишат писма за промяна на режима, да хванат да се справят с много бройните задачи, които им предстоят\", подчерта той.   Междувременно, на парламентарен контрол регионалният министър Петя Аврамова ще трябва да отговаря на въпроси за ситуацията в Перник. Освен за Перник, Аврамова ще отговори и на въпрос относно водния режим в област Плевен.   На воден режим е и Ловеч. Заради намалелия дебит ВиК – Ловеч спира водата от 11 вечерта до 6 часа сутринта. Същата е ситуацията в Плевен и 10 села в региона - от полунощ до 5 часа, на места от 22 часа до 6 часа. ВиК - Ловеч осигурява 45% от количеството вода за Плевен и 35% за Ловеч. ", "date": "2019.11.29", "title": "Протест в Перник отново иска оставката на областния управител Ирена Соколова"}
{"url": "http://epicenter.bg/article/Korneliya-Ninova--Predlagame-da-se-nalozhi-sadeben-kontrol-varhu-bezkontrolni-aktove-na-prokuraturata-/200162/2/48", "text": "\"Днес внасяме промени в Закона за изменение и допълнение на наказателно-процесуалния кодекс, с които предлагаме да се наложи контрол върху безконтролни досега актове на прокуратурата. Много време в българското общество се води дискусия за необходимите промени в съдебната власт, за правомощията на прокуратурата и главния прокурор.\"   Това заяви в Народното събрание председателят на БСП Корнелия Нинова, съобщиха от пресцентъра на БСП.    Тя обясни, че ако някой подаде сигнал до прокуратурата и тя откаже да заведе досъдебно производство по различни причини - икономически, лобистки, политически, този процес приключва той е затворен в рамките на прокуратурата и до главния прокурор.    „Това създава чувство за несправедливост у хората и предпоставки за произвол - ето защо, принципно и от доста време настояваме за налагането на контрол върху действията на прокуратурата. Внасяме предложение този контрол да се осъществява от независимия български съд“, заяви още Нинова.    Председателят на левицата поясни предложението на БСП - всеки, който е подал сигнал и не е получил според него адекватен отговор, може да обжалва действията на прокуратурата пред съда. Съдът може да потвърди решението на прокуратурата или да го отмени и да го върне обратно, със задължителни указания за прилагане на закона.    „Смятаме, че това е възможност – чрез закона да се създаде рамка, в която да не се допускат произволни действия, злоупотреби от страна на прокурори и че ще се възстанови чувството за справедливост у онези, които очакват истинско правосъдие в България“, каза още Нинова.    Тя обърна внимание, че този въпрос е поставен на дискусия многократно от Комитета на министрите на Съвета на Европа, от осъдителни решения в Съда в Страсбург, в заключенията на проведения наскоро форум на европейски прокурори, независим анализ на българската прокуратура, но досега нищо не е правено. „Днес предприемаме конкретни действия, за да се наложи контрол върху действията на прокуратурата“, заключи тя.  ", "date": "2019.11.29", "title": "Корнелия Нинова: Предлагаме да се наложи съдебен контрол върху безконтролни актове на прокуратурата "}
{"url": "http://epicenter.bg/article/Vitseprezidentat--Osven-znaniyata-tryabva-da-dadem-na-detsata-si-lyubovta-kam-Balgariya/200167/2/0", "text": "„Най-голямата награда за всеки учител са успехите на неговите ученици. Но освен знанията трябва да дадем на децата си любовта към България. Най-ценното признание за вашия труд, отдаденост и енергия, уважаеми учители, открих в думите на един от вашите възпитаници: Всеки път, когато посещавам българското училище, се чувствам по-близко до родния ми дом България.“ С тези думи вицепрезидентът Илияна Йотова се обърна към учителите от Български детски хор и училище „Гергана“ – Ню Йорк.   Вицепрезидентът бе гост на концерт-спектакъла „Дойдох! Изпях! Победих!“ на Класа по музикален театър. Учениците представиха оригинална драматизация на български език по 13 известни бродуейски песни. След представянето на спектакъла в Българското училище във Виена „Св. св. Кирил и Методий“ децата гостуваха в София. Концертът бе заключителното събитие от честванията на 15-ата годишнина на Български детски хор и училище „Гергана“ в Ню Йорк. По повод годишнината и като признание за професионализма и активната дейност за съхранение и разпространение на българския език и култура Илияна Йотова удостои училището с почетния плакет на вицепрезидента.   „През последните няколко години успях да се срещна с наши сънародници в  различни точки на света – от Франция, през Украйна, Молдова, Казахстан, до Сиатъл и Лос Анджелис в САЩ. Извън границите на България почувствах толкова много любов към родината. Докоснах се до малки парченца от България, разпръснати по целия свят. Днес вълнението ми е още по-голямо, защото имам честта да ви посрещна в България, на родна земя и да ви поздравя с „Добре дошли!“, заяви в приветствието си вицепрезидентът Йотова.   Илияна Йотова поздрави учителите за нестандартния метод, с който привличат интереса на децата към българския език и българската култура – чрез силата и красотата на музиката.   Вицепрезидентът пожела на учителите и родителите заедно да продължават да разказват на децата славната приказка за България, да ги учат да бъдат горди българи. „Съхранявайте и разпространявайте българщината“, призова Илияна Йотова.   Вицепрезидентът бе подготвила подарък-изненада за участниците и зрителите – рецитал от актрисата Иванка Шекерова на „Похвално слово за българката“ по стихове на Ивайло Балабанов, в които се възпява силната, непокорна и предана на род и родина Гергана.", "date": "2019.11.29", "title": "Вицепрезидентът: Освен знанията трябва да дадем на децата си любовта към България"}
{"url": "http://epicenter.bg/article/Marinov--Tryabva-da-se-pomisli-dokade-da-sa-pravomoshtiyata-na-politseyskite-dobrovoltsi/200169/2/0", "text": "Трябва да се помисли докъде да се разпростират правомощията на полицейските доброволци. Това каза министърът на вътрешните работи Младен Маринов пред журналисти в Народното събрание, предаде  Агенция \"Фокус\".    Във връзка с идеята доброволни отряди да се борят с ромската престъпност, министърът заяви, че това е тема, която ще срещне както подкрепа, така и противници. \"Ние работим по този въпрос и по текстовете. То е малко по-различно от доброволчеството, което го има по линия на пожарната безопасност. Може да ползваме опит, но тук става въпрос за прилагане на полицейски правомощия\", обясни министърът.    \"Ще има дискусии, ще се обсъжда много, защото е нещо, кеото е нещо ново\", изтъкна министърът.    На въпрос дали доброволчеството може да стигне до саморазправа, той посочи, че все пак полицейските сулжители минават на обучение и са обучени да владеят ситуацията при напрежение.  \"Всичките тези неща няма да ги има при доброволците, затова трябва да се помисли каква да е структурата и докъде да се разпростират техните правомощия. Все пак говорим за доброволчество, а не за борба с престъпността\", посочи министърът.  Младен Маринов коментира, че държавата има органи и законодателство, което се бори ефективно с престъпността. \"До определен момент може да се ползват доброволци за точно определени ситуации\", изтъкна вътрешният министър.  За стационарните камери, министърът заяви, че тя ще заснеме скоростта, но с това не спира опасното движение на човека.  \"Така че тук се търси от една страна оперативност на екипите, от друга констатирайки такова опасно поведение, то да бъде спряно незабавно\", обясни министърът.   Относно случая с пожара в \"Пирогов\", министърът на вътрешните работи обясни: \"Не става дума за взрив . Чакаме експертизите. Експертите са взели необходимите проби, направили са необходимите огледи\". Маринов припомни, че това е казано и от главен комисар Николов.    \"Няма и стена, която да е разрушена. Има напукана стена. Най-вероятно е започнало първо горене, след това се е чул нещо като пукот вследствие на високота температура. Първоначално е много трудно да се даде оценка на това, което се е случило\", заяви вътрешният министър.  Маринов заяви, че се работи и по версия за запалена цигара. \"При боравенето с концентриран кислород винаги има опасност от горене\", допълни още министърът.", "date": "2019.11.29", "title": "Маринов: Трябва да се помисли докъде да са правомощията на полицейските доброволци"}
{"url": "http://epicenter.bg/article/Korneliya-Ninova-se-sreshtna-s-polskiya-poslanik-/200171/2/0", "text": "Председателят на НС на БСП Корнелия Нинова се срещна с посланика на Република Полша Мачей Шимански. На срещата, състояла се в централата на БСП, на Позитано 20, бяха обсъдени редица въпроси от взаимен интерес, съобщават от пресцентъра на БСП.    Нинова запозна посланика с основните приоритети в работата на БСП. Акцент в срещата бяха предложенията на социалистите във „Визия за България” и позициите на партията по актуални обществени проблеми.    Бяха обсъдени и възможностите за сътрудничество и развитие на отношенията между България и Полша както на двустранно ниво, така и в рамките на ЕС.  ", "date": "2019.11.29", "title": "Корнелия Нинова се срещна с полския посланик "}
{"url": "http://epicenter.bg/article/Iskren-Veselinov--OP-iskame-sazdavaneto-na-dobrovolni-otryadi-za-spravyane-s-prestapnostta-/200172/2/0", "text": "\"Мярката трябва да влезе в Закона за МВР между първо и второ четене. Формированията ще действат на места, където има дефицит на органи на реда.  Доброволчеството като начин за превенция и справяне с битовата и маргиналната престъпност е стара идея на патриотите. Тя е залегнала и в приоритетите за повишаване на обществения ред и сигурност в програмата още от 43-то НС. Ето защо Обединени патриоти ще подкрепят на първо гласуване Законопроекта за изменение и допълнение на Закона за Министерството на вътрешните работи и ще внесат предложение за допълнение, свързано с доброволните отряди.\"    Това посочи в свое изказване в Народното събрание съпредседателят на ПГ „Обединени патриоти“ и заместник-председател на ВМРО Искрен Веселинов.    Законопроектът създава допълнителен респект към работата на служителите на реда, за какъвто отдавна Патриотите настояват. Той задава и вътрешно преструктуриране на МВР, което ще доведе до по-адекватно функциониране на системата.    Искрен Веселинов заяви, че между първо и второ четене народните представители от Обединени патриоти ще изготвят законопроект за възстановяването на доброволните отряди, които да подпомагат опазването на обществения ред. Действията на тези отряди от доброволци трябва да са в синхрон и под ръководството на МВР.    Депутатът посочи, че в сегашния законопроект е засегната темата с доброволците, но само тези звена, които и в момента съществуват – за овладяване на бедствия и пожари.    Трябва да се разработи тази материя в закона, касаеща доброволческите отряди, дейността им трябва да бъде регламентирана в Закона за МВР, категоричен е Искрен Веселинов.    Доброволци със съответния образователен ценз и чисто съдебно минало и преминавайки обучение в МВР да имат правомощия по патрулна и охранителна дейност. Тези формирования да противодействат на битовата престъпност – особено по малките населени места. Доброволните отряди трябва да могат да налагат закона там, където има дефицит на представители на МВР.    За това е имало дебат между ГЕРБ и ОП и е част от общите приоритети, които са събрали двете политически формации в управлението, стана ясно от думите на Веселинов.", "date": "2019.11.29", "title": "Искрен Веселинов: ОП искаме създаването на доброволни отряди за справяне с престъпността "}
{"url": "http://epicenter.bg/article/Kaloyan-Pargov--Fandakova-nyama-legitimnostta-da-vzima-sama-reshenie-za-vdigane-na-danatsite-/200173/2/0", "text": "Подходът на управляващите в Столична община за работа е сбъркан, получаваме още от същото - като в предишния мандат, каза лидерът на БСП - София Калоян Паргов в сутрешния блок на Нова телевизия. Това съобщиха от пресцентъра на БСП - София.    \"Кметът Йорданка Фандъкова няма легитимността да взима сама толкова важно решение като вдигане на данъци\". Това заяви лидерът на БСП - София и председател на групата на социалистите в СОС Калоян Паргов в сутрешния блок на Нова телевизия \"Здравей, България\". Той обясни, че столичният градоначалник беше избран на местните избори с прекалено малка разлика, за да си позволява подобни еднолични действия.    \"Това решение трябва да бъде взето от общинските съветници в СОС, а не от кмета и администрацията, заяви той. \"Преди това трябваше да го обсъдим по комисиите, да чуем различни мнения и да преценим. А не да чуем от кмета и администрацията какво са решили и предстои да бъде гласувано\", каза Паргов.    Според Калоян Паргов, подходът на управляващите в Столична община е сбъркан. \"Получаваме още от същото - като в предишния мандат, коментира той.    \"Ако искаха да подходят професионално, трябваше от началото на следващата година да започнем обсъждане на различни данъчни ставки в комисиите в СОС. И в края на следващата година, след като гражданите са били запознати и напълно наясно, промените да бъдат включени в бюджета за 2021-ва. Какво се случва сега? Набързо, след две предстоящи обсъждания ще осъмнем на Нова година с по-високи данъци и със сериозното съмнение, че те ще постигнат целта, за която претендират вносителите - по-чист въздух в София и подобряване на инфраструктурата в кварталите\", допълни още Паргов.    Лидерът на БСП - София припомни, че Столична община има приети 100 мерки за справяне със замърсения въздух в града. \"С колегите от БСП първи повдигнахме въпроса за проблема с чистотата на въздуха в София, управляващите промениха стратегията, приехме 100 мерки, но замърсеността остава\", каза Калоян Паргов.    \"Сега предстои да приключи конкурсът за чистотата на града. Задължително е в договорите с новите фирми да бъде записано, че улиците трябва да бъдат мити и метени по-често. Това е елементарната и първа мярка за добрата хигиена в града и за подобряване на въздуха. Сега говорим за старите автомобили. Добре, увеличението на данъка им с 5 лева - говоря условно - ще откаже ли собствениците им да ги ползват? Не мисля, че това е добър начин да накараме хората да използват повече градския транспорт. Нали знаете приказката за вятъра и слънцето. Колкото по-силно духа вятърът, толкова повече човек се увива в кожуха си. А като изгрее слънцето, човек сам сваля кожуха. Така е и с данъците\", каза Паргов.    Според Калоян Паргов, исканото от кмета Фандъкова и администрацията на Столична община увеличение на данъците не отговаря на реалността. \"Ако харчим по-ефективно парите от наличния бюджет, можем да постигнем целите, поставени сега с вдигането на данъците\", категоричен е той.    \"Имаме 100 милиона преходен остатък за тази година. Има пари в бюджета. Това, което трябва да направят сега управляващите, е децентрализацията му. Да отпуснат повече средства на районите, за да може да оправят инфраструктурата. А по отношение на екологията - да се съсредоточим върху тези, които най-много замърсяват въздуха, а именно битовите потребители, използващи неекологични отоплителни средства. Да помислим как да ограничим това въздействие върху околната среда по време на зимните месеци, вместо да говорим за Евро 2, 3, 4...\", допълни още лидерът на БСП - София.    Калоян Паргов е убеден, че увеличаването на данъка върху възмездното придобиване на имущество също няма да доведе до очаквания резултат.    \"Когато става дума за това, защо да не помислим в посока на разрешителните за строеж\", коментира той.    \"Всички сме наясно, че инвеститорите и строителите сами поемат ангажимента да оправят прилежащата инфраструктура около обекта, който изграждат. А това не е тяхна работа. Защо не помислим за размера на строителните разрешителни, както са го направили в другите балкански държави. Но преди увеличението им да го обсъдим внимателно по комисиите и с всички заинтересовани лица. Освен това, в нашата платформа имахме разчет - бяхме планирали, ако БСП управлява в Столична община, за 4 години да изградим 400 км квартална инфраструктура. Бяхме направили и сметка - 1 км за 500 000 лв. Сега от ГЕРБ може да поемат и този наш ангажимент, след като заговориха, че ще влизат в кварталите. Е, 4 години ги чакахме, време е вече да го направят\", допълни Паргов.  ", "date": "2019.11.29", "title": "Калоян Паргов: Фандъкова няма легитимността да взима сама решение за вдигане на данъците "}
{"url": "http://epicenter.bg/article/Mustafa-Karadaya--Godinata-beshe-uspeshna-za-DPS-/200174/2/48", "text": "Започна заседанието на Централния съвет на ДПС.    \"Дневният ред е анализ на изминалите местни избори и насрочване на X Национална конференция. Годината беше успешена за ДПС. Имаше два пъти избори - за членове на Европейския парламент и местна власт, успешни избори за ДПС\", каза председателят на ДПС Мустафа Карадайъ пред журналисти преди началото на заседанието, цитиран от пресцентъра на партията.    На въпрос дали ще има избор на ново ръководство, лидерът на ДПС каза, че на Националната конференция се правят промени в устава, приемат се програмни документи, евентуално решения на конференцията, както и избор на Централен съвет и централно ръководство.  ", "date": "2019.11.29", "title": "Мустафа Карадайъ: Годината беше успешна за ДПС "}
{"url": "http://epicenter.bg/article/Yordanka-Fandakova--Obrazovanieto-e-dvigatelyat-na-razvitieto-na-nasheto-obshtestvo-/200178/2/0", "text": "Образованието е лична моя кауза и водещ приоритет като кмет. Именно образованието е двигателят на развитието на нашето общество, основна движеща сила в икономиката и защита срещу популизма, манипулациите и фалшивите новини. Това заяви председателят на Сдружение „Граждани за европейско развитие на България“ Йорданка Фандъкова по време на конференцията „Ролята на образованието за насърчаване на фундаменталните ценности на ЕС“, съобщиха от пресцентъра на ГЕРБ.    Форумът се провежда в „Гранд хотел София“, а негови организатори са Сдружение „Граждани за европейско развитие на България“, Центърът за европейски изследвания „Вилфрид Мартенс“ и Фондация „Конрад Аденауер“.    „Ценностите на ЕС – свободата, човешкото достойнство, върховенството на закона, солидарността – са в основата на нашето общество. Те не идват даром и не трябва да ги възприемаме за даденост. Важно е да ги отстояваме ежедневно – с работа в семейството, в училището, в институциите“, посочи кметът на София.  Тя съобщи, че за 10 г. Столична община е изградила над 100 нови сгради на детски градини и 20 нови училищни сгради.    „Привестваме решението на българското правителство да отпусне с новия държавен бюджет 70 млн. лв. за строителство на детски градини и училища. Ние вече имаме разработени проекти и сме готови да се възползваме от възможността“, обясни Фандъкова. По думите й София е център на знанието и иновациите.  „Технологичният сектор се развива много бързо. В Столична община дори ще имаме заместник-кмет с такъв ресор. София е в топ 10 на най-атрактивните за инвестиции големи градове в класацията на „Файненшъл таймс“. Именно благодарение на това много млади хора се завръщат от чужбина, за да работят у нас. Това доскоро бе мечта, а днес е реалност“, отбеляза тя.    „Образованието е наш приоритет. То е ценност, която изповядваме. Човешкото достойнство, демокрацията - това са ценности, които са много важни за европейския ни начин на живот. Ние трябва да научим децата на тези ценности още в семейството и да им покажем положителните примери. Човешкото достойнство е най-големият капитал на съвременния човек“, бяха думите на председателя на просветната комисия в Народното събрание Милена Дамянова.    Според ръководителя на Бюрото на Фондация „Конрад Аденауер“ в София Торстен Гайслер ЕС представлява взаимна подкрепа, но е преди всичко и съюз на ценностите.    „При истинската демокрация малцинствата имат равни права, затова е важно не само да говорим за ценностите, но и да ги популяризираме. Основаната цел на образованието е не само да се развива умения, но и да насърчава социалното приобщаване“, коментира Гайслер.    „Популяризирането на ЕС и ценностите му е много важно, особено в страните извън Съюза“, подчерта стратегическият координатор и научен изследовател към Центъра „Вилфрид Мартенс“ Федерико Отавио Рехо. По думите му подобни форуми са много ценни, защото предоставят платформа за дебат между институциите и гражданския сектор, на базата на който могат да се формират нови политики в различни сфери.  ", "date": "2019.11.29", "title": "Йорданка Фандъкова: Образованието е двигателят на развитието на нашето общество "}
{"url": "http://epicenter.bg/article/Mariya-Gabriel--Tryabva-da-ima-istinska-investitsiya-v-umeniyata-na-mladite-hora-na-Balgariya/200179/2/0", "text": "През 2025 г. искаме да създадем електронна студентска карта. Тя би облекчила мобилността и обмена на документи. Основна задача е силен бюджет за програма \"Еразъм\" и \"Хоризонт Европа\". Трябва да има истинска инвестиция в уменията на младите хора. Това каза еврокомисарят и зам. председател на ЕНП Мария Габриел на конференция на тема \"Ролята на образованието за насърчаване на фундаменталните ценности на ЕС\", предаде Агенция \"Фокус\".    \"Поздравявам от сърце организаторите на този форум. Той изпраща много силно послание - образованието е благородна кауза. Мога да се чувствам само щастлива, че съм точно с ресор Иновации, научни изследвания, образование, култура и младеж като еврокомисар. Радвам се, че показахме, че зад думите \"образование\" и \"наука\" стоят силни ценности\", посочи Мария Габриел. По думите ѝ, човешкото достойнство, демокрацията и ценностите са нашият компас.    \"Днес сме изправени пред три нови предизвикателства - цифровизацията, климатичните промени и демографските показания. Затова споделените ценности ни сближават. Те ни дават общи цели - да учим, да придобиваме познания и ни поставят пред нови предизвикателства\", заяви еврокомисарят. Тя допълни, че се гордее с талантите на България и вярва в потенциала на България относно образованието.    \"Не се справяме сами с предизвикателствата, ние се справяме заедно като общество. Част от моята работа ще бъде как българите да се чувстват част от европейското общество. Поставям си за цел като евродепутат да наблегна на Европейско образователно пространство, трябва да стимулираме езиковото разнообразие, да подобрим достъпа до високо качествено образование\", каза още Мария Габриел. Важно е в толкова бързо развиващ се свят и Европа да върви с бързи темпове, подчерта тя.  \"Има план за действие за цифрово образование. За нас е цел да изградим активни и будни граждани\", каза еврокомисарят. Тя допълни, че друга нейна кауза е повече жени в информационноте технологии.   \"Ще живеем в едно по-хармонично бъдеще, ако имаме споделени норми и ценности\", каза министърът на образованието и науката Красимир Вълчев на конференцията. Министър Вълчев е категоричен, че българите имат основните ценности, но въпросът е как да се възпитават децата и учениците в по-доброто разбиране на тези ценности.  \"Няма взаимсност между образователната система и родителите. Основната причина за това е липсата на споделени ценности. Колкото повече права имаме, толкова повече несигурни се чувстваме. Като част от реализирането на компетентностите са и гражданските компетентности\", каза още министърът на образованието. Той подчерта, че днешното поколение деца са изправени пред редица предизвикателства в глобализирания свят, в който живеем и затова е много важно толерантността да стане основна ценност.  ", "date": "2019.11.29", "title": "Мария Габриел: Трябва да има истинска инвестиция в уменията на младите хора на България"}
{"url": "http://epicenter.bg/article/Avramova--Dopalnitelni-kolichestva-voda-ot-Vladayskiya-kanal-shte-badat-nasocheni-kam-yazovir-Studena/200181/2/0", "text": "Допълнителни количества вода от Владайския канал ще бъдат насочени към язовир „Студена“. Това каза министърът на регионалното развитие Петя Аврамова в отговор на въпрос на депутата от БСП Любомир Бонев за водната криза в община Перник, предаде Агенция „Фокус“.   „Язовир „Студена“ е проектиран като технологичен изравнител. Това означава, че язовирът събира водите от водосборната област“, каза още министърът. Тя посочи, че язовърът е в списъка на комплексните и значими язовири. „Месечният график се изготвя като се взима предвид актуалната информация“, допълни още Аврамова.    „От 12 ноември беше сформиран екип от експерти за извършване на проверка във ВиК - Перник за експлоатацията на язовира и ВЕЦ към него за периода от 1 януари до датата на проверката. В хода на проверката се установи, че ВиК операторът е действал в изпълнението на наредбата“, заяви още Аврамова.    „Към настоящия момент МРРБ проучва всички възможности за решаване на проблема с въведения режим. Разглеждат се възможностите за оптимално използване на наличните водоизточници, захранващи язовир „Студена“. Набелязани са стъпки за оказване на експертна помощ от страна на „Софийска вода“. Провеждат се обследвани яна терен. Искам да благодаря на експертите на „Софийска вода“ за оказаната помощ, набелязаните мерки, които ВиК в следващите няколко дни ще изпълни и ще има допълнителни количества вода от Владайския канал, които ще бъдат насочени към язовир „Студена“, заяви още Аврамова.   Само веднъж на ден да има вода в Перник и това да е във времето от 15 до 22 ч., а не както е сега. За това призова от трибуната регионалният министър Петя Аврамова, предаде БГНЕС. “С това ще се намалят загубите по мрежата и ще се гарантира строг контрол на разходването ѝ. По този начин се надяваме напролет да има достатъчно вода в яз.” Студена”, каза тя и подчерта, че въвеждането на режима е бил необходим.", "date": "2019.11.29", "title": "Петя Аврамова: Вода от Владайския канал ще бъде насочена към язовир Студена"}
{"url": "http://epicenter.bg/article/Oblastniyat--upravitel--na-Pernik--i-eksperti--ustanoviha--otklonyavane--na-voda--ot-Studena/200182/2/0", "text": "Областният управител на Перник Ирена Соколова заедно с експерти, инженери, спелеолози и специалисти по ВиК установиха неправомерно отклоняване на огромни водни количества от водосборния район на язовир \"Студена\".   Това заяви тя по време на обществен експертен съвет, на който бяха поканени да присъстват и протестиращите, които настояват за нейната оставка.  През последните 10 дни Соколова и експертите са обходили основните водоизточници на язовир Студена, съобщиха от Областната управа.    \"Преди три дни видях бентовете за отклоняване на цялата вода от един от основните водоизточници при маловодие с тръба, отвеждаща към помпена станция, каза Соколова. Още на следващия ден (на 28 ноември 2019 г.) се установява увеличение на дебита към язовир Студена с 418 литра в секунда, при само 44 литра в секунда на 27 ноември. В същото време се установява, че помпената станция не работи. Ако някой си е позволил да отклонява водни запаси в този период на безводие трябва да понесе своята отговорност. Веднага подавам сигнал в прокуратурата\", обяви Соколова. Тя допълни, че с неин подпис не може да се източи или напълни язовир Студена.    Областният управител, хидролози, геолози и ВиК инженери са намерили решение с въвеждане на допълнителни водоизточници към язовир \"Студена\".    Атанас Русев, инженер и спелеолог обясни по време на обществения експертен съвет, че е подготвен комплексен план, който е входиран в Областна администрация - Перник и ще бъде въведен незабавно в действие със съдействието на МРРБ.    С разработения план в много кратки срокове, по-малко от месец във водосбора на язовира ще постъпват количества вода, които надвишават ежедневното потребление.    \"Софийска вода\" с екипа на Атанас Русев днес са взели проби от водоизточниците за установяване на физико-химични и микробиологични показатели.", "date": "2019.11.29", "title": "Областният управител на Перник и експерти установиха отклоняване на вода от язовир \"Студена\""}
{"url": "http://epicenter.bg/article/Ofitsialno--Naznachenieto-na-Ivan-Geshev-za-glaven-prokuror-izleze-v-Darzhaven-vestnik/200187/2/0", "text": "Назначението на зам.-главния прокурор Иван Гешев за следващ \"обвинител №1\" вече е напълно официално. Указ № 273 на президента Румен Радев е публикуван в последния брой на \"Държавен вестник\".    Макар и от втория път и след силен натиск от страна на определен политико-икономически кръг Радев да наруши Конституцията, държавният глава подписа назначаването на Гешев на поста на 26 ноември, пише \"Правен свят\".    Иван Гешев беше избран за първи път за главен прокурор от Пленума на Висшия съдебен съвет (ВСС) с впечатляващо мнозинство от 20 гласа \"за\" срещу само 4 \"против\" на 24 октомври. След първия вот президентът отказа да подпише указ за назначаването му и върна избора в кадровия орган.    На 14 ноември членовете на ВСС повторно дебатираха по кандидатурата на Гешев и отново стигнаха да крайния извод, че той отговаря на професионалните и етични качества, за да заеме длъжността, след което го преизбраха със същия резултат – 20 гласа \"за\" срещу 4 \"против\". След второто гласуване на ВСС, държавният глава вече бе задължен от Конституцията да подпише указа за назначаването му.    Мандатът на действащия главен прокурор Сотир Цацаров по закон изтича на 10 януари 2020 година. Има обаче възможност той да приключи преждевременно, а Гешев да встъпи в длъжност още преди Нова година. Това е така, поради факта, че Цацаров бе номиниран от ГЕРБ, \"Атака\" и \"Обединени патриоти\" за председателя на Комисията за противодействие на корупцията и за отнемане на незаконно придобитото имущество (КПКОНПИ) на 19 ноември.    В процедурата Цацаров има и опонент – Симеон Найденов от \"Воля\". Двамата вече са допуснати до изслушване пред Комисията за борба с корупцията, конфликт на интереси и парламентарна етика в Народното събрание. То ще се състои на 3 декември от 9:00 часа.    Очаква се процедурата за избор на председател на Антикорупционната комисия да приключи до края на годината, а ако Цацаров бъде избран, той ще трябва да предаде щафетата на поста главен прокурор на Иван Гешев по-рано от предвиденото.", "date": "2019.11.29", "title": "Официално: Назначението на Иван Гешев за главен прокурор излезе в Държавен вестник"}
{"url": "http://epicenter.bg/article/Boris-Bonev-shte-mozhe-da-bade-izbran-za-zamestnik-predsedatel-na-Stolichniya-obshtinski-savet-/200191/2/0", "text": "Независимият общински съветник Борис Бонев ще може да бъде избран за заместник-председател на Столичния общински съвет. Това става с промяна на правилника за работа на СОС. Председателят на СОС Елен Герджиков и шефът на комисията по изработване на новия правилник Силвия Христова, и двамата от ГЕРБ.    Сред представените предложения са общински съветник, който не е член на политическа група, да може да бъде избиран за зам.-председател на СОС. От една политическа група да не бъдат избирани двама зам.-председатели. Другото предложение е гражданите да могат да се обръщат към районните кметове, обясни Герджиков, цитиран от Агенция \"Фокус\".    Борис Бонев бе избран като граждански кандидат на \"Спаси София\" на местните избори с над 10% от вота. Другият независим съветник е лидерът на Атака Волен Сидеров, след като съпартиецът му Борислав Иванов и четиримата съветници от ВМРО сформираха група \"Патриоти за София\".    \"Темата с предложените промени в Правилника за работа на СОС от страна на ГЕРБ и СДС. В изминалата предизборна кампания заявихме, че сме готови да отговорим на повишения обществен интерес към работата на общинския съвет и да направим така, че информираността на гражданите и техният по-лесен достъп до информация, относно работата на съвета, относно решенията, да се повишат. Ще подмина намеците на опозицията, че това се прави под техен натиск. За мен културата на политическия разговор е да чуваш опонента си, да работиш в синхрон с добрите предложения. Аз не приемем това за натиск”, каза още Герджиков.    “По-важното е че ние отговаряме на гражданите. По време на кампанията те ми показаха, че нашата работа е важна за тях. Това се случва и ние трябва да отговорим на тези очаквания. Когато заех този пост преди години, основните задачи, които си поставих, бяха Ощинският съвет да стане интересен за хората. Да се интересуват хората и да искат да вземат участие в тези решения. Това се случва и ние трябва да отговорим технически на тези очаквания. Изготвили сме пакет от предложения, които да залегнат в новия правилник”, добави още председателят на СОС.    \"След като взехме решенията, сме готови да подадем нашите предложения за промени в правилника. Те са насочени изцяло към публичност\", обясни Силвия Христова.    \"На страницата на Столичния общински съвет в интернет ще се качват всички доклади и проектите за решения към тях. Още преди да бъдат разгледани от комисията\", каза още Христова.    Тя уточни, че работата на комисиите ще се излъчва пряко на страницата на общинския съвет.    \"Ще има и архив на вече проведените заседания, така че, който не е успял онлайн да го проследи, да може да го види в по-късен момент. Протоколите от заседанията н комисиите и поименното гласуване на всеки член от съответната комисия се публикуват на електронната страница\", добави още общинският съветник.    \"Протоколите от работата на комисиите ще бъдат качвани на интернет страницата на общинския съвет. Считаме че това ще улесни гражданите да проверяват нашата работата на всеки един общински съветник. По отношение на заседанията на общинския съвет, те и сега се излъчват пряко. Това, което бихме искали да се публикуват и самите протоколи, заедно със пълното гласуване на общините съветници\", обясни още тя.    \"Когато граждани отправят питания и въпроси, представляващи обществен интерес и предложение за включване на точки в дневния ред на СОС, предложението се разпределя от председателя на ресорни комисии. Съобразно тяхното становище той да определя включването на точката в дневния ред. Гражданите с включени точки в дневния ред до СОС при желание присъстват на заседанието и имат право да се изказват по съответните точки\", посочи още Силвия Христова.   ", "date": "2019.11.29", "title": "Борис Бонев ще може да бъде избран за заместник-председател на Столичния общински съвет "}
{"url": "http://epicenter.bg/article/Ananiev--Intenzivnoto-otdelenie-na-Pediatriyata-nyama-da-bade-zakrivano-/200196/2/0", "text": "Няма да бъде закривано интензивното отделение на Педиатрията. По-рано тази седмица стана ясно, че най-тежките детски случаи ще се поемат от други три болници – „Пирогов”, Националната кардиологична болница и „Александровска”. Това заяви министърът на здравеопазването Кирил Ананиев от парламентарната трибуна във връзка с преустановения прием на деца в интензивното отделение на СБАЛДБ „Проф. д-р Иван Митев“, цитиран от Нова тв.    Той посочи, че усилията на Министерството на здравеопазването са насочени към изчистване на кадровите проблеми, които стоят в момента пред интензивното отделение на Педиатрията.    „Назначил съм комисия, която ще направи пълен анализ на капацитета на отделението и ще бъдат предприети всички необходими действия за привеждането му в нормален работен режим“, беше категоричен Ананиев.    „Използвам случая, за да се обърна отново към всички родители – няма да остане нито едно дете, на което да не бъдат оказани необходимите медицински грижи. Ние имаме прекрасни лекари и лечебни заведения, които се грижат за децата“, посочи още министър Ананиев.    Той припомни, че през май месец тази година правителството отпусна 1,7 млн. лв. за Педиатрията. Освен това бяха увеличени цените на основните клинични пътеки, по които работи лечебното заведение, а лимитирането на легла в детските отделения и клиники беше премахнато.    От парламентарната трибуна министър Ананиев призова въпросът да не се политизира, защото са предприети всички необходими мерки за справяне със ситуацията.    Относно резултатите от проверката във връзка с починалото 3-годишно дете здравният министър информира, че по-рано днес е получил втори предварителен доклад. Причината е, че все още в Изпълнителна агенция „Медицински надзор“ не са постъпили всички медицински документи по случая, в т.ч. и докладите от независимите експерти.    „За съжаление се изисква още технологично време и за да бъде проверката напълно обективна, се налага срокът да бъде удължен отново“, коментира министър Ананиев пред журналисти.    Пред медии министърът взе отношение и по случая с проявената спрямо лекар агресия в Окръжна болница „Св. Анна“: „Не приемам и осъждам всякакви форми на насилие към медицинския персонал в нашата страна. Върху жената е оказано и физическо, и психическо насилие, което е недопустимо за всяко уважаващо себе си общество. Очаквам от директора на „Св. Анна“ доклада по случая и веднага ще го предам на главния прокурор. Имаме споразумение с прокуратурата за съвместни действия в такива ситуации, като аз и моят екип винаги оказваме пълно съдействие“.    През бюджета на МЗ за следващата година ще бъде реализирана хоризонтална политика, имаща за цел да ограничи нападенията над работещите в сферата на здравеопазването – ще бъде инвестирано във видеонаблюдение за местата в лечебните заведения, на които рискът от проява на агресия спрямо персонала е най-висок. Това стана ясно още от думите на здравния министър.  ", "date": "2019.11.29", "title": "Ананиев: Интензивното отделение на Педиатрията няма да бъде закривано "}
{"url": "http://epicenter.bg/article/Esenno-slantse-dnes-s-maksimalni-temperaturi-mezhdu-12--i-17--/200145/2/0", "text": "Днес след обяд ще бъде предимно слънчево с температури между 12° и 17°. Това съобщи за Агенция „Фокус“ дежурният синоптик Георги Цеков от Националния институт по метеорология и хидрология.   През нощта от запад на изток на много места в страната преваля. Минималните температури през деня ще са предимно между 5° и 10°, по-високи по морския бряг.   Днес преди обяд, на места главно в източните райони, все още ще има превалявания от дъжд. Около пладне валежите ще спрат и след обяд над по-голямата част от страната ще е предимно слънчево, с повече облаци над Северна България.   Вятърът ще се ориентира от запад-северозапад, в Дунавската равнина и западната част на Горнотракийската низина ще е умерен и временно силен.   Максималните температури ще са между 12° и 17°. Атмосферното налягане ще се повишава, но ще остане по-ниско от средното за месеца.   Над Черноморието преди обяд ще е облачно с превалявания от дъжд. След обяд валежите ще спрат и облачността ще се разкъса. Ще духа умерен, по северното крайбрежие и временно силен западен вятър. Максимални температури между 13° и 17°. Температурата на морската вода е 13-15°. Вълнението на морето ще е 2-3 бала.   Над планините облачността ще е променлива, по-значителна в сутрешните часове и с повече слънце след обяд. През деня само на отделни места ще превали слаб дъжд, над 1800-2000 метра – слаб сняг. Ще духа умерен и силен запад-северозападен вятър. Максимална температура на 1200 метра – около 9°, на 2000 метра – около 3°.   В събота облачността ще е променлива, по-често значителна, на места ще има и превалявания от дъжд, в планините над 1200 м - от сняг. Ще бъде ветровито и със северозападен вятър ще нахлува сравнително студен въздух.   В неделя и понеделник минималните температури ще са около нулата. Вероятността за валежи е малка; ще има и доста слънчеви часове. Вятърът още първия ден ще отслабне, до вечерта ще се ориентира от юг, в понеделник - от югозапад. Дневните температури в неделя ще са предимно между 4° и 9°, в понеделник слабо ще се повишат. ", "date": "2019.11.29", "title": "Есенно слънце днес с максимални температури между 12° и 17°"}
{"url": "http://epicenter.bg/article/Hayko-Maas-pred-Zaharieva--Balgarskata-vanshna-politika-zasluzhava-uvazhenie/200151/2/0", "text": "Външните министри на Република България и Федерална Република Германия Екатерина Захариева и Хайко Маас се срещнаха в Берлин, а след това отбелязаха заедно 140-ата годишнина от установяването на дипломатическите отношения между двете държави, като откриха концерт на Камерния оркестър на Софийската филхармония под диригентството на маестро Найден Тодоров във Френската катедрала на площад “Жандарменмаркт” в Берлин. Това съобщиха от пресцентъра на Министерство на външните работи. “Връзките между нашите две страни, едни от най-древните в Европа, всъщност са доста по-стари - първият договор между българската държава и немското кралство е от 843 година. Важното е, че и днес сме партньори, съюзници и близки приятели. Германските инвестиции у нас възлизат на 3 млрд. евро, а всяка година 1 млн. германски туристи идват у нас”, заяви вицепремиерът Захариева. Министър Маас се присъедини към думите на българския си колега: “Днес празнуваме детски рожден ден - 140 години, в сравнение с общата ни многовековна история. Винаги сме били свързани, особено чрез културата, независимо от политическите системи. Свързват ни нашите сънародници - 350 000 българи живеят в Германия. Свързва ни общият копнеж по една единна Европа, която няма да се разпадне на Източна и Западна, Северна и Южна Европа.” Министър Захариева припомни, че през 2019 г. отбелязваме няколко значими събития, които промениха историята на нашите народи и на Европа - 30-годишнината от падането на Берлинската стена и 70 години от основаването на НАТО. България отбелязва и 15 години от приемането й в Алианса като отговорен член, който стриктно изпълнява своите ангажименти. “Искам да благодаря на Германия за лидерската роля в процеса на европейска интеграция на Западните Балкани и подкрепата за страните от Централна и Източна Европа. Догодина Република България заедно с Република Северна Македония ще председателства Берлинския процес и се надявам да допринесем за конкретни и практически ползи за региона”, каза още Екатерина Захариева. “Българската външна политика заслужава уважение - и за усилията за интеграция на Западните Балкани, и заради договора ви за приятелство, добросъседство и сътрудничество с Република Северна Македония, който е пример за целия регион. Бих искал и другите държави да са толкова смели като България”, заяви министър Хайко Маас. На тържеството в Берлин присъстваха председателят на Комисията по култура и медии в Народното събрание Вежди Рашидов, представители на дипломатическия корпус в Берлин, българските почетни консули във Федералната република, представители на германския бизнес в България, наши сънародници, живеещи в Берлин.", "date": "2019.11.29", "title": "Хайко Маас пред Захариева: Българската външна политика заслужава уважение"}
{"url": "http://epicenter.bg/article/Kmetat-na-Pernik-Stanislav-Vladimirov--Vodniyat-rezhim-dava-rezultat/200153/2/0", "text": "В момента нивото на язовир „Студена“ е 4 462 000 куб./м. Това каза за Агенция „Фокус“ кметът на Перник Станислав Владимиров. „Нивото на водата е намаляло с 20 000 кубика за денонощието. Притокът ни е 152 л./с, а оттокът ни е 350 л./с“, добави Владимиров. По думите му водният режим в Перник дава резултати. „Вчера нямахме никакво намаляване на обема. Онзи ден имахме много малко с 2 000 кубика. Днес е с малко повече. Надявам се с дъждовете през нощта пак да тръгне обратният процес.    Кметът на Перник отбеляза, че за момента не може да се каже дали водният режим ще приключи преди март месец. „Това зависи от природата. Разчетите показват до април да имаме добро водоподаване в рамките на воден режим“, каза още Владимиров.   В момента в града тече протест с искане за оставката на областния управител на града Ирена Соколова.  \"Оставката е акт, който може да бъде извършен във всеки момент. По-важното е как ще бъде намерено решение. В момента имаме план за справяне\", каза пред протестиращите тя.   Соколова показа събрани данни от направената от нея обиколка на водосборната зона вчера, които сочат големи разлики в количеството постъпление на вода.  \"Разликата е драстична, но има специалисти, които ще обяснят това. Ние намерихме на голяма част от водоизточниците незаконни отклонения на вода\", каза още областният управител.    Протестиращите попитаха кога язовирът е източен и къде е отишла водата. Те настояват всички отговорни да си подадат оставката и да отидат на съд.", "date": "2019.11.29", "title": "Кметът на Перник Станислав Владимиров: Водният режим дава резултат"}
{"url": "http://epicenter.bg/article/Ruskite-vlasti-deportiraha-balgarski-folkloren-ansambal--VIDEO--/200154/2/0", "text": "Фолклорни танцьори от Петрич за малко не се превърнаха в нелегални емигранти на летището в руския град Санкт Петербург, предаде Нова тв. Дамите от група „Македонка” пристигнали в Русия за участие в международен фестивал.    На летището обаче местните власти забелязали, че в електронните им визи фигурират само име и фамилия без бащини имена. Служителите на летището бързо оформили документите и написали акт за депортация. На танцьорите било предложено или да хванат веднага обратния полет за България, или да бъдат настанени в близък бежански център.    След месеци подготовка в самолета за фолклорния фестивал в Русия се качили 18 танцьори и 18 придружаващи лица. Заявленията си за визи всички попълнили онлайн.    „В съответния срок всички 36 пътуващи, от които 18 танцуващи, заявихме такива визи и съответно на всеки от нас бе издадена такава виза”, обясни Албена Кубратова.    На летището обаче част от групата била отделена от другата. И самодейците разбрали, че има проблем. Руските власти обяснили, че визите на 9 от пътуващите не са валидни.    „Аз бях първата върната. Гледат паспорта, гледат визата, гледат паспорта и казват: „Идете настрани”. Не знаем какво се случва. След мен и други дойдоха”, разказва Румяна Илиева.    „Казаха ни: „Имате 5 минути да решите, дали ще се качите на самолета за Германия, за България, или после ще ви третираме като нелегални емигранти”. Порязват те жестоко и решаваш на момента за секунди”, заяви Мария Янева, ръководител на клуб „Македонка”.    На летището дамите от групата разбират, че част от тях в заявленията си за електронна виза, което са попълнили на сайта на руското външно министерство, не са написали бащиното си име. Просто защото не е имало такава графа.    „Ние се опитвахме да им обясним, че пропускът не е съществен, че другите данни отговарят на електронната виза и личния паспорт, но въпреки всичко от тяхна страна абсолютно никакво съдействие. И само изслушване и директно връщане, за тях просто бяхме проблем, с който трябваше да се справят в рамките на 10-15 минути”, разказва Илияна Илиева.    Според жените от група „Македонка” има сериозен пропуск в сайта на руското външно министерство, защото дори при грешно попълване на визата, такава се издава.    „Веднага след като се прибрахме, аз влязох в посолството да си пусна наново електронна виза, с абсолютно същата данни при условие, че вече имам валидна такава и при условие, че имаме издаден акт за депортация. И какво беше учудването ми, като след 2 дни отново си получих електронна виза, което означава, че от консулството въобще не правят насрещна проверка за това, че вече има такава издадена виза, че сме върнати с акт за депортация. Тоест издават визи на всеки посетил техния сайт”, обяснява Илияна Илиева.    От българското външно министерство обясниха, че отказът българските граждани да бъдат допуснати на територията на Руската федерация е изцяло от компетенцията на руските гранични власти. От родното ведомство все пак добавиха, че в електронния формуляр за попълване е посочено, че се изискват, включително, фамилия, име/имена и презиме. А в Санкт Петербург и без деветимата депортирани ансамбъл „Македонка” е изнесъл концерта си.    От родния състав са загубили и сериозна сума пари, защото за участието си в Санкт Петербург са били предплатени 6 нощувки за всички 36 пътуващи, включително и за деветимата, чиито престой в Русия продължи само около час и приключи с депортиране.  ", "date": "2019.11.29", "title": "Руските власти депортираха български фолклорен ансамбъл (ВИДЕО) "}
{"url": "http://epicenter.bg/article/Parlamentat-othvarli-iskane-na-BSP-za-izslushvane-na-zdravniya-ministar-Kiril-Ananiev-/200156/2/0", "text": "Парламентът отхвърли предложението на БСП за изслушване на здравния министър Кирил Ананиев защо детската болница спира спешния си прием, предаде репортер на Агенция \"Фокус\". Искането направи зам.-председателят на ПГ на \"БСП за България\" Драгомир Стойнев, а за гласуване го предложи другият зам.-председател на групата Георги Свиленски. \"За\" предложението гласуваха 69 народни представители, \"против\" - 3 и \"въздържали се\" -68, с което то бе отхвърлено.    \"Срам и позор, с това мога да обобщя гласуването и дискусията. Не ви ли е срам\", каза Свиленски и предложи прегласуване. Той призова Цвета Караянчева да се прояви като авторитет и да даде знак на депутатите от ГЕРБ да гласуват \"За\". \"Те чакат, те не знаят какво правят\", завърши процедурата си Свиленски.    \"Моля да не обиждате народните представители\", обърна се Караянчева към Свиленски.    След прегласуването предложението на опозицията отново бе отхвърлено със 72 гласа \"за\", 5 \"против\" и 74 \"въздържали се\".    \"Детската болница спира спешния си прием и ние сме изключително притеснени от опозицията. Искахме най-колегиално министърът да дойде и да отговори. Желанието ни беше всички политически сили да му зададем този въпрос. Оказа се, че за политиците от ГЕРБ е важно да е ясен денят и часът за този спешен случай, още повече, когато става въпрос за деца\", каза в искането си Драгомир Стойнев. Той посочи, че управляващите пазят министъра.    \"Емоциите са излишни - не може опозицията да не познава Правилника за организацията и дейността на Народното събрание\", заяви от трибуната председателят на ПГ на ГЕРБ д-р Даниела Дариткова.    \"Смятам, че емоциите са излишни и наистина правилникът за дейността на НС трябва да се спазва. Да, вие направихте предложение за изслушване, но формално не сте посочили час и дата за изслушването. Сутринта очаквахме да направите предложение за включване на тази точка в дневния ред. Не позволявайте колегите след 3 години функциониране на това Народно събарние да не познават правилника за организацията и дейността. Не мисля, че Министерство на здравеопазването чакаше вие да се сетите да го изслушвате, за да създаде ред и организация за приемане на децата. Единственото, което е факт е, че е затворено интензивното отделение на педиатричната болница\", каза д-р Дариткова.  ", "date": "2019.11.29", "title": "Парламентът отхвърли искане на БСП за изслушване на здравния министър Кирил Ананиев "}
{"url": "http://epicenter.bg/article/Hero-Mustafa--Balgariya-e-nadezhden-sayuznik-na-NATO-na-Balkanite/200159/2/0", "text": "България демонстрира ангажираността си към силна Европа и е надежден съюзник на Балканите от стратегическа важност. Това каза Н. Пр. Херо Мустафа по време на публична лекция на тема „Българо-американските отношения в следващите 30 години“ пред Атлантическия клуб, предаде Агенция „Фокус“.    „САЩ и България са установили здрава връзка веднага след падането на комунизма. През 2006 г. подписахме споразумение, което разреши на американските военни да увеличат своето участие в обучението тук в България. САЩ оттогава са инвестирали над 50 милиона долара да актуализират военните обекти на България, където звена на САЩ редовно се обучават съвместно с българските военни. Българските войници са се борили съвместно с американските в Ирак, Афганистан, Либия, Косово. България активно предприема стъпки да модернизира военната си сила, за да бъде достоен съюзник и партньор“, добави американският посланик.    Тя посочи, че взаимоотношенията между България и САЩ постигат ново ниво на растеж, започващо с историческата среща между американския президент Доналд Тръмп и българския премиер Бойко Борисов. „Важен резултат от срещата е установяването на рамка за стратегическо партньорство, пътна карта за продължаване на сътрудничеството ни в областите на сигурността, отбраната, икономиката,върховенство на правото и енергетиката. Фактът, че очертахме тази рамка с България е знак за потенциала, който виждаме в тези взаимоотношения“, допълни Мустафа.   В речта си тя застъпи и темата \"енергетика\".    „Президентът Тръмп и министър-председателят Борисов обсъдиха нашата споделена цел България да се превърне в истински газов разпределителен център и основен източник на енергийна сигурност в региона. Решена съм да подкрепям усилията на България да диверсифицира енергийните си доставки, което включва изграждане на газовата връзка между Гърция и България (IGB) и участието на страната в планираното изграждане от гръцка страна на терминал за втечнен газ в Александруполис”, каза посланика.    Тя обясни, че за разлика от проекта „Турски поток“, който се стреми да превърне България в напълно транзитна страна, газовата връзка с Гърция и терминалът за втечнен газ обещават да направят от България истински енергиен център и регионално средище за търговия с природен газ.    „Но нека не спираме дотук. Хъбът ще спечели значително, ако има повече източници на газ. Затова нека изградим връзки със съседните страни – на север към Румъния и в северозападна посока към Сърбия, през Балканите, Унгария и Австрия. Ако България иска да стане енергиен център, изключително важно е тя да реформира собствения си вътрешен газов пазар, гарантирайки справедлив, недискриминационен и прозрачен пазар, което е ключова предпоставка за диверсификацията”, каза Херо Мустафа.  Американският посланик посочи, че се гордее и със здравите американо-български взаимоотношения в сферата на икономиката.  „Ние виждаме как България възстановява разрушената си икономика от времето на комунизма и развива добре ИТ сектора си“, добави тя.  Херо Мустафа напомни, че тази година се навършват 15 години, откакто България е станала член на НАТО и допълни, че в отношенията между САЩ и България е постигнато много.    „Ние сме застанали в един разделен момент в историята. Тази година се отбелязват 30 години от падането на Берлинската страна и 15 години членство на България в НАТО. САЩ и България заедно са постигнали много в последните 30 години, най-вече при засилването на военните и търговски взаимоотношения“, допълни тя.  „Вчера в САЩ беше Денят на благодарността – ден за размисъл за всички, за което сме благодарни. Тази година съм особено благодарна, че живея в тази чудесна страна – България. Всеки ден научавам повече за българите и тяхната древна култура. Именно заради българския народ аз съм оптимист за бъдещето на България и за отношенията между нашите две страни“, добави още Херо Мустафа.   \"Освен, че ще насърчаваме прозрачността, трябва да се защити свободата на медиите и уважаването към малцинствата и техните гласове, защото когато гражданите имат вяра в правителството и институциите, България може да достигне пълния си потенциал\", каза още Н. Пр. Мустафа по време на публичната лекция.    От думите ѝ стана ясно, че САЩ са готови да окажат помощ за борбата с киберпрестъпленията, за да се засили отбраната на България областта на технологията и иновациите, както и че 5G мрежите ще бъдат изградени с подходящи контроли на сигурността.    „Работим да се засили и българската демокрация, да се подобрят възможностите на свободния пазар в България. При борбата за напредък в областта на върховенството на правото държа на партньорството между посолството и НПО, които са посветили техните усилия за развитие на човешкия капитал в България. Разбирам, че всичко, което сме постигнали дотук, е изградено в продължение на 30 години тежък труд. Нашите успехи са дошли чрез взаимното ни желание да растем като съюзници и партньори в един свободен, сигурен и проспериращ свят“, добави още тя.", "date": "2019.11.29", "title": "Херо Мустафа: Общата ни цел е България да стане енергиен център и средище за търговия с природен газ"}
{"url": "http://epicenter.bg/article/NS-reshi--Sazdava-se-Glavna-direktsiya--Zhandarmeriya--spetsialni-operatsii-i-borba-s-terorizma--/200160/2/0", "text": "Парламентът прие промени в Закона за МВР на първо четене, предаде репортер на Агенция \"Фокус\". За тях гласуваха 102 народни представители, \"против\" - 19 и \"въздържали се\" - 29, с което те бяха приети.    Основна цел на законопроекта е извършване на реформи, целящи подобряване ефективността в дейността на МВР, както и прецизиране на текстове и отстраняване на несъвършенства в отделни разпоредби в ЗМВР, както и изменения и допълнения в други закони, свързани с функционалната компетентност на Министерството на вътрешните работи.    С проекта се предлага подобряване на организацията на структурите в МВР, които осъществяват дейности, свързани с предотвратяване и пресичане на терористични действия, освобождаване на заложници, задържане или обезвреждане на особено опасни престъпници, неутрализиране на взривни вещества и устройства, опазване на обществения ред, осъществяване охрана на специални товари. В тази връзка е предвидено създаването на нова Главна дирекция „Жандармерия, специални операции и борба с тероризма”, която да бъде юридическо лице. В състава и следва да се включат досегашните Специализиран отряд за борба с тероризма и дирекция „Жандармерия”.    Предвидени са разпоредби, свързани с осъществяването на експертно-криминалистичната дейност, внедряване на нави методики основани на модерни научни методи и подходи, повишаване качеството на експертизите и анализите, извършвани от Научноизследователския институт по криминалистика. Предвижда се служебните правоотношения на част от служителите, осъществяващи експертно-криминалистичнита дейност да бъдат уредени със ЗМВР, а не със Закона за държавния служител. Това е и предложението за служителите от Института по психология.    Предвидени са изисквания за специализирана техника, съоръжения и лични предпазни средства, използвани от органите за пожарна безопасност и защита на населението и е създадено изрично правно основание за издаване на подзаконов акт, който да предвиди специфични стандарти за използването на техника и средства. Регламентира се и Центърът за професионално обучение към Главна дирекция „ Пожарна безопасност и защита на населението”, като по този начин ще се изпълнят изискванията по Закона за професионалното образование и обучение и ще се създаде възможност за получаване на необходимите акредитации.  Предвидено е и правоотношенията със служителите от дирекция „Инспекторат” да бъдат уредени със Закона за държавния служител, което съответства на упражняваната от тях дейност.    Друга цел на законопроекта е недопускане назначаването на лица на държавна служба при установена зависимост или злоупотреба с наркотични вещества и аналози, както и при отказ да бъдат изследвани. Предвидена е и разпоредба за временно отстраняване на служител, който се яви на работа в състояние, за което може да се предположи, че е след употреба на наркотично вещество.    В Съвета за социално партньорство е предвидено да бъдат включени сериозни и представителни синдикални организации с възможност да гарантират изпълнението на консенсусните решения и устойчивост на договореностите.    С изменението на ЗМВР ще се създаде правна уредба за издаване на заместващи документи в случаите на налагане или потвърждаване на мярка за процесуална принуда – забрана за напускане пределите на страната.  ", "date": "2019.11.29", "title": "НС реши: Създава се Главна дирекция „Жандармерия, специални операции и борба с тероризма” "}
{"url": "http://epicenter.bg/article/Korneliya-Ninova-se-sreshtna-s-poslanika-na-Gartsiya/200197/2/0", "text": "Лидерът на БСП Корнелия Нинова се срещна с новоназначения посланик на Гърция, Н. Пр. Димитриос Хронопулос, съобщават от пресцентъра на БСП.    На срещата, състояла се на „Позитано“ 20, Нинова запозна посланика с оценката на БСП за политическата обстановка в страната. Бяха представени и основните приоритети в работата на партията, заложени във „Визия за България”.    Двамата обсъдиха развитието на двустранните отношения в областта на енергетиката, туризма и миграцията, както редица теми от политическия дневен ред както на региона, така и на Европейския съюз.    Това е поредната среща на лидера на БСП с посланици на ключови за България партньори, сред които САЩ, Русия, Франция и Полша.", "date": "2019.11.29", "title": "Корнелия Нинова се срещна с посланика на Гърция"}
{"url": "http://epicenter.bg/article/Po-initsiativa-na-Emil-Radev-v-EP-shte-diskutirat-evropeyska-strategiya-za-borba-s-koruptsiyata/200198/2/0", "text": "По инициатива на българския евродепутат от ЕНП/ГЕРБ Емил Радев в комисията по граждански свободи, правосъдие и вътрешни работи в ЕП ще бъде дискутирано създаването на европейска стратегия за борба с корупцията. Това съобщиха от пресцентъра на ГЕРБ.    Темата ще бъде във фокуса на изслушване, което ще се проведе на 3 декември в Брюксел с участието на новия европейски главен прокурор Лаура Кьовеши, зам.-председателя на Евроюст Клаус Майер-Габри, зам.-изпълнителния директор на Европол Юрген Ебнер, избраният за нов български главен прокурор Иван Гешев, италианския национален прокурор за борба с мафията и тероризма - Федерико Кафиеро Де Рахо, представители на гражданското общество, членове на Европейския парламент и др.    „Корупция има в целия Европейски съюз. Справянето с този проблем изисква да се вземат сериозни мерки на общоевропейско ниво. Затова предложих въпросът да бъде обсъден в по-широк формат и инициирах в ресорната комисия изслушване „Към обща стратегия на ЕС за борбата с корупцията и организираната престъпност – укрепване на инструментите и засилване на сътрудничеството”, мотивира се Емил Радев, който е зам.-председател на Комисията по граждански свободи, правосъдие и вътрешни работи на Европейския парламент.    Подобряването на трансграничното сътрудничество, преодоляването на пропуските в борбата срещу организираната престъпност и корупцията и прилагането на по-добър надзор са само част от темите, за които ще се търси решение по време на изслушването. Събитието цели да изведе на дневен ред необходимостта от разработване на цялостна общоевропейска стратегия и подход за борба с корупцията и организираната престъпност.  ", "date": "2019.11.29", "title": "По инициатива на Емил Радев в ЕП ще дискутират европейска стратегия за борба с корупцията"}
{"url": "http://epicenter.bg/article/Eltan-Dzhon-se-poyavi-s-pachka-na-stsenata-na-avstraliyski-teatar--Video-/200186/10/100", "text": "Сър Елтън Джон изненада австралийските фенове в четвъртък като се появи на сцената по време на мюзикъла \"Били Елиът\".   Неочакваната ситуация предизвика бурни аплодисменти в Lyric Theater в Сидни. 72-годишният певец бе облечен с лилав смокинг, балетна пачка, бляскав панталон, съчетан със сакото и обувки с платформи. Сър Елтън Джон е създателят на музиката на \"Били Елиът\", а сценария и либретото са на сценариста Лий Хол.   След като завесата бе вдигната, сър Елтън застана по средата и изчака към него да се присъедини целият състав, който участва в мюзикъла.   В официалната страница на \"Били Елиът\" в Инстаграм се появи пост, който гласеше: \"   Изпълнителят е на прощално турне в Австралия, което включва 33 шоута. Първото ще бъде в събота в Пърт.   \r\n   \r\n   \r\n   \r\n \r\n \r\n \r\n \r\n Публикация, споделена от   (@billyelliotaustralia) на  \r\n   Източник: Дир,бг    ", "date": "2019.11.29", "title": "Елтън Джон се появи с пачка на сцената на австралийски театър (Видео)"}
{"url": "http://epicenter.bg/article/Dzhuliya-Robarts-kam-zhenite--Kak-ochakvate-nyakoy-da-se-vlyubi-vav-vas--ako-sami-ne-obichate-sebe-si-/200195/10/100", "text": "Прeди няколко години актрисата Джулия Робъртс закри временно профила си в Instagram и написа няколко думи, които отекнаха като призив и сензационно послание към жените, пишат от \"Обекти\". Тя се обърна към всички дами и ги помоли да спрат да обръщат внимание на външния си вид, загрозявайки се, пренебрегвайки най-важното – вътрешния мир и красота.    Ето и думите на красавицата, които въпреки че са на повече от три години, си струват да бъдат прочетени и днес.    „Съвършенството е съвременната болест на много нации. Покриваме лицата си с тонове грим. Редовно се помпаме с ботокс и се изтезаваме с глад, за да постигнем “идеалните размери“.    Опитваме се да поправим нещо, което всъщност не се нуждае от корекция. А в същото време това, което трябва да е в центъра на вниманието ни, остава на заден план. Това е нашата душа. Душата, която има нужда от грижа и много работа. Дойде време да се заемем с това.    Кажете честно – как очаквате някой да се влюби във вас, ако сами не обичате себе си?    Искам ясно да разберете едно: няма значение как изглежда човек отвън, ако е кух отвътре.    Днес желая категорично да заявя пред всички – повече няма да слагам грим. Не искам да използвам някаква маскировка, защото се уморих да нося чуждо лице.  Дойде време да свалим маските.    Знам, че имам бръчки, но искам да ги гледам. Това съм аз – истинската. Искам да ме приемате такава, каквато съм.    Светът днес е луд по външността. Дори не може да си представите какъв оборот въртят компаниите, които са ви внушили да влагате парите си, за да заличите неизбежните признаци на старостта, като прибягвате до несигурни и неестествени антиейдж продукти.  Нормите за красота на 21-ви век могат да бъдат определени като ненормални. Това е красота със стероиди, които като вирус се разпространяват из целия свят. И това е ужасно.    Разберете, че изкуствената естетика моделира света, като ни държи заложници на илюзиите за външността ни. И вместо да живеем и да следваме своя естествен път, ние сме принудени да робуваме на някакви канони на красотата, които са ни изкуствено натрапени.  И знаете ли какво? Аз съм уморена. Казвам си: стига. И призовавам всички вас да спрете и да си спомните коя е истинската ви същност и какво наистина искате да правите.    Спомнете си кои сте вие.  Никой никога не може напълно да отговори на критериите за красота. Външният вид - това е последното нещо, което трябва да цените у даден човек.    Защото единственото, което има истинско значение, е душата. Не забравяйте това.\"", "date": "2019.11.29", "title": "Джулия Робъртс към жените: Как очаквате някой да се влюби във вас, ако сами не обичате себе си?"}
{"url": "http://epicenter.bg/article/Tsetsa-Velichkovich-vdigna-pishtna-svatba-na-sina-si-i-povede-horoto/200215/10/100", "text": "Легендата на сръбската музика Цеца Величкович вдигна пищна сватба на сина си. Велко Ражнятович и неговата любима Богдана се венчаха в храма „Свети Сава”, най-големия православен храм на Балканите.   След това празненството продължи в известен хотел в Белград. На него присъстваха около 500 гости. Щастливата майка бе изключително щастлива и поведе хорото.   Междувременно стана ясно, че Велко и Богдана са решили да останат да живеят в семейната вила в Дедине. Преди няколко седмици пък популярната певица сподели щастливата новина, че ще става баба. Снаха й е бременна в третия месец.   Източник: Нова.тв  ", "date": "2019.11.29", "title": "Цеца Величкович вдигна пищна сватба на сина си и поведе хорото (Снимки, Видео)"}
{"url": "http://epicenter.bg/article/Razsledvaneto-za-smartta-na-Dafne-Galitsiya-zhurnalistka-dostigna-do-politicheskite-varhove/200175/7/0", "text": "След заседание, продължило цяла нощ, правителството в Малта реши, че основният заподозрян за убийството на журналистката Дафне Каруана Галиция - бизнесменът Йорген Фенек, няма да получи имунитет в замяна на предоставяне на информация, предаде Франс прес, цитирана от БНР. Решението е взето по препоръка на министъра на правосъдието и полицията, заяви премиерът Джоузеф Мускат.   \"Ситуацията е много сериозна\", каза вицепремиерът Крис Ферне на път за заседанието, без да навлиза в повече подробности. Разследващата журналистка Дафне Каруана Галиция, разкрила в блога си данни за корупцията в правителството, беше убита при бомбен атентат през октомври 2017 г. Тази седмица двама министри и началникът на канцеларията на премиера подадоха оставка, след като имената им бяха свързани с разследването. Двамата министри не са обвинени. А Кийт Шембри, бившата дясна ръка на премиера Мускат и  началник на канцеларията му, беше освободен вчера от ареста, без да бъде обвинен.   Разследването на убийството на журналистката постигна напредък миналата седмица с ареста на влиятелния бизнесмен Йорген Фенек. Според местни медии таксиметров шофьор е разказал на полицията, че е действал като посредник между Фенек и предполагаемите убийци на журналистката. Таксиджията е казал, че е получил 150 000 евро от Фенек, за да плати на тримата мъже, които са били обвинени в извършването на атентата и очакват процес.   Според малтийски медии Фенек е заявил, че разполага с доказателства, които замесвали Шембри, но искал имунитет, преди да разкрие всичко. Той подал молба до президента на Малта Джордж Вела за помилване, допълва Ройтерс. В писмото с искането за помилване адвокатите на Фенек казват, че клиентът им може да предостави информация, свързана с Шембри, с бившия министър на туризма Конрад Мици и министъра на икономиката Крис Кардона, както и с други хора близки до премиера. Адвокатите на Фенек казват, че президентското помилване се дава по препоръка на правителството и че правителството делегира правата в тази насока на премиера. Но тъй като в случая става дума за замесени хора близки до премиера, то не трябва нито премиерът, нито членове на кабинета му да дават подобна препоръка. Според малтийски медии,  среднощното правителствено заседание може би да касае именно въпроса с помилването на Фенек.", "date": "2019.11.29", "title": "Разследването за смъртта на журналистката Дафне Галиция достигна до политическите върхове"}
{"url": "http://epicenter.bg/article/Donald-Tusk-predade-pravomoshtiyata-na-predsedatel-na-Evropeyskiya-savet-na-Sharl-Mishel/200184/7/0", "text": "На кратка церемония председателят на Европейския съвет Доналд Туск прехвърли правомощията на ръководител на основния политически орган на бившия министър-председател на федералното правителство на Белгия Шарл Мишел, предава РИА Новости, цитирана от Агенция \"Фокус\". Новият председател на Европейския съвет ще поеме своите задължения на 1 декември. Символичната церемония се проведе в сградата „Европа“ в Брюксел, където се провеждат европейски срещи на високо равнище и големи международни форуми.   \"Това е голяма отговорност и голяма чест\", отбеляза Шарл Мишел. Той се пошегува, като каза, че се надява да получи толкова аплодисменти при оттеглянето си като председател, колкото е получил Туск.", "date": "2019.11.29", "title": "Доналд Туск предаде правомощията на председател на Европейския съвет на Шарл Мишел"}
{"url": "http://epicenter.bg/article/Rusiya-podsilva-Chernomorskiya-si-flot-s-16-koraba-/200189/7/97", "text": "През 2020 г. Черноморски флот на Русия ще получи 16 кораба и спомагателни плавателни съдове, предават РИА Новости и Агенция \"Фокус\".    „През 2020 г. се предвижда да се доставят и получат още 16 кораба и поддържащи плавателни съдове във флота\", се казва в изявление на вицеадмирал Игор Осипов.    Отбелязва се, че през 2019 г. флотът вече е приел пет кораба и лодки, включително патрулния кораб „Дмитрий Рогачев“, миночистача „Иван Антонов“, както и три десантни плавателни съда.    В допълнение, спомагателният флот е попълнен с четири нови помощни кораба, включително влекачи и самоходен плаващ кран.    Сред новите попълнения, които трябва да влязат в строя до края на декември тази година, е малкият ракетен кораб \"Ингушетия\". Той е въоръжен с крилати ракети \"Калибър\", предназначени за поразяване на морски и брегови цели.  ", "date": "2019.11.29", "title": "Русия подсилва Черноморския си флот с 16 кораба "}
{"url": "http://epicenter.bg/article/Nov-papamobil-za-glavata-na-Rimokatolicheskata-tsarkva/200190/7/0", "text": "Компанията „Рено” подари нов папамобил на главата на римокатолическата църква. Така папа Франциск ще се вози в „Дачия Дъстър”, произведена в Румъния.   Автомобилът е модифициран спрямо нуждите на Светия отец, съобщават от компанията.   Папамобилът е бял и бежов интериор, дълъг е 4,34 метра и широк 1,80. \r\n   \r\n Автомобилът е с пет места и допълнителна повдигаща се седалка, с голям шибидах, през който да се показва и дръжки за улеснение на папата, както и бронирано стъкло отгоре.   Източник: Нова.тв", "date": "2019.11.29", "title": "Нов папамобил за главата на Римокатолическата църква (Снимки)"}
{"url": "http://epicenter.bg/article/Datskoto-razuznavane--Globalnoto-sapernichestvo-zasilva-naprezhenieto-v-Arktika-/200193/7/0", "text": "Засилващото се геополитическо съперничество в Арктика между САЩ, Русия и Китай увеличава напрежението в региона, обяви днес датското военно разузнаване, цитирано от Ройтерс и БНР.    Споровете в Арктика за глобалното затопляне и достъпа до минерални ресурси се разгорещиха през май, когато американският държавен секретар Майк Помпео обвини Русия в агресивно поведение в полярния регион и предупреди, че действията на Китай трябва да бъдат внимателно следени.    „Мащабна силова игра между Русия, САЩ и Китай увеличава напрежението в Арктика“, се казва годишния доклад за оценка на риска на спецслужбата.    Дания е превърнала в приоритет поддържането на международното сътрудничество в региона, както и разрешаване на всякакви потенциални проблеми с помощта на политически преговори между засегнатите страни.    „Но целите на Дания стават по-трудни за постигане, тъй като Русия в частност засилва военните си способности в Арктика“, се казва още в доклада.  ", "date": "2019.11.29", "title": "Датското разузнаване: Глобалното съперничество засилва напрежението в Арктика "}
{"url": "http://epicenter.bg/article/Razbiha-neonatsistka-grupa-v-Italiya--podgotvyala-zagovor/200194/7/0", "text": "Италианската полиция осуети нацистки заговор, пише \"Гардиън\", цитира Дарикнюз.   които са искали да формират нова нацистка партия. При акция на властите са открити      Според прокуратурата в Калтанисета, Сицилия, която , наречена Италианска националсоциалистическа работническа партия, пише News.bg.   , която е работила в публичната администрация и няма криминално минало. Разследващите са открили свастики и антисемитски материали в дома й. , наречен \"Мис Хитлер\" и през август е изнесла реч на конференция на крайнодесни в Лисабон.   Екстремистите са били обучавани", "date": "2019.11.29", "title": "Разбиха неонацистка група в Италия, подготвяла заговор"}
{"url": "http://epicenter.bg/article/Kremal--Vladimir-Putin-ne-pochiva/200199/7/0", "text": "Нашият президент Владимир Путин не почива, това е казал говорителят на Кремъл Дмитрий Песков, предаде газета.ру, цитира Новини.бг    Прессекретарият на държавния глава е отговорил на журналистически въпрос какво ще прави лидерът на страната по време на новогодишните празници.   \"Нееднократно съм отбелязвал, че работата на държавния глава е тежка. Тази професия изисква непрекъснати усилия. Дори когато господин Путин официално е в отпуск, той не почива. Нашият президент е зает всичките 24 часа в денонощието. Това е част от неговата професия\", е посочил още Песков.    По думите на говорителя на Кремъл работата на президента е като металургична пещ. \"Тези уреди са в денонощен режим на работа, ако спрат дори за кратък период, възобновяването на тяхната дейност може да отнеме дни\", е казал още той.", "date": "2019.11.29", "title": "Кремъл: Владимир Путин не почива! Президентът е зает всички 24 часа в денонощието!"}
{"url": "http://epicenter.bg/article/Otdelyame-za-otbrana-v-NATO-nay--mnogo-sled-SASht/200202/7/0", "text": "България вече е една от деветте страни членки на НАТО, изпълнила целта най-малко 2% от БВП да се отделят за отбрана.    Това съобщи генералният секретар на Алианса Йенс Столтенберг на пресконференция няколко дни преди срещата на върха на организацията в Лондон, информират АП и други медии, цитирани от news.bg.    Столтенберг подчерта, че европейските съюзници и Канада отделят повече средства за отбрана от очакваното, като през 2019 г. са се увеличили с 4,6 на сто, което означава ръст пета поредна година. Според прогнозите европейските съюзници и Канада ще увеличат парите с около 130 милиарда долара между 2016 и 2020 г. Предишната прогноза беше за \"повече от 100 милиарда долара\".    До края на 2024 г. парите ще се увеличат с 400 милиарда долара.  \"Това е безпрецедентен напредък и това прави НАТО по-силна\", категоричен е генералният секретар.    Той посочи, че до преди няколко години само 3 страни членки са покрили изискването за най-малко 2% от БВП на страна членка да отиват за отбрана. Повечето страни членки планират да изпълнят целта до 2024 г.    На срещата на 3-4 декември в Лондон се очаква президентът на САЩ Доналд Тръмп да повтори искането си страните членки да увеличат парите за отбрана най-малко до 2% от БВП.    Справка в публикувания днес документ на НАТО за разходите на страните членки за отбрана в периода 2013-2019 г. показва, че България отделя най-много пари след САЩ като процент.    През 2019 г. САЩ са отделили 3,42% от БВП за отбрана. Втора е България с 3,25 на сто в сравнение с 1,46% през 2014 г. (2018 г. сме отделили 1,48%). Трета е Гърция с 2,28% през тази година. Останалите шест държави, които отделят над 2% от БВП са: Великобритания, Естония, Румъния, Литва, Латвия и Полша. Франция е отделила през тази година 1,84%, а Германия - 1,38 на сто.    България е първа по разходи за военна техника и оборудване - 59% през 2019 г. в сравнение с под 5% преди 5 г.    Страната ни е отделила 3,716 милиарда лева за отбрана 2019 г., като по-голямата част от тях са за американските изтребители Ф-16. През 2018 г. сме похарчили 1,593 милиарда лева (2017 г. - 1,255 милиарда лева; 2016 г. - 1,186 милиарда лева; 2015 г. - 1,116 милиарда лева; 2014 г.- 1,102 милиарда лева и 2013 г. - 1,196 милиарда лева).    Армията ни е от 24 800 военнослужещи през 2019 г. в сравнение с 28 000 преди пет години.", "date": "2019.11.29", "title": "Отделяме за отбрана в НАТО най-много след САЩ"}
{"url": "http://epicenter.bg/article/Vazstanovyavaneto-na--quot-Notr-Dam-quot--zapochva-v-kraya-na-2020-godina/200203/7/0", "text": "Началото на възстановителните работи на катедралата \"Нотр Дам\" след априлския пожар се очаква не по-рано от края на 2020 година. Това заяви френският министър на културата Франк Риестер в ефира на телевизионния канал Би Еф Ем, цитира Новини.бг   Забавянето е свързано с осигуряването на общата безопасност на зданието за строителите.    \"В края на 2020 и началото на 2021 година ще започне реконструкцията\", заяви Риестер. \"Защо не по-рано? Защото на първо място трябва да осигурим безопасността на \"Нотр Дам\", каза още той.    Министърът уточни, че трябва да бъде раздигнато скелето, изградено около срутилата се стрела на храма, трябва да се разчисти зданието от останалите отломки и да се повиши устойчивостта на конструкцията.    По оценка на Риестер съответните строителни работи трябва да завършат до пролетта на 2020 година. Паралелно с тях ще се подбират проектите за възстановяването на зданието. Ръководителят на културното ведомство не уточни дали става дума за реконструкция в предишния вид на катедралата или ще бъдат създадени по-съвременни конструкции.", "date": "2019.11.29", "title": "Възстановяването на \"Нотр Дам\" започва в края на 2020 година"}
{"url": "http://epicenter.bg/article/Ruskoto-pravitelstvo-spasyava-koteshkoto-naselenie-ot-studa/200205/7/0", "text": "Руската зима е нарицателно за непоносим студ. В преспите на Русия са измръзвали войниците на Наполеон и Хитлер, затворниците от ГУЛАГ и... бездомните котки.   Точно заради тях преди дни правителството на Руската федерация, оглавявано от Дмитрий Медведев, издаде постановление в многоетажните домове задължително да има отворен отдушник към мазетата, пише Cross.     Целта, обяснена от самия Медведев и от вицепремиера Виталий Мутко, е да се гарантира оцеляването на бездомните животни - най-вече на котките, които не могат да оцелеят в непоносимите студове. Прозорците към мазетата трябва да бъдат отворени целогодишно, за да се осигури възможност на котките да влизат и излизат, когато си пожелаят.   Постановление №1498 от 23 ноември е напълно сериозно и вече е парафирано.   Дмитрий Медведев е истински фен на котките. Любимият му котарак Доротей е бил във фокуса на медиите неколкократно. След слух през 2012-а в Туитър, че е изчезнал, е било организирано издирването му. Включили са се потребители от цял свят. Медведев тогава лично публикува снимката на Доротей, за да докаже, че „котето никъде не е бягало\". Доротей е бил обявяван за едно от най-влиятелните животни в света. Смъртта му през 2014 г. все още е само предмет на спекулации и догадки, но собственикът му - министър-председател на Русия - очевидно е поел под крилото си всички котки в страната.", "date": "2019.11.29", "title": "Руското правителство спасява котешкото население от студа"}
{"url": "http://epicenter.bg/article/Redzhep-Erdogan--Ne-NATO--Makron-se-namira-v-sastoyanie-na-mozachna-smart/200207/7/0", "text": "Държавният глава на Турция Реджеп Тайип Ердоган разкритикува френския си колега Еманюел Макрон за изявлението му за „мозъчната смърт“ на НАТО, като заяви, че може би той се намира в такова, предава AFP и Агенция \"Фокус\".    „Говоря за президента на Франция Еманюел Макрон, ще кажа същото и пред (страните-членки на) НАТО. Първо, проверете за собствената си мозъчна смърт. Тези изявления са подходящи само за хора като Вас, които са в състояние на мозъчна смърт\", заяви Ердоган в телевизионна реч.    Макрон не се отказа от позицията си за „мозъчната смърт“ на НАТО дори и след срещата с генералния секретар на Алианса Йенс Столтенберг в Париж. Според френския президент през последните години Алиансът се е отдалечил от реалните си задачи, а спорните изявления, заради които мнозина съюзници го разкритикуваха, са помогнали на НАТО да се върне в \"правия път\".", "date": "2019.11.29", "title": "Реджеп Ердоган: Не НАТО, Макрон се намира в състояние на мозъчна смърт"}
{"url": "http://epicenter.bg/article/Dzhonsan--Namalyavaneto-na-emigrantite-shte-vdigne-zaplatite-na-britantsite/200212/7/0", "text": "Британският премиер Борис Джонсън е разкрил механизъм Джонсън за вдигане на заплатите в страната, съобщи Новини.бг    Министър-председателят на Обединеното кралство в обширно интервю пред Скайнюз е заявил, че пристигането на трудови имигранти с висока квалификация ще увеличи размера на трудовите възнаграждения.   \"Намаляването на броя на хората, които идват във Великобритания, за да се наредят на опашките за социални помощи или работят неквалифициран труд, ще спести пари на държавните финанси. Тези средства може да отидат за вдигане на заплатите на британците\", е казал той. Стопанинът на \"Даунинг стрийт\" 10 е допълнил, че смята да въведе новата система за имиграция до 2021 г.    По отношение на излизането на Великобритания от Европейския съюз (Брекзит) Джонсън е казал, че ще направи всичко възможно напускането на страната му да стане факт в определения срок (31 януари 2020 г.). Премиерът обаче не каза дали между Обединеното кралство и 27-те останали членки на ЕС ще има граничен контрол.", "date": "2019.11.29", "title": "Джонсън: Намаляването на емигрантите ще вдигне заплатите на британците"}
{"url": "http://epicenter.bg/article/Politsiyata-evakuira--London-bridzh--sled-strelba--ima-raneni/200216/7/0", "text": "Полиция евакуира „Лондон Бридж“ след стрелба, съобщиха медиите на Острова. По първоначална информация се твърдеше, че има един убит, малко по-късно BBC съобщи, че има ранени. Първите съобщения гласяха, че група мъже са се сбили и минувачи повикали силите на реда. При опит да се намесят избухнала стрелба. Чути са 2 изстрела. Телевизия Sky съобщава, че жертвата е застреляна от униформен. От британската полиция потвърдиха информацията за случилото се на моста в сърцето на столицата.   Видеоклипове и снимки в Twitter показват няколко полицейски коли и автобуси на моста и камион, който препречва няколко ленти. Всички медии припомнят, че „Лондон Бридж“ беше сцена на нападение през юни 2017 г., когато трима терористи се врязаха с микробус в група пешеходци, а след това нападнаха хора в околността, убивайки осем души", "date": "2019.11.29", "title": "Полицията евакуира „Лондон бридж“ след стрелба, има ранени"}
{"url": "http://epicenter.bg/article/Varhovniyat-sad-na-Rumaniya-otlozhi-deloto-za-revolyutsiyata-ot-1989-g--sreshtu-Yon-Iliesku/200218/7/0", "text": "Върховният касационен съд на Румъния отложи за 21 февруари 2020 г. дебатите по делото за революцията от 1989 г., по което бившият президент Йон Илиеску е обвинен в престъпления срещу човечеството, предаде агенция Аджерпрес.    Над 600 души се явиха днес в съда, за да се конституират като граждански ищци по делото.    За разлика от повечето източноевропейски страни, падането на социалистическия режим в Румъния не мина безкръвно, припомня btv.  Началото на революцията бе дадено с въстанието в Тимишоара, в резултат на което комунистическия диктатор Николае Чаушеску бе свален от власт на 22 декемри 1989 г.   В образувалия се властови вакуум, властта тогава бе поета от тъй наречения Фронт за национално спасение. Главни действащи лица във фронта са представители на комунистическата номенклатура, които са били изпаднали в немилост пред Чаушеску. Водеща фигура е бил Илиеску, който дълго време е бил спряган за наследник на комунистическия диктатор, но след това е бил отстранен и преназначен на постове в провинцията.    Според обвинителния акт, на фона на влошаване на отношенията между Румъния и СССР след събитията в Прага през 1968 г., но и заради повсеместното дълбоко недоволство сред обществото, обвиняемите са сформирали дисидентска група с цел сваляне от власт на Николае Чаушеску, но оставане на Румъния в сферата на влияние на СССР.   Прокурорите отбелязват, че не само тази група е имала враждебно отношение към режима, но заради длъжностите, които са заемали, и в резултат на развоя на събитията от 22 декември нататък, може да се твърди, че само тази група е успяла да осъществи целите си.    Според прокурорите групата около Йон Илиеску е действала хитро и ефективно при поемането на политическата и военната власт през декември 1989 г. Така цялата военна сила на Румъния - министерството на отбраната, на вътрешните работи, департаментът за държавна сигурност и Патриотичната охрана, е била поставена на разположение на Съвета на Фронта за национално спасение и неговото ръководство.    От този момент нататък политико-военната група на Съвета на Фронта за национално спасение, сформирана от Йон Илиеску, Силвиу Брукан, генерал Виктор Стънкулеску, генерал-майор Николае Милитару и Джелу Войкан Войкулеску, е вземала важните решения от политически и военен характер. Генерал Йосиф Рус пък се е намесил в плана за отбрана на международно летище „Отопени” и по този начин е допринесъл за смъртта на 48 души (40 военни и осем цивилни) и тежкото нараняване на 15 други.    В обвинителния акт се посочва, че вечерта на 22 декември 1989 г. е започнала мащабна и сложна акция по въвеждане в заблуждение на населението чрез диверсии и дезинформации, координирана от Висшия военен съвет. Чрез създаването на „обща психоза на тема тероризъм\" са били създадени редица ситуации на хаотична стрелба, приятелски огън, противоречащи си военни заповеди. Това е довело до смъртта на 862 души, раняването на 2150 души, лишаване от свобода и нанасяне на психически травми на стотици, посочват прокурорите.    В тази атмосфера на диверсии и дезинформации са били създадени и условията за осъждане и изпълнение на присъдата на двойката Елена и Николае Чаушеску чрез симулиран съдебен процес, отбелязват още от обвинението.    Това е второто обвинение за престъпления срещу човечеството срещу Йон Илиеску. Другoтo е за потушаването на миньорските бунтове и протести в Румъния през 1990 г. Йон Илиеску бе президент на северната ни съседка два мандата, като в началото се самообяви за държавен глава след разстрела на Чаушеску през декември 1989 г., а след това бе избран на изборите през 1990 г. Той бе начело на Румъния от 1989 до 1996 г. и за втори път от 2000 до 2004 г.  ", "date": "2019.11.29", "title": "Върховният съд на Румъния отложи делото срещу Йон Илиеску за \"революцията\" от 1989 г."}
{"url": "http://epicenter.bg/article/Vladimir-Putin--Ruskata-voenna-politsiya-sreshta-podkrepa-ot-kyurdite-v-Siriya-/200226/7/97", "text": "Военната полиция на Руската федерация в района на турско-сирийската граница среща подкрепа от кюрдите, тъй като за всички е очевидно, че руските въоръжени сили са дошли там за да ги защитават, заяви руският президент Владимир Путин на заседание на Съвета за междуетническите отношения в петък, цитиран от TACC и Агенция \"Фокус\".    Според него това „поне донякъде положително“, което е постигнато на границата на Сирия и Турция, \"се прави с подкрепата на кюрдите и в техен интерес\".    „И хората разбират това, те се отнасят към нас, бих казал, сърдечно, с любов\", каза Путин. Той отбеляза, че във всички населени места руската военна полиция, патрулираща турско-сирийската граница, \"е много добре приемана от кюрдското население, защото хората виждат и разбират, че руската армия е дошла да ги защити, това е очевиден факт.\"    По време на срещата съпредседателят на Съвета на Федералната национална културна автономия на кюрдите в Руската федерация Фархат Патиев се оплака, че експертите по един от федералните телевизионни канали, според него, излъчват обиди към кюрдския народ и настройват различни етнически групи помежду им.    „Това не са официални хора, не са представители на властите - отбеляза Путин. - Те не отразяват гледната точка нито на телевизионния канал, нито дори на официалните власти на Руската федерация.“ Според президента Русия, в която живеят много кюрди сега, винаги е имала много добри отношения с тези хора.    \"Не знам кой какво казва, какви глупости говори по този канал. Но мисля, че хората трябва да имат достатъчно здрав разум, за да разберат, че това няма нищо общо с позицията на руските официални власти\", заключи държавният глава.  ", "date": "2019.11.29", "title": "Владимир Путин: Руската военна полиция среща подкрепа от кюрдите в Сирия "}
{"url": "http://epicenter.bg/article/Skotland-Yard-opredeli-intsidenta-na-Londonskiya-most-kato--teroristichen--ima-nyakolko-namushkani-/200232/7/0", "text": "Скотланд Ярд в петък заяви, че въоръжените полицейски служители на Лондонския мост са застреляли мъж, носещ \"фалшиво взривно устройство\", след като няколко души са били намушкани в района на моста, предават AFP и \"Фокус\". \r\n \r\n \"Сега съм в състояние да потвърдя, че е става дума за терористичен инцидент\", каза в изявление помощник комисар Нийл Басу от столичната полиция.    Към момента няма данни за пострадали български граждани при инцидента на Лондон Бридж по-рано днес в столицата на Великобритания. Това съобщиха от пресцентъра на Министерството на външните работи.    Посолството на България в Лондон е във връзка с местните органи на реда. При необходимост, сънародниците ни могат да се свържат с посолството на следните телефони: +44 20 7581 3144; +44 20 7584 9400. Дежурни телефони в извънработно време: + 442075813144; + 442075849400      Столичната полиция съобщи, че е получила повикване в 13:58 часа (15:38 часа българско време) за намушкани хора в помещение в близост до моста.    \"Задържан е мъж. Вярваме, че редица хора са ранени\", добавиха от полицията.    Премиерът Борис Джонсън заяви: „Аз съм постоянно информиран за хода на инцидента на Лондонския мост и искам да благодаря на полицията и на всички спешни служби за незабавния им отговор“. Министърът на вътрешните работи Прити Пател заяви, че е \"много загрижена\" за събитията.    По това време репортер на BBC от моста каза, че е видял сбиване между група мъже, чул е два изстрела и е видял човек, „проснат“ на земята.   Няколко души, ранени при атаката на Лондонския мост са в „сериозно“ състояние, заяви кметът на града Садик Хан.    \"Потвърдено е, че редица хора са ранени, някои от тях сериозно\", каза Хан пред репортери. Един мъж, който е носел „фалшиво взривно устройство“, е застрелян на Лондонския мост от полицията.   ", "date": "2019.11.29", "title": "Скотланд Ярд определи инцидента на Лондонския мост като „терористичен“, има няколко намушкани "}
{"url": "http://epicenter.bg/article/Petar-Andasarov--Vaptsarov-e-granit--za-chervei-nedostapen/200170/6/0", "text": "  Тъкмо бе постихнал неистовия ми гняв от престъпното посегателство към извисената с българско сияние поезия и към пресветлия образ на поета Никола Йонков Вапцаров от страна на духовния Юда Марин Георгиев и ето, че доживях да се убедя, че той си е останал червеят, който гризе ненаситно духовното му присъствие. Като гръм от ясно небе дойде интервюто му в сайта на в. „24 часа”.   А преди това и в откраднатия вестник „Литературен фронт” с измисленото ново наименование „Литературен форум”, и в предаване по телевизията с Маргарита Михнева, в което направиха отчаян опит да омаскарят Никола Вапцаров, но получиха лют отпор, думи на болка и  клетви. Тогава място не можех да си намеря и се озовах там, дето млякото на майка си Елена Вапцаровата е засукал, и първи стъпки в поетическото творчество е направил, преди да тръгне към големия живот и към признанието си от българи и хора по цял свят. По пътя си до Банско не ме напускаха мисли и размишления – все за него – за свръх чувствителния Никола, за жадните му очи, пълни с копнеж и светлина, за тихата му лирика и вулканичната му поезия.   И пак се върнах към ония два негови стиха: „Разстрел и след разстрела червеи/това е толкоз просто и логично.” Тези думи съдържат една житейска закономерност. Пренебрегвайки всякакъв хленч и страх той се изправи с ръста на своя Пирин пред пушките и пред „сватбарите” на женитбата му със смъртта. И съм сигурен, че в черния грак на изстрелите се е вплела поетичната му песен, стаена в огромната му душа. И бе обяснимо това – смъртта винаги извиква представата за гроб и червеи, а банскалии и тогава, и днес не искат да повярват, че костите му лежат в черната земя. За тях той е жив, щом го има Пирин и със звездите на банскалийското небе греят неговите очи. Затова го величаят все така за песните и за подвига му. И кълнат почти до сълзи и проклинат на висок глас всеки, който рови гроба му и посяга на честният му живот, за да го очерни.   Те са забравили, но аз ще припомня и на скандалната тогава Маргарита Михнева и най-вече на стрелеца с хули по недостижимия Никола Йонков Вапцаров всичко, което видях и чух в настръхнало Банско. Питах за името на всеки в голямата група пред музея на Вапцаров, пред читалището и пред черквата. Отговаряха ми: „Ние сме с едно име – банскалия и сме като един човек на Банско!” И в безреда слушах ядните им забързани думи: „Бе, тава момче, шо говореше по телевизията, ми се виде с белег на устата, затава ле така изкривено думаше?! Де да видеше Кольо каков левент беше из Пирин като излетник в младите си години! А той, побръкал ле се е, та му траси рахит в нозете?! Ка не го е срам!” Към техните ще прибавя и думите на Борислав Янев от село Гулийна баня: „Имах чувството, че Маргарита Михнева е гробарска кучка, която рови гроба на Вапцаров, а гроб се не виде!”   Това бяха гласове на гнева. А чух и гласове на болката и на гордостта. Да, да, точно на гордостта!: „БАНСКО НЕ Е БАНСКО БЕЗ НИКОЛА ВАПЦАРОВ! Ако се гордеем с родовата си люлка, гордеем се и за това, че в нея е залюляно и детството на Кольо”. И още – с автори на изреченото: Лазар Цаков: „Целио свет го призна за голем поет, а ние сега го клепаме с мръсотия! Я се чуда на тия двамината – акъл имаа ле?”   Маргарита Топалова: „Вапцаров е човек с всички човешки качества. Аз питам г-н Марин Георгиев какво значи това да го разстрелват за трети път, а нас да изправят до стената на мълчанието. Той знае ле кои сме ние?”   Асен Тренчев, председател на Ликвидационния съвет: „Никой не може да отрече Вапцаров! Всеки опит е пълна жестокост”.   А на разпространяваните слухове, че банскалии сами искали да съборят паметника на поета и музея на Никола Вапцаров всички вкупом отвръщаха: „Не е верно – никой нема намерение да маха паметника му, нито да разтури музея, та Банско без тях ще изгуби своя истински образ!”   Най-категоричен бе тогавашният кмет на града Петър Баряков: „Отделни моменти от предаването бяха обидни за банскалии. Целта беше да се опетни името на Вапцаров. И опит да се злепоставят Банско и банскалии. Това пък, че се отричаме от него е пълна лъжа!”   Да, никога, ама никога банскалия няма да се отрече от поетичната своя икона – Никола Йонков Вапцаров. За разлика от анатемосания вече от тях Марин Георгиев, чието име в Банско никой не иска да чуе, а затваря уши и отминава със стиснати устни. И изневиделица – същият клеветник и „разобличител” на терориста Вапцаров, жертва на БКП, ни изненада с нови щрихи към черния си портрет за него във въпросното интервю на журналистката с неразпознаваемо име Мариана Костова. Нейният встъпителен текст е възхвала на „приноса” от интервюирания Георгиев за установените вече „истини”, свързани с Вапцаров и съдбата му след неговия разстрел. Позовавайки се на всичко, изписано от автора на нашумялата за кратко и заглъхнала бързо в забравата негова книга „Третият разстрел”. Така и не се разбра обаче кой бе поводът за това  долнопробно интервю. Повече от ясно стана, че косвено се целеше да се удари личността на Мая Манолова, конкурентката за кметския престол на София с неособено добра репутация Йорданка Фандъкова чрез името на Никола Николов Вапцаров, внук на поета. Очерняйки го и отправяйки остър упрек за това, че той, издънка на комунистическата фамилия оглавява инициативния комитет на Манолова. Известният с безогледни набези към лесни пари и лесна слава Марин Георгиев изрича гнусни думи за Вапцаровия род, който не бил толкова чист, а пък Никола Йонков Вапцаров  дължал своята известност не на поезията си, а на неговата БКП.   След смъртта му, в годините на социализма, особено в най-първите, същата БКП, видите ли, издава укази на своето централно ръководство за наименованието на Варненското морско училище, на булеварди,площади; на училища, кораби, детски градини, институции с неговото име. И с кой акъл същият интервюиран Марин Георгиев призовава едва ли не да се ревизира всичко и се прецени за заличаването на неговото име на определени места и обекти в цялата страна. Какъв ужас! Бих попитал този отцеругател толкова ли е продажна душицата му, няма ли капка чувство за родова принадлежност към българското племе, за да ругае и призовава към нова смърт на името Никола Йонков Вапцаров? И що за поет е самият той, щом посяга с нечистоплътни ръце към светлия образ на недостижимия български и световен певец на човека и на живота. Един образец на съвършен майстор на класическия, традиционния и в същото време на свободния, на модерния стих. Поет, който знае своето място на тая земя и посвети целия си живот, своята извисена поезия на родината си и на човечеството. За да го признае не само България, а и светът. Но не и Марин Георгиев, според когото пак БКП се намесва с ходатайство, едва ли не със свой указ за международната му награда от Световния съвет на мира. Боже мой, този побъркан човек не е с всичкия си! Та аз имах щастието да преживея най-вълнуващия ден от ученическото ми време през 1952 година, когато в гр. Разлог дойдоха високи гости.   И пред почернелия от народ площад световноизвестният кубински поет Николас Гилен извести на разложани, на всички българи и на света, че България има световен поет, своя вечна гордост – Никола Йонков Вапцаров, комуто бе присъдена международната награда за мир. И се поклони пред безсмъртието му на човек и поет. А върху този светъл образ с дяволско усърдие продължава да нанася черните си щрихи безпомощният Марин Георгиев. Вече съвсем се разбра – за лесни сребърници и още по-лесна (позорна) слава. И с надеждицата бедна – да възкреси отново името си чрез обезличаването на един достоен българин от националния ни пантеон – Никола Йонков Вапцаров. Не обичам грубостта и ще спра напиращите по цялата ми същност думи в изблик на луд гняв.   Само ще припомня на този юрод края на едно от безсмъртните стихотворения на Вапцаров – „Вяра”: „Може би искате/да я сразите/моята вяра/във дните честити,/моята вяра,/че утре ще бъде/живота по-хубав,/живота по-мъдър?/ А как ще щурмувате, моля?/С куршуми?/Не!Неуместно!/Ресто!-/Не струва! – Тя е бронирана/здраво в гърдите/и бронебойни патрони/за нея/няма открити!/,няма открити!   И с други недостойни твърдения е искал да смае читателя авторът на лъжи Марин Георгиев в това негово интервю. Да, да той умее да злепоставя свои колеги като им лепва разни етикети и им приписва измислени „техни” признания. Лъже безогледно например, че изключително талантливия писател Виктор Пасков нарекъл „Третият разстрел” най-добрата книга за последните 60 години. Лъже, че декларацията на Съюза на българските писатели е подписана от неколцина, а всъщност от над 200 негови членове, която по същество бе протестът ни против намесата на посланика на Украйна Виталий Мускаленко във вътрешните дела на писателската организация. Не се свени да бълва огън и жупел по нея, твърдейки, че мачкала деспотично своите членове. А ние ли не знаем как подгъваше колене и лазеше пред членове на тогавашните управителни съвети на СБП, за да проси гласовете им за приемането му за неин член! Сигурно още има следи от пълзенето по коленете му. Ние ли не помним маймунджилъците  му около неговото кандидатстване в партията, той протри прага на партийната организация, която имаше влияние върху дейността на Съюза.   Хленчеше до плач, а като настъпиха промените през 1989 година се завъртя обратно и тихомълком се спотаи из навалицата на псевдодемократите. За да се превърне в циничен подлец с поведението си към същия този съюз на писателската гилдия и към нейното най-стойностно и най-желано от творци и читатели издание – вестник „Литературен фронт”. В тогавашните му редакционни стаи се подвизаваше и самият той с лелеяната от мнозина длъжност редактор.   Преди това пак с благословията на висшите младежки и партийни органи бе в екипа на по-младия му брат – вестник „Пулс”.  За циничното му поведение – доказателства – колкото щеш. Но най-явните от тях бяха – кражбата на този именно водещ вестник „Литературен фронт”, който с друг един предател-крадец Марко Ганчев присвоиха, преименувайки го набързо в „Литературен форум”. Той, Марин Георгиев бе сред първите от бандата превратаджии, които готвеха превземането на Съюза на българските писатели – същият – на дядо Вазов, днешният, който неотдавна навърши 105 години, а рожденият му ден почете и уважи президентът на Република България Румен Радев. Уви, превратът не успя, той бе осуетен. За пъклените планове и за самите престъпни деяния на бандата сговорници един ден ще разкажа с факти, за да възкръсне отново тяхното непочтено минало, а аудиторията днешни българи да видят лакомията и истинските им сурати. Сред тях е, разбира се, Марин Георгиев.   И като не успяха да се сдобият с апетитния за тях Съюз на българските писатели започнаха обстрелването му и прицелването си в неговите членове. Особено в най-изтъкнатите. Като изпуснаха мечтани от тях, въображаеми блага в Съюза, преко всякакъв морал започнаха да се сдушават подобно потайни псета и намериха пребогат приют в свое някакво сдружение, щедро захранвано от соросоидни източници  и структури като „Америка за България”. Там се излюпиха „големите“ писатели, които получаваха възхвали и високи възнаграждения. Но получаваха и задачи – да громят казионния, комунистическия, според тях, съюз. Те заговориха и родиха тезата за двете литератури – тяхната, създавана от гениални писатели и тази на писателите казионери. Но тя бе разбита на пух и прах, защото днешната национална литература не може без доказаните майстори на българското слово от европейски и световен мащаб. Без кои ли – само няколко имена стигат: Анжел Вагенщайн, неотдавна отишлия си от нас Любомир Левчев, акад. Антон Дончев…   И така – докато пребогатата  хранилка на сдружението остава все по-празна и уж сговорчивите писатели-соросоиди започнаха да се разбягват, да търсят всеки за себе си пристан. Като вълк единак днес ще видите из улици и институции самият Марин Георгиев, който бе от предните около препълнения с котлова храна казан. А анатемосаният от тях казионен съюз дори им дава  подслон в свои печатни издания, издадени за 100-годишнината на СБП.   В „Азбучник на Съюза на българските писатели – 1913-2016” за първи път във вековната история на СБП са поставени имената на творци с различни партийни и политически пристрастия, пише в предговора председателят на редколегията Боян Ангелов. Между тях са всички ругатели, громители и отрицатели на СБП, барабар с Мирин Георгиев. А в  антологиите „Пеещо дърво” /Поезия/ и „Иде ли“ /Проза/ са включени поети и белетристи, преминали на „другия бряг“ или с неособени симпатии към „казионния писателски съюз“. И това е правило, което предложи отново председателят на СБП Боян Ангелов, срещу когото те стрелят с най-голямо настървение.   Нека си стрелят, нека поглеждат и към чуждото със стръв и нечестиви помисли. Времето върви нататък и рано или късно Видовден се приближава към нас. Той ще съди справедливо и всеки ще получи заслуженото. А аз бих завършил така: Кучетата лаят, но вече по-дрезгаво и по тихо, а керванът си върви уверено по своя благодатен път…", "date": "2019.11.29", "title": "Петър Андасаров: Вапцаров е гранит, за червеи недостъпен"}
{"url": "http://epicenter.bg/article/Mirela-Kostadinova--Berlinskata-publika-ponasya-na-ratse-operniya-pevets-Stefan-Makedonski/200222/11/105", "text": "Един ден, когато поета Кирил Христов вижда на сцената Стефан Македонски в ролята на Каварадоси от „Тоска“, той го сравнил с известния италиански певец тенор Енрико Карузо. А оперната ни актриса Жозефина Шмаха – Огнянова щом чува драматичния теноров глас на Македонски в ролята на Радамес от „Аида“, заявява пламенно, че такъв Радамес е виждала само на европейска сцена.   Самият Стефан Македонски е човек с вълшебен мелодичен глас и овладяно актьорско драматично майсторство. През своя творчески път като артист, певец и режисьор създава галерия от незабравими образи. Любимата му роля завинаги остава тази на цирковия артист Канио от „Палячо“ от Леонкавало, в която неговият герой притиснал до гърдите си дрехата на клоун, изживява трагедията на загубената си любов. През сълзи той пее: „Смей се, палячо!“   Когато малкият Стефан се ражда в Сливен на 25 март 1885 година никой не подозира дори, че детето ще покори сцената и ще ѝ се отдаде до край. Майка му Кортеза била народна певица с чудесен глас и възпитала в детето си обичта към българската народна песен. Бащата Спиридон Македонски е роден в Кукуш, Македония и е майстор резбар и иконописец. Рисувал е иконите в църкви в Цариград, Сливен, Котел, Карнобат и Панагюрище. През 1898 г. се преселва със семейството си от Сливен в София. Бащата е строг и благороден човек, виждал дарбата на сина си и го поощрявал. Често влизал в конфликти със съпругата си, която не искала синът им да бъде артист. Мечтата ѝ била той да стане офицер. А малкият обичал да пее и играе театро из махалата и хлапаците го наричали „Стефчо песнопоеца“.   На 17 години той заминава за Русия. Постъпва във военното училище на град Тула, но за малко. Една нощ прескача каменния зид и избягва. Заминава за Москва само с пет рубли в джоба си. Явява се на конкурсен изпит в Московската консерватория и го приемат. Високият му певчески талант оценява голямата певица и педагожка Анна Иванова Книпер, която го прибира под свое покровителство и го препоръчва на свой богат студент. Той осигурява на Стефан Македонски покрив и храна, за да може спокойно да живее и следва. Наред със заниманията си във вокалния отдел на консерваторията, амбициозният млад мъж следва и драматичния отдел при филхармонията. Ученик е на известния педагог Корси, който партнира на великата певица Аделина Пати.   Македонски е приет в оперния театър, където му дават второстепенни роли. Като студент още започва концертната си работа в столицата на Русия, но и в провинциални градове. Участва в благотворителни концерти като солист. Тук се среща за първи път с изкуството на бележития руски бас Фьодор Шаляпин. Присъства на спектакъла „Борис Годунов“ със самият Шаляпин в ролята на Борис. Македонски е в истински възторг.   През есента на 1906 г. той се явява за редовен артист в Болшой театър. Приемат го и му поверяват централни роли. Критиците музиковеди пишат ласкави думи за него. Предлагат му да остане в Русия и да изпълнява централни роли в театър „Зимний“ с висок хонорар, но той отказва. Тогава приятеля му Иван Вульпе го моли да се върне в България, за да работят заедно за българската опера.   През 1910 г. Стефан Македонски се завръща в родината.   Усъвършенствал вокалното и драматичното изкуство при големите руски музикални педагози и режисьори, започва да работи към Оперната дружба. Заедно с оперния ни тенор Панайот Димитров изнасят благотворителни концерти в салона на Военния клуб, пеят и в провинцията. Македонски дебютира с голям успех на сцената на Оперната дружба в ролята на селския ерген Камен в операта „Камен и Цена“.   Либретото е по поемата „Грамада“ от Иван Вазов. В спектакъла участват и други наши известни оперни певци – Ана Тодорова, Иван Вульпе, Цветан Каролев. Тази опера се играе през сезона единадесет пъти.   След един от спектаклите на „Камен и Цена“ майката на Стефан Македонски, развълнувана от спектакъла отива зад кулисите, за да му се извини, че му попречила някога той да стане артист. Тя умира през 1838 г., когато вече е видяла успеха и славата на своя син.   Македонски печели аплодисментите на публиката в оперните си спектакли и често пее в полза на българския Червен кръст. За това хуманно дело получава Почетния знак на Червен кръст, първа степен. За да разпространява магията на оперното изкуство пътува в различни градове на България с български опери – „Камен и Цена“, „Тахир Беговица“. Представя сцени от оперите „Аида“, „Фауст, „Демон“ и др.   Доходите му са почти нищожни и той става учител по пеене в Трета мъжка гимназия.   Оперният певец е изпратен през есента на 1911 г. на специализация в Париж при големия педагог проф. Решьо. Той го подготвя за ролите на Дон Хозе от „Кармен“ и на Самсон от „Самсон и Далила“. Във френската столица посещава музеи, театри, изложби, библиотеки. Изследва историческото време, през което са се случили събитията от неговите любими опери. Успява да се срещне с „актрисата на всички времена“ Сара Бернар. Стефан Македонски е силно развълнуван от превъплащението ѝ в Маргарита от „Дамата с камелиите“, както от Райхщатския херцог в „Орлето“. На сцената вижда и голямото изкуство на актрисата Режан в „Мадам Сан Жен“.   Но при него пристигат от България лоши новини. Мизерията, в която работят оперните певци ги принуждава да напуснат Оперната дружба. Извикват Македонски да се върне от френската столица, за да спаси загиващото свято дело, което той заедно с Константин Михайлов – Стоян, Иван Вульпе, Драгомир Казаков е изградил с много усилия.   Македонски хваща трена за София. Включва се веднага в Оперната дружба и започва да работи върху редица прекрасни образи – Дон Хозе (“Кармен“), Самсон (“Самсон и Далила“), Макс (“Вълшебният стрелец“), Туриду (“Кавалерия рустикана“), Алфред (“Травиата“), Фигаро (“Сватбата на Фигаро“), Фауст („Фауст“).   Успехът му на сцената расте, но семейството му живее в лишения. С жена си Елеонора има пет деца – двама сина и три дъщери. Певецът става драматичен артист в Народния театър. Играе с Петко Атанасов в „Сватбата на Кречински“ с успех. Тогава Иван Вульпе му съобщава чаканата новина, че държавата отпуска помощ на Оперната дружба. Македонски се връща там, но не за дълго.   Настъпва Балканската война и операта спира своите представления. Стефан Македонски постъпва като доброволец в Българската армия – числи се към Македоно-одринското опълчение, Лозенската дружина. Изнася концерти пред войниците. След края на Балканската и Междусъюзническата война, Оперната дружба отново се захваща за работа, но при много тежки условия. Назначени са нови млади певци. Настават противоречия между млади и стари. Назначено е и ново ръководство от хора, които са некомпетентни в театралното дело. Скоро от живота си отива Константин Михайлов – Стоян, който сериозно движи оперния живот, обединява старите и младите оперни певци. Вульпе, Казаков и Македонски обединяват силите си и спектаклите продължават. Преведени са либрета на големи опери, които се представят на сцената на Оперната дружба.   Но пари за заплати трудно се намирали и Македонски става извънреден преподавател по солово пеене при Държавното музикално училище. Преподава три пъти седмично и получава по десет лева на урок. Избухва Първата световна война и Оперната дружба пак затваря врати.   Македонски отново се хваща да представя благотворителни концерти за войсковите части, за пострадалите от войните хора в Дойранско и Гевгелийско, за Червения кръст. За неговата благородна работа се изказва ласкаво и печата. Заминава за Берлин и участва в курс при големия италиански педагог Оресто Марини, където изучава италиански и немски опери. Запознава се с творчеството на Верди и Вагнер.   Посещава спектакли на драматичните театри, изучава вътрешното им устройство, техниката на постановките на спектаклите, декорите и осветлението. Рисува скици на опери. Берлинската опера кани Македонски да гостува в ролята на Алфред в „Травиата“. Пее в ролята на Радамес от „Аида“. Успехът му е нечуван. На 30 март 1916 г. гастролира в ролята на Дон Хозе в „Кармен“. Публиката го отнася на ръце до хотела и крещи: „Да живее България!“ Следват представления в Мюнхен, Висбаден и други немски градове. Уфа-филм му предлага снимки на няколко филма с него.   Нито предложенията, които валят от всички страни, нито големите хонорари, които му предлагат, нито ласкавите отзиви, примамват Македонски да остане в Германия. Той отново се завръща в София. Този път заминава за Южния фронт, където със своите песни носи радост на войниците. За благодарност те му подаряват сервиз, изработени от снарядите на врага им.   След края на войната благотворителните му концерти продължават. Част е от състава на Оперната дружба, която се е превърнала в първата българска Народна опера. Там отиват видни режисьори и педагози.   Играят се известни руски, италиански, френски и немски опери. Сред тях са заглавия като „Евгений Онегин“, „Борис Годунов“, „Дама пика“, опери на Верди, Гуно, Моцарт. Македонски е централна фигура в тях.   Гастролира и в оперетните театри – Кооперативния и Художествения. Става художествен ръководител на Варненската общинска опера, където поставя български и италиански опери и играе в тях. На сцената във Варна често до него е младата певица Елисавета Йовович, която създава незабравимите образи на Мадам Бътерфлай, Манон и Виолета от „Травиата“. Основава и ръководи подвижна опера, в която е режисьор, актьор и педагог. Повечето от учениците му стават солисти в българската Народна опера или в чужбина. Сред тях са Събчо Събев, Сийка Петрова, Тихомир Тихов, Владимир Коконов, Симеон Диков и др. оперни и оперетни певци.  Когато започват да вдигат сградата на Музикалния театър Македонски запретва ръкави и всеки ден работи със строителите. До този момент театъра дава своите представления в сградата на Младежкия театър и няма свой дом. През малкото си свободно време артистът се увлича по лов и риболов, катери склоновете на планините. Притежава естественост, внимателен е в отношенията си с хората. Духовит събеседник е и с увлечение разказва спомени. Безкомпромисен е в работата си, принципен и не обича ласкателите. Не се бои от заплахите на властта.   След операция в Банковата болница на ул. „Иван Вазов“ в София умира от емболия на 31 март 1952 г. Отнася със себе си една от най-големите мъки – загубата на сина му Любомир, който загива в Гражданската война в Испания.", "date": "2019.11.29", "title": "Мирела Костадинова: Берлинската публика понася на ръце оперния певец Стефан Македонски"}
{"url": "http://epicenter.bg/article/Zaveshtanieto-na-Stefan-Danailov--Da-imame-pamet/200166/11/0", "text": "„   „Моето момиче“ и „моята дъщеря“ - така наричаше Стефан Данаилов своята племенница.     „Толкова много го обичах, че изобщо не забелязвах дали е труден или тежък, той беше човек, който толкова лесно се обича“, каза Росица Обрешкова в предаването „Преди обед“ по bTV.     Тя разказа в какво невероятно състояние е бил актьорът след операцията, която претърпя в Бургас. Когато отишла да го види в реанимацията, той пушел цигара.     „Разрешиха ми. Сестро, оня ден разбрах, че умирам. И като ми стана смешно, и така се смях. Сега вече ми е много забавно“, казал той на втрещената си племенница.   Докато е бил в бургаската болница, където му смениха става след падане на терасата в Поморие и счупване на крак, Стефан Данаилов  канел сестрите на обяд. Собственикът на съседен ресторант му е бил огромен фен и всеки ден му изпращал страхотни манджи. Ламбо пък викал сестрите да споделят вкуснотиите с него. „Глей, бе, глей колко са готини. Тук е раят, никъде не мърдам.“, шегувал се невероятният Ламбо пред племенницата си Росица Обрешкова, която в посследните месеци е била постоянното присъствие край него.   Всичко това разказа сама тя в „Преди обед“, бършейки сълзите си през усмивка. „Като влизах в стаята му, го заварвах пред огромния телевизор с цигарка в едната ръка и с чиния в другата. Тогава ми каза: „Разбрах, че умирам и ми стана много смешно“. Нямаше вопли, нямаше съжаление за това или онова.“, сподели още режисьорката.   После - в реанимацията на Военно-медицинска академия, нещата вече не са били толкова веселяшки. Д-р Николай Петров и цяла армия са се борили неистово за живота на Ламбо. Те са успели да го стабилизират след много тежкия кръвоизлив в белия дроб.   Първото, което е запитал, идвайки на себе си, е било: „Кога са ни представленията?“. „Излъгах го, че сме отменили датата само на едно. След това изгуби говора си\".  След това отново се подобрил. И решил да започне ново представление. „Казвах му: „Вуйчо, моля те, недей, ти още не можеш да ходиш“. Той ми каза: „Гледай си работата, аз няма да проходя иначе, ако не се кача на сцена“, сподели Обрешкова.     „През 2018-а Аня Пенчева намери пиесата „Актрисата“. Това беше преломен момент за вуйчо. Той вече обикаляше из България, за да представя книгата си „Романът на моя живот“. Беше много щастлив и пожела отново да се качи на сцената. Така за „Актрисата“ се събрахме „Бандата на Ламбо“, както ни наричаше.  Вуйчо говореше на зрителите след всяко представление – а ние се свирахме по ъглите и плачехме, тъй като той се прощаваше със своята публика. Но искаше да свърши още много работи.  С него започнахме „Слуга на двама господари“ на Голдони – искаше студентите му да направят весел, светъл, бляскав спектакъл. Той така разбираше театъра. Имаше страхотно въображение, огромна интуиция за хора и театър. Канеше се да поставя „Идиот“ на Достоевски“, разкри Роси Обрешкова още подробности от последните месеци в живота на Ламбо.   Тя си спомни как след първото падане с дъщеря й Стефана, която е кръстена на дядо си Данаилов, се пренесли да живеят при него. Мастера ставал рано сутринта в 4 и вдигал племенницата си да му прави кафе и сандвич. „Беше лесен за обичане“, категорична е Роси Обрешкова.   Последните представления на спектакъла „Актрисата“ донесли страхотна радост на Ламбо, той бил много щастлив от аплодисментите на публиката.    Започнал и да репетира за ново представление със студентите от НАТФИЗ, което така и не успял да завърши. Имал планове за още много спектакли...     „Той имаше много тежък кръвоизлив в белия дроб с много течност събрана. Той едва дишаше. Те успяха да го стабилизират за едно известно време. Беше в съзнание известно време. Първото нещо, което пита, беше кога са му представленията.    Аз излъгах подло, казах, „Вуйчо, спокойно, само едно сме свалили“. Той нямаше планове да си отива“, сподели още племенницата на Ламбо.     След това започнал един необратим процес, при който актьорът първо изгубил говора си.     \"Надявам се вуйчо ми да е с ангелите, да се е видял с другите, да си спретнат софра. И той, и майка ми завещаха памет – преживях изключително време с изключителни хора. Сянката им е доста голяма, но в нея е уютно“, добави Роси Обрешкова.    „Искам да благодаря на цялата тази малка армия във ВМА, която се бореше неистово за живота му. Искам да благодаря на ген. Петров, който я ръководеше. Това беше една битка, в която никой от нас не знаеше, че диагнозата е толкова тежка. Ние не знаехме, че той има рак на белия дроб“, разкри режисьорката.   Тя благодари не само на всички лекари в Бургас и ВМА, но и на Аня Пенчева и на продуцента Кирил Кирилов.", "date": "2019.11.29", "title": "Завещанието на Стефан Данаилов: Да имаме памет!"}
{"url": "http://epicenter.bg/article/Valeriya-Veleva--Pak-za-lazhite-i-manipulatsiite-okolo-Istanbulskata-konventsiya-/200224/11/0", "text": "„     Това пише в своя статия за „24 часа“ Пламена Томева, която изброява  Твърденията на авторката почиват на волна интерпрецаия по темата, без за се основават на контретните текстове на Конвенция и Обяснителния доклад към нея, който е съществен за прилагането й.      (ИК), която под благовидния предлог за борбата срещу насилието над жени и деца всъщност прокарва норми, които влизат в противоречие с българската Конституция и традиционни норми за отношение към семейство, родители, деца.  Той се отвори отново обаче след вчерашното незаконодателно решение на Европарламента, според което всички държави от ЕС незабавно и без отлагане трябва да ратифицират Конвенцията. В резолюцията се призовава насилието над жени да бъде включено в каталога на признатите от ЕС престъпления.  Не вярвам това да стане в обозримо бъдеще.  И понеже в текста на Пламена Томева се говори за        Томева цитира и      пише Томева.   са изброени основните човешки права на жените: „сигурност, свобода, достойнство, физическа и емоционална неприкосновеност“. Да ви липсва някое едно от най-важните права на жената и основна функция на традиционното семейство? Майчинството?! Да, за правото на жената да има майчинство и за неговата защита няма нито ред – нито в Конвенцията, нито в Обяснителния доклад.       Цели, дефиниции, равенство и недискриминация, общи задължения , член 3 – Определения, точка 43 – Определението за „пол“ казва: „Терминът „пол“, използван в тази дефиниция, не е предназначен да замести термините „жени“ и „мъже“, които се използват в Конвенцията“. И се обяснява, че „съществуват и социално конструирани роли, поведения, дейности и характеристики на пола, които определено общество смята за подходящи за жените и за мъжете“. Нещо повече – подчертано е, че „член 12 (1) формулира изкореняването на предразсъдъците, обичаите традициите и другите практики, основани на стериотипните роли на половете…“.            Още в член 3, ал.\"в\" Конвенцията дава следното определение, което е фундаментът на документа: \"пол\" означава социално изградена роля, поведение, дейности и характеристики, които определено общество смята за подходящи за жените и мъжете\".  Според джендър-идеологията на Джудит Бътлър, която е втъкана във философията на Истанбулската конвенция „децата не се зачеват, а се „проектират” („designed”) и се отглеждат с помощта на всякакви технически възможности като даряване на семенна течност, сурогатно майчинство, изкуствена утроба и генна манипулация“    ,     от страните, по-специално мерките за защита на правата на жертвите, трябва да бъде осигурено без всякаква дискриминация, основана на пол, социален пол, раса, цвят на кожата, език, религия, политически или други убеждения...\".   в „услугите за подкрепа да бъдат включени и: гейовете, лесбийките, бисексуалните, транссексуалните, трансвестити, травестити и други групи от хора, които не отговарят на това, което обществото е определило като принадлежащо към категорията на „мъжете“ или „жените“.“         – ако мъже: гейове или жени-лесбийки поискат да влязат в брачно съжителство и ние им го откажем, това ще е форма на дискриминация, за което на България ще бъде търсена съответната съдебна отговорност.   защото ще поиска от нашето законодателство да разреши например на една жена, определила се като \"мъж\", да сключи брак с друга жена на базата само на личното ѝ самоопределение. Така фактически ще се стигне и до промяна на Конституцията.      – то има за цел да осигури защита срещу насилие не просто и не само на жените, като биологичен пол, но и на „жените“, които всъщност са родени като мъже, но са заявили, че се чувстват като жени и този социален статут им е официално признат. Това ще им даде право да осиновяват деца       които са я ратифицирали, да внедрят нейните постулати на всички нива в образователната система. Ако в българските училища децата започнат да се обучават по джендър-доктрината как момиченца могат да станат момченцаи обратното, нормалните хора ще започнат да изтеглят децата си от училище.       Подминават се обаче задълженията, които би трябвало да поемем, ако я ратифицираме.  Конвенцията изисква в училищата да се разяснява на учениците, че е възможно да са родени в грешното тяло и ако имат такова усещане открито да го заявяват. А пък държавите, според препоръката CM/Rec(2010)5 на Комитета на министрите за борба с дискриминацията заради сексуална ориентация и джендърна идентичност (чл.18), трябва да отменят всяко законодателство, което ограничава допустимата възраст за еднополови сексуални актове, а еднополовите бракове да имат еднакви права с разнополовите (чл.23 и чл.24).     , което означава, че авторите на Конвенцията правят ясно разграничение между пол и „социален пол“, което трябва да залегне в българското законодателство. И естествено и в българската Конституция.  Ратифицирането на Истанбулската конвенция ще задължава страната ни да защищава от ненасилие не просто и не само жените като биологичен пол, но и т.н. „социален“ женски пол (мъже определили се като жени), което на практика ще означава и признаване на този вид пол.    Е, кой въвежда в заблуждение? Припомням всичко това, за да не си мисли някой, че \"тъмни сили\" отново искат да изкривят истината?", "date": "2019.11.29", "title": "Валерия Велева: Пак за лъжите и манипулациите около Истанбулската конвенция "}
{"url": "http://epicenter.bg/article/Prof--Atanas-Semov--Balgariya-ne-mozhe-i-nyama-da-ratifitsira-Istanbulskata-konventsiya/200228/11/0", "text": " Това е декларативен акт, от който не произтичат правни последици“.  Това заяви в интервю за Канал 3 проф. Атанас Семов, конституционен съдия и преподавател по европейско право в СУ „Св. Климент Охридски“ по повод призива на ЕП към държавите членки да ратифицират конвенцията. Резолюцията бе приета с 500 гласа „за“, 91 гласа „против“ и 50 гласа „въздържал се“ в четвъртък, 28 ноември.   България е една от осемте страни, която не е одобрила документа. Останалите седем са Чехия, Унгария, Литва, Латвия, Словакия и Великобритания.  „Второто важно нещо, което е свързано в частност с България, е, че Конституционният съд обяви, че тази конвенция не може да бъде ратифицирана, тъй като противоречи на основния закон. Т , категорично заяви проф. Атанас Семов.  , подчерта той.  В същото време   заяви той. И още: „Нека тези мерки си ги направим ние - със или без ЕС, с ясното съзнание срещу всички форми на насилие над жени. Нека да направим всичко това като народ с изключително стабилна ценностна система, и въпросът за конвенцията да не ни вълнува“. Проф. Семов припомни, че „ефикасни мерки срещу домашното насилие в ЕС имаше и без конвенции, има и днес“.    „Нищо не пречи НС да приеме закони или да направи промени в съществуващите такива, за да осигури максимално добра защита. Нищо не пречи изпълнителната власт да вземе мерки по линия на полицията, социалните служби и т. н., да има практическа защита на свидетели. И, което е изключително важно, тежестта на политиката на държавата да се постави върху превенцията - да се предотвратява насилието, да се помогне на жените, застрашени от домашно насилие, не да се чакат три или пет сигнала“, подчерта той.    Редица европейски държави имат такъв опит и то отдавна - не е нужно сляпо да взаимстваме, за да постигнем една истински разгърната и ефикасна защита и да изпълним целите на конвенцията в частта за домашното насилие. И тогава въпросът дали България я е ратифицирала или не, няма да има никакъв житейски и правен смисъл\", изтъкна проф. Атанас Семов и призова: „Да защитим българската жена и българската майка“.  В студиото на Канал 3 проф. Семов коментира и развитието на казуса с издаването на указа на президента Румен Радев за назначаването на Иван Гешев за главен прокурор.   подчерта юристът.  По повод правната възможност държавният глава да сезира Конституционния съд, включително по казуса с избора на Иван Гешев, проф. Семов заяви: „Президентът е един от тези, които имат право да сезират КС. Една пълноценнна демокрация би трябвало да има инвидуална конституционна жалба. Има различни модели за индивидуална конституционна жалба и трябва сериозно да помислим за това. Надявам се, въпросът за индивидуалната конституционна жалба да има място в дебата за конституционни промени, който президентът инициира.“ „Единственият законопроект, на който президентът има право, е за промени в Конституцията.  , категоричен беше проф. Семов. ", "date": "2019.11.29", "title": "Проф. Атанас Семов: България не може и няма да ратифицира Истанбулската конвенция"}
{"url": "http://epicenter.bg/article/Obzhalvaha-reshenieto-na-Datskata-agentsiya-po-energetika-za--Severen-potok-2-/200188/4/0", "text": "В Датския апелационен съвет по въпросите за енергетиката е внесена жалба срещу разрешението на Датската агенция по енергетика (ДАЕ) за маршрута на полагане на тръбопровода за „Северен поток-2“, предава TACC, цитирана от Агенция \"Фокус\".    Говорител на органа уточнява, че жалбата е внесена в последния ден от крайния срок. Решението по жалбата може да се проточи в срок до 17 месеца. Уточнено бе обаче, че жалбата няма да възпрепятства дейностите по газопровода.    Крайният срок за подаване на жалба изтече на 27 ноември, припомня агенцията. На 30 октомври ДАЕ разреши прокарването на тръбите за „Северен поток 2“ по трасето югоизточно от остров Борнхолм. Самата компания заяви, че подготвителните работи и полагането на газопровода в Дания ще започнат през следващите седмици. Към днешна дата газопроводът е завършен на повече от 80%.", "date": "2019.11.29", "title": "Обжалваха решението на Датската агенция по енергетика за „Северен поток-2“"}
{"url": "http://epicenter.bg/article/Evropeytsite-pokazvat-rekordna-podkrepa-za-evroto/200200/4/0", "text": "Според резултатите от последното проучване на Евробарометър във връзка с еврозоната 76 % от запитаните са на мнение, че единната валута е от полза за ЕС, се казва в съобщение от пресслужбата на ЕК, цитирано от Агенция \"Фокус\".   Това е най-голямата подкрепа, отчетена от въвеждането на монетите и банкнотите в евро през 2002 г. насам, и представлява увеличение с 2 процентни пункта в сравнение с миналогодишните рекордни нива. В допълнение 65 % от гражданите в еврозоната смятат, че еврото носи ползи на страната им, което също е най-високото отчитано досега равнище.    Еврото е млада валута, която тази година навърши 20 години. Въпреки това европейците ясно виждат практическите ползи от него в ежедневието си. 80 % от анкетираните са съгласни, че с еврото е по-лесно да се прави бизнес през граница, да се сравняват цените и да се пазарува в други страни, включително онлайн. Абсолютното мнозинство от запитаните в еврозоната също така е на мнение, че благодарение на еврото пътуванията са станали по-лесни и по-евтини.    Еврото е символ на единството на Европа и нейната сила в световен мащаб. Днес то е валутата на 340 милиона европейци в 19 държави членки на съюза. Осезаемите ползи от него за всички са стабилните цени, по-малките разходи за финансови операции, защитените спестявания, по-прозрачните и конкурентни пазари, увеличената търговия, по-лесното пътуване и по-високият жизнен стандарт.", "date": "2019.11.29", "title": "Европейците показват рекордна подкрепа за еврото"}
{"url": "http://epicenter.bg/article/Nov-sluchay-na-afrikanska-chuma-v-zemlishteto-na-s--Nikolaevo--oblast-Pleven/200213/4/0", "text": "Забраняват за месец достъпа в горски територии след нов случай на африканска чума в землището на с. Николаево. Това съобщиха от пресцентъра на Община Плевен и Агенция \"Фокус\". Директорът на Регионална дирекция по горите – Ловеч инж. Павли Богдански издаде заповед във връзка с усложняване на епизоотичната обстановка и новорегистрирано огнище на болестта африканска чума по свинете в землището на с. Николаево. На 21 ноември е обявено първично възникване на болестта при изследване на проба, взета от застреляно диво прасе в района на ловната дружина на селото. Определена е  зона от 200 кв. км. около констатирания случай и са взети ограничителни мерки спрямо движението на свине в областта.   Достъпът до горски територии в инфектираната зона на лица, които нямат отношение към претърсването и прилагането на мерките за предотвратяване и ликвидиране на болестта, се забранява за срок от 30 дни от последния констатиран случай, който е при дива свиня.   В горските територии могат да се извършват неотложни дейности от лицата, които нямат отношение към претърсването по ред и условия, определени от областната епизоотична комисия – гр. Ловеч и съгласно определените от БАБХ мерки за биосигурност.  ", "date": "2019.11.29", "title": "Забраняват за месец достъпа в горски територии заради  случай на АЧС в Плевенско"}
{"url": "http://epicenter.bg/article/Arteks-Engineering-grabna-golyamata-nagrada-na-Superbrands-2019-2020/200221/4/0", "text": "Arteks Engineering грабна голямата награда на Superbrands 2019–2020, е удостоена за трети пореден път като най-силната бизнес марка в жилищното строителство. Наградата получи арх. Весела Мирянова, изпълнителен директор на компанията.   За седми пореден път глобалната организация Superbrands връчи награди на най-силните потребителски и бизнес марки на българския пазар на тържествена церемония в Sofia Event Center. Superbrands е независима институция, фокусирана върху брандинга. Тя отличава и промотира изключителните търговски марки, които се открояват и доминират над всички останали в рамките на националния пазар.   Организацията провежда конкурса за отличията Superbrands и осъществява едноименната промоционална програма, която е представена в над 80 страни по целия свят.   През 2005 г. България стана официален член на глобалната организация Superbrands.", "date": "2019.11.29", "title": "Arteks Engineering грабна голямата награда на Superbrands 2019–2020"}
{"url": "http://epicenter.bg/article/RIOSV---Pernik-ustanovi-iztochnika-na-zamarsyavane-na-reka-Struma/200223/4/0", "text": "РИОСВ – Перник установи източника на замърсяване на река Струма. Замърсителят е воден обект - езеро с оранжев цвят и киселинен характер на водите, открит в района над бивш металургичен завод Клон МИР. Това съобщиха от пресцентъра на Министерството на околната среда и водите.   Проверката започна вчера, по повод получен сигнал за промяна на цвета на река Струма в кв. „Хумни дол“ в гр. Перник.    Веднага след получаването му експерти от РИОСВ, съвместно с представители на Община Перник, започнаха инспекция. При обход беше открит каналът - под жп линията на гара „Разпределителна“, чрез който се вливала ръждиво-кафявата вода в река Струма. Днес при продължилата проверка с обход от експерти от РИОСВ – Перник, служители от Басейнова дирекция „Западнобеломорски район“ - Благоевград и Община Перник беше открит и самият източник на замърсяване.    По искане на РИОСВ се вземат водни проби от източника на замърсяването за извършване на анализ от специализирана мобилна лаборатория на Изпълнителна агенция по околна среда (ИАОС).  РИОСВ – Перник ще информира своевременно за резултатите от взетите водни проби.", "date": "2019.11.29", "title": "РИОСВ – Перник установи източника на замърсяване на река Струма"}
{"url": "http://epicenter.bg/article/Finansovoto-ministerstvo-ochakva-previshenie-na-prihodite-nad-razhodite-s-1072-2-mln--leva-/200236/4/0", "text": "Салдото по консолидираната фискална програма към края на октомври е положително в размер на 1082,5 млн. лв. На база на предварителни данни и оценки към ноември 2019 г. се очаква превишението на приходите над разходите по консолидираната фискална програма (КФП) да бъде в размер на 1072,2 млн. лв. (0,9 на сто от прогнозния БВП),      Приходите, помощите и даренията по КФП към ноември 2019 г. се очаква да бъдат в размер на 39 821,6 млн. лв., което е 90,8 на сто от годишния разчет. Спрямо ноември 2018 г. приходите по КФП нарастват с 4012,0 млн. лв., като ръст се отчита както при данъчните и неданъчните приходи, така и при постъпленията в частта на помощите и даренията, където постъпват основно грантовете по програмите и фондовете на ЕС. Ръстът при данъчните приходи е в размер на 2737,6 млн. лв., неданъчните приходи нарастват с 1014,1 млн. лв.,а приходите от помощи и дарения - с 260,2 млн. лева.    Разходите по консолидираната фискална програма (вкл. вноската на България в бюджета на ЕС) към ноември 2019 г. са в размер на 38 749,4 млн. лв., което е 83,7 на сто от годишния разчет.    Частта от вноската на България в бюджета на ЕС, изплатена от централния бюджет, възлиза на 1135,6 млн. лв.    Салдото по консолидираната фискална програма /КФП/ на касова основа към края на октомври 2019 г. е положително в размер на 1082,5 млн. лв. (0,9 на сто от прогнозния БВП), съобщава министерството на финансите. Положителното салдо се формира от превишение на приходите над разходите по националния бюджет в размер на 1216,9 млн. лв. и дефицит по европейските средства в размер на 134,4 млн. лева.    Постъпилите приходи, помощи и дарения по КФП към октомври 2019 г. са в размер на 36 318,5 млн. лв. или 82,8 на сто от годишните разчети. Съпоставени със същия период на предходната година приходите, помощите и даренията по КФП нарастват номинално с 3705,6 млн. лв., в т.ч. данъчните и неданъчните приходи - с 3421,5 млн. лв. (11,0 на сто) и постъпленията от помощи и дарения (основно грантове по програмите и фондовете на ЕС) - с 284,1 млн. лева.    Общата сума на данъчните постъпления, вкл. приходите от осигурителни вноски, възлиза на 29 091,7 млн. лв., което представлява 84,2 на сто от планираните за годината данъчни приходи.    Приходите от преки данъци са 5171,9 млн. лв. или 78,8 на сто от предвидените в разчетите за годината.    Приходите от косвени данъци са 14 222,2 млн. лв., което е 86,5 на сто от разчетите за годината. Постъпленията от ДДС са в размер на 9349,8 млн. лв. или 86,3 на сто от планираните. Приходите от акцизи възлизат на 4637,4 млн. лв. (87,0 на сто от разчетените за годината). Постъпленията от мита са 194,7 млн. лв. или 82,2 на сто от годишните разчети.    Постъпленията от други данъци (вкл. имуществени и други данъци) са 1026,6 млн. лв. или 87,8 на сто изпълнение на годишните разчети.    Приходите от социални и здравноосигурителни вноски са 8671,1 млн. лв., което представлява 83,5 на сто от разчетените за годината.    Неданъчните приходи са 5442,9 млн. лв., което представлява 82,1 на сто от годишните разчети. Приходите от помощи и дарения са 1783,8 млн. лева.    Разходите по КФП (вкл. вноската на България в бюджета на ЕС) към октомври 2019 г. възлизат на 35 236,0 млн. лв., което е 76,1 на сто от годишните разчети.    Нелихвените разходи са 33 558,8 млн. лв., което е 76,1 на сто от годишните разчети. Текущите нелихвени разходи са 28 365,2 млн. лв., капиталовите разходи (вкл. нетния прираст на държавния резерв) възлизат на 5162,9 млн. лева. Предоставените текущи и капиталови трансфери за чужбина са в размер на 30,7 млн. лева. Лихвените плащания са в размер на 586,2 млн. лв. или 87,6 на сто от планираните за 2019 година.    Частта от вноската на Република България в бюджета на ЕС, изплатена към 31 октомври от централния бюджет, възлиза на 1090,9 млн. лв.    Размерът на фискалния резерв към 31 октомври е 10,0 млрд. лв., в т.ч. 9,8 млрд. лв. депозити на фискалния резерв в БНБ и банки и 0,2 млрд. лв. вземания от фондовете на Европейския съюз за сертифицирани разходи, аванси и други.  ", "date": "2019.11.29", "title": "Финансовото министерство очаква превишение на приходите над разходите с 1072,2 млн. лева "}
{"url": "http://epicenter.bg/article/Razbiha-prestapna-grupa--iztochvala-pari-sas-skimirashti-ustroystva-/200176/3/0", "text": "Специализираната прокуратура и ГДБОП разбиха организирана престъпна група, изтегляла парични средства от подправени банкови карти. Това съобщи говорителят на Специализираната прокуратура Сийка Милева, цитирана от \"Правен свят\".    Действията по разследване, претърсване и изземване са извършени на територията на София и село Нови Хан по образувано досъдебно производство. Групата е действала от началото на 2018 година на територията на България и в чужбина. Създадена е с цел неправомерно изтегляне на парични средства от подправени банкови карти.    \"Повод стана получена оперативна информация в сектор \"Фалшификации\" и ГД \"Борба с организираната престъпност\" за дейността на български граждани, ангажирани с извършването на престъпления против паричната система. Пострадалите лица, ако не били абонирани за услугата \"Есемес известяване\" понякога дори и не разбирали, че наличността им по сметките липсвала\", уточни още Милева    Участниците в групата са четири лица, двама от които са братя.    \"Единият от участниците през 2015 година е осъден в Република Виетнам за скимиране на банкови карти. Другият - през 2017 година е задържан в гр. Сантяго, Чили за незаконно теглене на парични средства, за което е осъден ефективно. Същият е изтърпял наказанието си \"лишаване от свобода\" в затвор. Третият е задържан през 2012 година в гр. Талин, Република Естония за същата дейност\", допълни още Сийка Милева.    \"Основно копирането на банкови карти се осъществява в по-богати страни в ЕС. Самото теглене на финансовите средства става в страни от Латинска Америка, предвид контрола. Това е стара практика, която за съжаление продължава. Като знам как работят колегите съм сигурен, че мащабите вече са силно редуцирани. Няма конкретни цифри. Скимиращите устройства, които са изработени, не са малко. Сумите, които са присвоени, също са големи. Ако мога по-общо да кажа \"до вчера бяха доволни от живота\", обясни зам.-директорът на ГДБОП Стоян Темелакиев.  ", "date": "2019.11.29", "title": "Разбиха престъпна група, източвала пари със скимиращи устройства "}
{"url": "http://epicenter.bg/article/Zadarzhaha-patsient--napadnal-lekari-v-stolichna-bolnitsa-/200185/3/0", "text": "Задържаха мъжа, за който се предполага, че е вилнелият в столичната болница \"Св. Анна\". Той е на 50 години и се казва Здравко Инджов. След нападението той успя да избяга и беше обявен за общодържавно издирване, предаде Нова тв.    В петък по обяд Инджов сам дойде пред лечебното заведение. Той заяви, че е бивш полицай и твърди, че не е посягал на никого. Казва, че сестрите не му давали да пуши в отделението. Според него една от тях се е свила сама в ъгъл на стаята, без той да я е удрял.    В нощта срещу петък лекари в болница \"Св. Анна\" в София станаха обект на брутална агресия. Около 4 ч. в Клиниката по хирургия е извикан за консултация лекар от КАИЛ на болницата. Консултацията се е налагала заради лечението на тежко болен пациент.    В това време друг пациент, приет за планова операция, започнал да вилнее в коридора на Първо отделение на Клиниката по хирургия.    Той удрял, блъскал, душил и обиждал лекари и сестри, оплакаха се от лечебното заведение. Размахвал и белезници и заплашвал с арест. Предварително е сложил на камерите гумени ръкавици, за да попречи на видеозаснемането. Счупил и врата на клиниката. Удрял е главата на едната от лекарките в стената.  ", "date": "2019.11.29", "title": "Задържаха пациент, нападнал лекари в столична болница "}
{"url": "http://epicenter.bg/article/Politsiyata-v-Pleven-e-s-nov-direktor/200192/3/0", "text": "Областната дирекция на МВР в Плевен има нов директор - това е старши комисар Веселин Вътов, съобщава БНР. Причина за смяната е преминаването на досегашния директор на работа в съдебната система.   Изборът на старши комисар Вътов за директор е свързан с досегашния му опит в системата на МВР и с очакванията на ръководството на вътрешното министерство - Областната дирекция в Плевен да продължи да утвърждава високите резултати в противодействието на престъпността. Това е заявил при представянето му заместник-главният секретар на МВР главен комисар Георги Арабаджиев.   Старши комисар Вътов е в МВР от 2002 година. Преминал е през различни изпълнителски и ръководни нива. От 2016 година до момента е заемал длъжността началник на сектор „Противодействие на криминалната престъпност“. За добрата си работа е награждаван многократно от министрите на вътрешните работи и директорите на ОДМВР – Плевен. Със заповед на министъра той е временно преназначен на длъжността директор на ОДМВР за срок от 1 година. ", "date": "2019.11.29", "title": "Полицията в Плевен е с нов директор"}
{"url": "http://epicenter.bg/article/14-sa-zadarzhani-do-momenta-v-mashtabna-aktsiya-na-Spetsializiranata-prokuratura-i-GDBOP-/200211/3/0", "text": "Днес Специализираната прокуратура и ГДБОП извършват действия по разследването на организирана престъпна група за разпространение на наркотици в София и областта. Това съобщиха от пресцентъра на Апелативна специализирана прокуратура.    До момента на територията на столицата, Перник, Нови Искър, Мировяне и Требич са претърсени са 18 адреса и 6 автомобила, намерени и иззети са стотици дози амфетамини и марихуана, подготвени за продажба на черния пазар. Количеството наркотични вещества е в процес на установяване.    Задържани по Закона за МВР за срок до 24 часа са 14 лица, като е възможно броят им да се увеличи. Предстои да се определи на кои от тях ще бъдат повдигнати обвинения. Действията по разследването продължават.", "date": "2019.11.29", "title": "14 са задържани до момента в мащабна акция на Специализираната прокуратура и ГДБОП "}
{"url": "http://epicenter.bg/article/Sadat-zadarzha-pod-strazha-lekarkata--fbvinena-v-iztochvane-na-nad-polovin-milion-ot-Zdravnata-kasa-/200214/3/0", "text": "Районният съд в Пловдив задържа под стража д-р Инна Бончева, обвинена, че е измамила и ощетила Здравната каса с над половин милион лева, предаде репортер на Радио „Фокус“ - Пловдив. Определението на съда не е окончателно и подлежи на обжалване пред Окръжния съд на 5 декември от 15.30 часа.    Нейният адвокат Георги Кутрянски поиска от съда по-лека мярка за неотклонение \"парична гаранция\", или \"домашен арест\", но съдът не уважи това искане. Според Кутрянски няма никакви доказателства срещу подзащитната му и обвиненията са необосновани. Това каза и самата Инна Бончева.    Според обвинението на прокуратурата д-р Бончева е използвала престъпна схема с отпускането на лекарства за параноидна шизофрения на фиктивни клиенти. Всяка от ампулите, които е изписвала, е струвала между 700 и 900 лева и те са били напълно покривани от Здравната каса. Тя ги е получавала с посредници от аптеките, а след това ги е продавала на черния пазар.    Установено е, че по измамната схема са били съставени фалшиви документи на 52-ма пациенти.    Според закона за това престъпление се предвижда от 1 до 8 години лишаване от свобода и конфискуване на имуществото и.    Д-р Бончева бе арестувана при съвместна акция на Икономическа полиция, Районна прокуратура и ДАНС. Според събраните доказателства има данни за повдигането и на още едно обвинение на лекарката психиатър от Пловдив – за държане на силиконови заготовки на печата на НЗОК, което също е подсъдимо. За това престъпление се предвижда до 6 години лишаване от свобода.  ", "date": "2019.11.29", "title": "Съдът задържа под стража лекарката, обвинена в източване на над половин милион от Здравната каса "}
{"url": "http://epicenter.bg/article/Rumen-Radev--Zapochvame-17-oto-izdanie-na--quot-Balgarskata-Koleda-quot--s-nadezhda-za-poveche-zdravi-detsa/200219/2/0", "text": "Основната цел на новото издание на „Българската Коледа“ е да се осигури високотехнологична медицинска апаратура за диагностика, лечение и рехабилитация на нуждаещите се деца. Това ще разшири и възможностите на лекарите в България да прилагат иновативни методи на лечение. Това заяви президентът Румен Радев при откриването на 17-ото издание на благотворителната инициатива „Българската Коледа“, която се провежда под патронажа на държавния глава в помощ на болни деца. Началото на кампанията беше дадено в университетската болница „Света Марина“ във Варна, съобщиха от прессекретариата на президента.    Започваме 17-ото издание на кампанията с надежда за повече здрави деца и за повече спокойни семейства, заяви Румен Радев. Темата на кампанията ще е \"Да дарим бъдеще на болните деца\". Президентът подчерта, че „Българската Коледа“ надхвърля далеч рамките на благотворителна инициатива, защото тя ни дава вярата, че живеем в общество, което се крепи на хуманни ценности. „Кампанията ни дава и надежда за бъдещето ни като нация, защото обединява хора без значение на социалното им положение, професия, възраст около благородна кауза“, посочи Румен Радев.    Държавният глава изказа благодарност на лекарите и медицинските специалисти, които са посветили живота си за здравето на българските деца, и допълни, че усилията на талантливите български медици заслужават дълбоко уважение и обществено признание. „Доверието към „Българската Коледа“ се увеличава, тъй като лечебните заведения по ефективен начин използват дарените средства за закупуване на необходимата апаратура за лечение. Благодарение на лекарите и хиляди благодетелни българи тази кампания има принос за сложния лечебен процес на деца с хронични заболявания“, посочи Румен Радев и подчерта, че стремежът на инициативата е в най-ранна детска възраст да бъдат овладени тежките заболявания, за се даде шанс на децата да водят пълноценен живот“.    Президентът съобщи, че в резултат на дарителската кампания 2018/2019, посветена на децата с тежки заболявания и увреждания, „Българската Коледа“ е успяла да набере 2 440 000 лв. Със средствата в рамките на 16-ото издание на благотворителната инициатива, бяха подпомогнати 551 деца със сумата от 853 162 лв. Общо 464 от тях получиха средства за рехабилитация; 63 деца са подпомогнати за осъществяване на скъпоструваща медикаментозна терапия, а на 24 деца с неврологични заболявания бяха дарени средства за медицински изделия и помощни средства.    „Българската Коледа“ дари на 19 лечебни заведения от цялата страна модерна, високотехнологична апаратура за прецизна диагностика и съвременно лечение на обща стойност 1 585 770 лв. Апаратура получиха университетски и многопрофилни лечебни заведения в София, Варна, Габрово, Добрич, Плевен, Пловдив, Силистра, Стара Загора. „Зад тези цифри стои доброто сърце, таланта, професионализма, всеотдайността на много хора“, отбеляза Румен Радев.    Президентът и съпругата му Десислава Радева разговаряха с лекари и пациенти на университетската болница „Света Марина“. Благодарение на „Българската Коледа“ лечебното заведение вече разполага с анестезиологичен апарат със съвместим пациентен монитор на стойност 120 000 лв., който създава възможност да се подобри лечението на новородени и деца от цяла Североизточна България. Румен Радев и Десислава Радева посетиха и СБАГАЛ „Проф. Д-р Д. Стаматов“, която също получи апаратура в рамките на отминалата кампания.  ", "date": "2019.11.29", "title": "Румен Радев: Започваме 17-ото издание на \"Българската Коледа\" с надежда за повече здрави деца"}
{"url": "http://epicenter.bg/article/Noshtta-sreshtu-Andreevden-e-magichna---vsichkite-ti-zhelaniya-shte-se-sbadnat/200220/2/0", "text": "  Андреевден е пряко свързан в народния календар с представите за преход от есента към зимата. Легендата гласи, че св. Андрей укротил мечка, затова е известен още и като повелител на дивите зверове. В много предания се разказва, че той се явява пред хората, яхнал мечка, прогонвайки зимата и дългите нощи. Българите наричат празника още Едрей, Едринден или Мечкинден.   Българското народно предание разказва за самотника светец Андрей, който живеел в планината. Имал си нива, която го дарявала с всички земни блага. Веднъж обаче мечка изяла единственият вол, с който орял твърдата земя. Ядосал се Андрей и впрегнал мечката в ралото и оттогава светията станал господар на мечките.   Традицията на този ден повелява на жените вкъщи да не работят. В навечерието на Андреевден домакините варят царевица, фасул, ечемик, овес – всичко, което се сее.   Докато приготвят вечерята, наричат с думите: \"Както сварените зърна наедряват, така и да наедреят посевите.\" Цялото домочадие после хвърля нависоко няколко зърна в комина, \"да израснат посевите високи\" – хапват, а жената раздава от варивото и на комшиите – да е плодовита годината. Младите невести също празнуват, очаквайки плодородие и здраве.    В нощта на 29 срещу 30 ноември момите гадаят за женихите си, отправят молитви за щастие и скорошно предложение за брак. Според поверието в навечерието на Деня на св. Андрей се случват мистични неща. И ако си пожелаете нещо искрено и с цялото си сърце, то ще се сбъдне!    Според звездите хората с име Андрей и неговите производни са харизматични, успешни и изключително привлекателни. Те са изпълнителни и добросъвестни. Амбициозни, съобразителни и интелигентни. Умеят да се изразяват добре, креативни са и спокойни. В определени моменти могат да проявяват ревност към партньора си, тъй като самите те държат изключително много на верността и постоянството.    Името Андрей от старогръцки означава \"мъжествен, силен\". Счита се, че децата, които носят това име, са остроумни, отговорни и целеустремени. Те никога не са удовлетворени от това, което имат, и винаги се стремят да доказват себе си пред другите. Темпераментни са и своенравни. Бунтари са по природа. Не обичат да се съобразяват с изискванията и повелите на родителите си. Имат технически умения, сръчни са и биват привлечени от занимания, изискващи конструктивни способности. Когато пораснат, от тях стават успешни инженери, учени, бизнесмени и хора на изкуството – художници, певци, писатели, актьори.   Зодиакален знак: Стрелец Планета: Слънце Цвят на името: наситеночервен, златист Камък-талисман: кехлибар Растение: анемона Животно: гепард Щастлив ден: неделя   Имен ден празнуват Андрей, Андрея, Адриян, Андриян, Андро, Храбър, Силен, Първан.  Източник: woman.bg", "date": "2019.11.29", "title": "Нощта срещу Андреевден е магична - всичките ти желания ще се сбъднат"}
{"url": "http://epicenter.bg/article/Angel-Dimitrov--Kolegite-ot-Severna-Makedoniya-othvarlyat-formulirovkata--quot-obshta-istoriya-quot-/200225/2/0", "text": "\"Поредната среща на комисията показва, че напрежението, което съществува в нашата работа през последните месеци, не затихва.\" Това каза съпредседателят на Съвместната мултидисциплинарна експертна комисия по исторически и образователни въпроси, създадена в изпълнение на Договора за приятелство, добросъседство и сътрудничество между Република България и Република Северна Македония проф. Ангел Димитров по време на брифинг, предаде Агенция „Фокус“. Професор Димитров акцентира върху факта, че това, което до момента е договорено, е незначително. „Дори се затруднявам да си го припомня“, посочи той.    „Получаваме сигнали, че имаме различни представи с нашит колеги не само за смисъла на нашата работа, на и за разбирането на Договора за приятелство и добросъседство. Това е достатъчно убедително напомняне, че не сме в състояние да говорим за постигнати сериозни резултати, притеснен съм не само защото всяка крачка напред е нещо положително не толкова за самия договор, колкото за отношенията между хората от двете държави. Притеснен съм и защото очаквахме да постигнем определени резултати до края на годината около разговорите за Гоце Делчев, за Илинденско-Преображенското въстание“, добави още проф. Димитров. По думите му, работата по нито един от тези въпроси не е завършила. „Това е извън нашите възможности, опитахме да направим каквото можем, сега нещата се пренасят на политическо ниво“, добави той. \"Предложихме да опитаме още една среща през декември, но колегите от Република Северна Македония имат свои основания да откажат. Те направиха предложение да направим голяма пауза в нашите контакти някъде до месец май\", посочи още професор Ангел Димитров.    Някои от нашите колеги от Северна Македония съвършено открито отхвърлят формулировката \"обща история\", която е заложена дори в Договора за приятелство и добросъседство, каза съпредседателят на Съвместната мултидисциплинарна експертна комисия по исторически и образователни въпроси.    Димитров добави, че дори има наблюдения върху някои от изказванията, които се чуват от част от членовете на Съвместната мултидисциплинарна експертна комисия. \"Едва ли не започва да се поставя съмнение това, което бяхме постигнали като решение за цар Самуил като владетел на България в текста, който предлагаше общото честване\", посочи професор Димитров.    Във връзка с работата по учебниците в Република България и Република Северна Македония проф. Димитров посочи, че работата не е докрай приключила и не се очаква скоро това да се случи. \"Като добри домакини дадохме възможност на нашите колеги от Северна Македония първо те да представят своите бележки към българските учебници. Те бяха доста странни за нас, тъй като не бяха много конкретни, а по-скоро изразяваха едни абстрактно-максималистични изисквания за това как се прави учебник според някакви предписания на ЮНЕСКО, които разбира се не са приложени почти никъде в Европа. Едно е да се теоретизира, а друго да се очаква учебниците в една държава, каквато е България, да претърпят такива промени, че едва ли не да е флагман на промените в Европа: нещо, което не се случва в региона\", допълни той.    Професор Ангел Димитров каза още, че вижда в исканията на Северна Македония във връзка с учебниците елемент на свръхпретенциозност. \"Защото не може, когато не си представил същите изисквания към собствените си учебници и не си постигнал резултат, да настояваш, че другата страна трябва да се съобрази с това. Имаше само една - две по-конкретни бележки, главно върху периода на Османското владичество, а не толкова към Средновековието. Ние ще кажем, че и за Средновековието, и за учебниците сме постигнали резултат, когато завърши цялостният преглед на бележките и от двете страни, а това няма да се случи скоро. Ако все пак постигнем някакви решения, същинският резултат ще бъде, когато видим действително промяна в подхода на съответното министерство в едната или друга та страна и учебници, в които се вижда промяна в интерпретацията на миналото\", добави професор Ангел Димитров.    Проф. Драги Георгиев, съпредседател на Съвместната мултидисциплинарна експертна комисия по исторически и образователни въпроси между Република България и Република Северна Македония посочи, че Комисията ще настоява всички проблеми, които стоят пред тях, да бъдат решени. „Ние сме за това да се намери решение на разногласията и паметта на Гоце Делчев да бъде чествана заедно от двете държави“, посочи той.", "date": "2019.11.29", "title": "Ангел Димитров: Колегите от Северна Македония отхвърлят формулировката \"обща история\""}
{"url": "http://epicenter.bg/article/Pernichani-shte-blokirat--quot-Struma-quot--zaradi-bezvodieto-/200227/2/0", "text": "Перничани излязоха на пореден протест заради безводието и режима на водата в града. На демонстрацията си тази сутрин недоволните поискаха оставката на областния управител Ирена Соколова. За тази вечер те готвят голям протест, включително и блокиране на магистрала \"Струма\", съобщи бТВ.    Перничани настояват за наказание за всички отговорни лица, които доведоха града до водната криза. При предишния си протест те поискаха освобождаването на директора на местното ВиК. На 9 декември е насрочено Общото събрание на дружеството, на което ще се решава освобождаването на управителя Иван Витанов.    Марио Антонов от протестиращите сподели за БНР: „Областният управител на град Перник има задължението да следи за стриктното изпълнение на всичко, свързано с язовир „Студена“. Поради факта, че докара до това положение язовира – реално цялото количество да е по 4 милиона кубика, въпросът ни е кога госпожа Ирена Соколова ще си подаде оставката. Мисля, че е време отговорност да понесе и господин министърът на околната среда Нено Димов във връзка със замърсяването тук на река Струма. Многократното, включително и вчера, реката течеше оранжева“.    Областният управител на Перник Ирена Соколова обяви днес, че заедно с експерти, инженери, спелеолози и специалисти по ВиК са установили неправомерно отклоняване на огромни водни количества от водосборния район на язовир \"Студена\". Соколова покани протестиращите да присъстват на обществения експертен съвет, който се проведе днес в общината. Те обаче отказаха и попитаха кога язовирът е източен и къде е отишла водата.    От 18 ноември в Перник е въведен воден режим и хората имат вода по 10 часа в денонощието. Причина за крайната мярка е ниското ниво на водата в язовир „Студена”.    Междувременно регионалният министър Петя Аврамова призова за по-суров воден режим в Перник. Само веднъж на ден да има вода и това да е във времето от 15 ч. до 22 ч., а не както е сега – от 5 ч. до 10 ч. и от 17 ч. до 22 ч., каза тя от трибуната на Народното събрание. „С това ще се намалят загубите по мрежата и ще се гарантира строг контрол на разходването ѝ. По този начин се надяваме напролет да има достатъчно вода в яз. „Студена”, каза Аврамова.    По думите й МРРБ проучвало всички възможности за решаване на проблема - оптимално използване на наличните водоизточници, захранващи язовир „Студена“, оказване на експертна помощ от страна на „Софийска вода“, обследвания на терен. Аврамова посочи, че допълнителни количества вода от Владайския канал ще бъдат насочени към язовир „Студена\".", "date": "2019.11.29", "title": "Перничани ще блокират магистрала \"Струма\" заради безводието "}
{"url": "http://epicenter.bg/article/Gen--Konstantin-Popov--Sledvashta-sedmitsa-u-nas-idvat-sedem-gigantski-amerikanski-kompanii/200229/2/0", "text": "    Военният летец подчерта, че това сътрудничество е свързано пряко с договора за покупка на 8 американски изтребителя F-16 Block 70. \"И производство на дронове у нас е едно от нещата, които са част от договора за F-16.     \r\n Запитан защо България се е радвала на толкова добронамерено отношение във Вашингтон, ген. Попов изтъкна, че интересът е напълно оправдан. \"България събуди огромен интерес и има защо. Защото за първи път на България не се гледа просто като на един от съюзниците в НАТО, а, както се вижда от съвместната декларация, както се вижда и от рамката за стратегическо, забележете, партньорство, България заема едно много по-специално място. Говорим за отбрана, за сигурност, но също за икономика, за енергетика, за върховенство на закона\", изброи ген. Константин Попов. \r\n   \r\n \r\n   \r\n Според него България \"вече е видима\" на международната карта - в Китай, в Русия, в Щатите. \"България вече е видима и може вече да постави съвсем конкретни въпроси. Вече става въпрос да седнем и да отмятаме точка по точка - каква е ползата за Америка, каква е ползата за България. \r\n   \r\n \r\n   \r\n \"Не искам да споря с американския посланик или със Соломон Паси, който ми е приятел, но това се гради много време, гради се с години, с правилните стъпки, с отношения. Разбира се, F-16 е нещо хубаво, което се случи, защото с този договор ние спасихме българската авиация, българските ВВС, и придобихме най-добрия изтребител, който нашите съседи го нямат. \r\n   \r\n \r\n   \r\n \r\n   \r\n \r\n   \r\n Второ - капиталовите разходи нараснаха 3 пъти в сравнение с 2018 г., и това само от бюджета на МО. Отделно в централния бюджет са заложени средствата за ВМС - за патрулния кораб, за бойната машина на сухопътни войски, за базата в Граф Игнатиево, отделно десетки милиони за ремонти, нова техника.  \r\n   \r\n \r\n", "date": "2019.11.29", "title": "Ген. Константин Попов: Следващата седмица у нас идват седем гигантски американски компании"}
{"url": "http://epicenter.bg/article/Tsvetomir-Paunov-se-sreshtna-s-direktora-za-Tsentralna-i-Iztochna-Evropa-pri-TsK-na-KKP-Naychan-Chian/200231/2/0", "text": "Административният секретар на ГЕРБ Цветомир Паунов се срещна с директора на дирекцията за Централна и Източна Европа от международния департамент при ЦК на ККП Найчън Чиан. По време на срещата бе подчертана важността от поддържането на постоянен диалог между България и Китай, както в рамките на двустранното сътрудничество, така и в рамките на многостранни формати, съобщиха от пресцентъра на ГЕРБ.    Административният секретар на ПП ГЕРБ запозна делегацията, водена от Чиан, с резултатите от проведените тази година в България избори за Европейски парламент и местна власт.    „През месец май ГЕРБ спечели европейските избори и излъчи най-много представители в Европейския парламент, а на изминалите избори за местна власт партията се утвърди като първа политическа сила, като вече има 140 общински кметове, което е с 10 повече в сравнение с 2015 г.“, заяви Цветомир Паунов. Той изтъкна, че благодарение на усилията на министър-председателя Бойко Борисов темата за Западните Балкани бе изведена на преден план в дневния ред на Европейския съюз.    От своя страна Найчън Чиан подчерта ключовата роля на България в региона на Югоизточна Европа като стабилизиращ фактор. Той изрази удовлетворение от тясното и ползотворно сътрудничество между България и Китай и отправи покана за участие в предстоящ диалог на лидерите на управляващите политически партии от Централна и Източна Европа във формат 17+1 в началото на следващата година.    Заявена бе необходимостта от продължаването на диалога с цел постигане на резултати от сътрудничеството в областта на инфраструктурата, цифровите и информационни технологии, търговията и туризма.  ", "date": "2019.11.29", "title": "Цветомир Паунов се срещна с директора за Централна и Източна Европа при ЦК на ККП Найчън Чиан"}
{"url": "http://epicenter.bg/article/Emil-Radev--Ostavkata-na-ministar-Petkov-e-zaradi-zabavyane-na-sotsialnite-reformi--VIDEO--/200233/2/0", "text": "Знаем, че Бисер Петков отговаря за много чувствителна област, която е приоритет за правителството и за която се отделят много средства от държавата, а реформите в тази сфера не вървят бързо. Това доведе до неговата оставка, заяви евродепутатът от ГЕРБ Емил Радев в студиото на „Лице в лице” по бТВ.    Радев коментира и избора на нов главен прокурор, както и изказването на премиера Борисов, че би предпочел него като кандидат за този пост.    „Премиерът не искаше политическа кандидатура за този пост”, каза Радев, който е категоричен, че никой не е говорил с него да се включи в надпреварата за нов обвинител №1.    „Цялата процедура за избор на главен прокурор мина прозрачно за цялото общество”, смята евродепутатът, който отбелязва, че в някои страни тази длъжност се заема със заповед на правосъдния министър.    Процедурата е била прозрачна и е била направена според приетите изменения на конституцията, които са били подкрепени и от част от тези, които в момента протестират срещу избора на Иван Гешев като Христо Иванов, който по онова време е бил правосъден министър, каза Радев.    Евродепутатът не смята, че трябва да има нова реформа на конституцията и това не е закон, който трябва да се променя на шест месеца.    Емил Радев очаква европейският мониторинг по отношение на правосъдието и вътрешния ред да падне, защото според последния доклад от Брюксел са изпълнени всички 18 поставени задачи в тази сфера. Според него не може да се говори за организирана престъпност след резултатите постигнати от началото на мониторинговия доклад.    Има единодушие по въпроса за отпадането на мониторинга от страна на ЕС, смята Радев, който отбеляза, че от българските евродепутати само Елена Йончева е изразила резерви по въпроса.    „Инициирам в Брюксел една конференция в понеделник, която се казва „12 години мониторинг: резултатите”, в която ще участват вицепрезидентът на България госпожа Илияна Йотова, главният прокурор господин Сотир Цацаров, новоизбраният прокурор господин Иван Гешев, председателят на ВАС господин Чолаков, представляващият ВСС господин Магдалинчев, ще вземе участие и еврокомисарят Мария Габриел, от ЕК ще бъде директорът на Главен комисариат, който отговаря за мониторинга – господин Слийд”, разкри евродепутатът.    Емил Радев коментира и резолюцията на Европарламента, призоваваща всички държави членки да приемат Истанбулската конвенция.    Тази резолюция няма задължителен характер, а е призив и има пожелателен характер, каза евродепутатът, според когото вече е постигнато решение по отношение на този документ в нашата страна.  ", "date": "2019.11.29", "title": "Емил Радев: Оставката на министър Петков е заради забавяне на социалните реформи (ВИДЕО) "}
{"url": "http://epicenter.bg/article/Neno-Dimov-svika-izvanreden-Koordinatsionen-savet-po-vodite-zaradi-namalenite-niva-na-3-yazovira-/200234/2/0", "text": "Министърът на околната среда и водите Нено Димов днес свика извънреден Координационен съвет по водите във връзка с ограничаването на водоползването от язовири, предназначени за питейно-битово водоснабдяване с под 50 % наличен обем. Към края на ноември със запълняемост под 50 на сто са язовирите „Дяково“, „Асеновец“ и „Ястребино“.    Затова на срещата бяха поканени представители на общините Сливен, Антоново, Бобов дол и Дупница. Присъстваха представители на отговорните министерства - МРРБ, МВР, МЕ, МЗ, МЗХГ, МВР, МИ, МТИТС, както и директорите на Басейновите дирекции – Западнобеломорски, Източнобеломорски и Черноморски район, уточниха от пресцентъра на МОСВ.    „Гарантирането на питейно-битовите нужди на населението за нас е приоритет“, заяви министър Нено Димов пред участниците в съвета. Според него ограничаването на водовземането от язовири не може да реши дългосрочно проблема, затова усилията трябва да бъдат насочени към намаляването на загубите на вода и подобряване на общественото водоснабдяване.    Министър Димов предупреди, че в момента се обсъжда европейска директива, която ще постави задача пред държавите от ЕС течовете по водопреносната система да бъдат сведени до под 23 %. „Ясно е, че при нас загубите са доста по-съществени и ако тази директива стане факт, ще имаме кратко време да изпълним изискванията“, подчерта Нено Димов.    От Басейновите дирекции посочиха, че трите проблемни язовира не са единствените източници за водоснабдяване на обслужваните селища. Тяхна алтернатива могат да са подземните и повърхностни води, съгласно издадените разрешителни.    Представителите на местната власт обясниха какви действия предприемат на общинско ниво, включително възможните алтернативни източници и изразиха увереност, че до воден режим в техните населени места няма да се стигне, защото реално се ползва по-малко количество вода от разрешеното. Те подкрепиха мерките на МОСВ за ограничаване на водоподаването за промишлени нужди от трите язовира.    На съвета беше решено при установяване на наличен обем под 50% на язовирите, използвани за питейно водоснабдяване или друго приоритетно водовземане като напояване, МОСВ да предприема мерки за ограничаване на потреблението за други цели - промишленост и енергетика и др.    Координационният съвет възложи на Басейновите дирекции да отправят предписания към ВиК операторите да актуализират списъците със стопанисваните от тях водоизточници и да приведат разрешителните в съответствие с изискванията на Закона за водите.    В случай на ограничаване на водоподаването ВиК операторите трябва да предприемат действия за преминаване към резервни повърхностни и подземни водоизточници за питейно-битово водоснабдяване, за които имат издадени разрешителни от съответните Басейнови дирекции. Тези указания трябва да бъдат дадени от МРРБ и общините, които съвместно да предложат програма за намаляване на течовете и загубите във водопреносните мрежи, така че природният ресурс да бъде ефективно използван.  ", "date": "2019.11.29", "title": "Нено Димов свика извънреден Координационен съвет по водите заради намалените нива на 3 язовира "}
{"url": "http://epicenter.bg/article/Novoto-rakovodstvo-na-GERB-Blagoevgrad-be-predstaveno-pred-aktiva-na-partiyata-/200235/2/48", "text": "Административният секретар на ГЕРБ Цветомир Паунов и заместник-председателят на ПГ на ГЕРБ и член на Изпълнителната комисия на партията Красимир Велчев участваха в областно събрание на ГЕРБ-Благоевград, на което бяха представени новото областно ръководство и новите общински ръководители на партията в Благоевград и Сандански. Това съобщиха от пресцентъра на партията.    „Беше взето политическо решение Андрей Новаков да застане начело на областната структура. Той е много активен, израсна много. Ако преди време казвахме за него, че е най-младият евродепутат, сега той се утвърди като един от най-успешните евродепутати, ангажиран с каузи и проблеми, които пряко касаят България”, каза Цветомир Паунов. Той подчерта, че работата в партията трябва да продължи, като се надгради постигнатото досега и да се влее нова енергия.    „Даниела Савеклиева стана областен координатор в много труден за структурата период. Тя успя да я консолидира. Сега ще остане в областното ръководство като административен секретар, защото нейният опит е важен и необходим”, каза още Цветомир Паунов.    Красимир Велчев уточни, че промените са необходими, за да се заздрави структурата на партията в региона.    „В Благоевград, Банско и Сандански бяха постигнати големи резултати, но загубихме кметските избори, което показва, че хората искат промяна. ГЕРБ е първа политическа сила в Благоевградска област, трябва да се затвърди направеното. Когато има едно силно ядро като вашето, добрите резултати са въпрос на време”, каза още Красимир Велчев.    Новият областен координатор и евродепутат Андрей Новаков благодари за гласуваното доверие. „Много от вас смятат, че работата ми в Брюксел ще ми пречи, но гарантирам, че ще бъда в областта. Енергия и ентусиазъм не ми липсват, мотивиран съм да работя и съм сигурен, че заедно ще се справим”, категоричен бе Новаков.    По време на областното събрание, в което участие взеха и общинските съветници на партията от 14-те общини, бяха дискутирани конкретни проблеми в работата на местните общински съвети, както и организационни въпроси.  ", "date": "2019.11.29", "title": "Новото ръководство на ГЕРБ-Благоевград бе представено пред актива на партията "}
{"url": "http://epicenter.bg/article/Radan-Kanev--Balgariya-nyama-kak-da-ratifitsira-Istanbulskata-konventsiya/200237/2/0", "text": "Една значителна част от симпатизантите на ''Демократична България'' държат страната ни да бъде част от Истанбулската конвенция, защото по темата има едно много високо ниво на чувствителност, а и отделно темата за човешките права е важна за нашите избиратели.   Това заяви евродепутатът от ''Демократична България'' Радан Кънев в предаването ''Още от деня'' по БНТ.    Радан Кънев разкри, че е гласувал ''въздържал се'' за Истанбулската конвенция заради решението на Конституционния съд.    ,,България няма как да ратифицира Истанбулската конвенция, защото тя е обявена за противоконституционна, в противен случай това би означавало да делегитимираме Конституционния съд като висша институция'', обясни евродепутатът и добави, че Конституционният съд е бил спирачка пред много други опасни за обществото решения.    ,,Конституцията е над всичко. Колкото и да ни се иска да я променят, това е действащата българска конституция'', отбеляза Радан КъневРадан    Относно оставката на социалния министър Бисер Петков евродепутатът посочи, че е ''време на този пост да застане отговорен политик''.", "date": "2019.11.29", "title": "Радан Кънев: България няма как да ратифицира Истанбулската конвенция"}
