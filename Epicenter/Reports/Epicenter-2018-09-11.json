{"url": "http://epicenter.bg/article/Srokat-za-sporazumenie-s-darzhavata-za--tsarskite-imoti--izticha-v-chetvartak/163249/2/0", "text": "Държавата все още не е изпратила в съда в Страсбург становището си за споразумение със Симеон Сакскобургготски по казуса за „царските имоти”. Срокът, който ни определиха от Европейския съд по правата на човека, изтича в  четвъртък,  предаде БТВ .   От Министерството на правосъдието обясниха, че към момента не е обсъждано сключване на приятелско споразумение по делото. Личните имоти на Симеон Сакскобургготски и фамилията му са отделени в отделна графа в единствения списък, прилаган към всички дела за имотите на семейството. От него става ясно, че тези имоти са били държавни само в периода на социализма според адвоката на Сакскобургготски Валя Гигова.   „Не може всеки български гражданин, комуто са отнели собственост без правен акт, да може да си възстанови имота, а пък Царя да не може”, отбеляза тя.   Адвокатите определят и като нелепи твърденията на държавната защита, че не може да се установи идентичност на имотите, закупени от цар Фердинанд с двореца „Врана”, защото имало само документи за ниви и ливади.    „Става дума за ниви в местността Горни Лозен. Горни Лозен не е „Врана”, заяви адвокатът на държавата Мариана Попова. „А в актовете на нашите деди какво пише – жълтите павета ли? Напротив, пише също ниви и ливади”, попита Валя Гигова.   От другата седмица започва да тече едномесечният срок, в който Сакскобургготски ще трябва да се запознаят със становището на правителството и да поискат обезщетение от съда в Страсбург. Решението на съда може да дойде и след година.", "date": "2018.09.11", "title": "Срокът за споразумение с държавата за „царските имоти” изтича в четвъртък"}
{"url": "http://epicenter.bg/article/Boyko-Borisov-otkriva--quot-Uchilishteto-na-badeshteto-quot--v-Burgas--NA-ZhIVO--/163211/2/0", "text": "Премиерът Бойко Борисов откри новата Професионална гимназия по компютърно програмиране и иновации в бургаския ж.к.\"Меден рудник\", определяна като \"Училището на бъдещето\".  В началото на церемонията кметът на Бургас подчерта, че това е най-бързо построената сграда на училище в България. Изминаха точно 9 месеца, откакто бях при премиера и правителството взе решение, заяви градоначалникът.  Тържествената церемония започна в 13:30 часа в напълно обновената сграда на ИТ училището. На нея присъстваха министърът на образованието Красимир Вълчев, депутати, областният управител Вълчо Чолаков.  Домакинът Димитър Николов, Бойко Борисов и Красимир Вълчев официално прерязаха лентата на училището. След това премиерът и придружаващите го официални лица разгледаха новото учебно заведение.   Докато онези са на СПА центрове, ние какво правим. Те в светлото бъдеще си го представят така, някога, докато ние сега го създаваме. То е днес. Това заяви премиерът във връзка с двудневния семинар на социалистите в четиризвезден СПА хотел в Баня, Разложко.  „Аз не съм на СПА център като БСП, аз работя – откривам училища, технологични паркове, зали. Не ме интересува какво казва Корнелия Нинова. Само да ѝ покажат снимките на г-жа Нинова и да не коментира. Снимките на технологичното училище, на технологичните паркове, на роботите, на децата – какво сме направили, а не какво ще направим\", каза той след официалната церемония.  “Имате възможност да се обучавате в заведение, което трудно се вижда и на Запад”, подчерта премиерът Борисов и допълни, че в училищното настоятелство са големи фирми, които ще съдействат за създаване и продажба на IT продукти, изработени от учениците.  “През следващите десетилетия трябва да бъдем създатели на дигитални устройства. От това зависи дали ще бъдем развиваща се страна. Тук ще има иновации и те ще тръгват от училище”, посочи министърът на образованието Красимир Вълчев при откриването на гимназията.  След ремонта учебното заведение разполага с високотехнологичен кампус по западен образец – с отделни сгради и просторен двор, извън шума и трафика на големия град. Четирите сгради са напълно обновени и модернизирани - с поставени топлоизолация и хидроизолация на стените и покривите, нова дограма, енергоефективно осветление, нови отоплителни и електрически инсталации. Вътрешните помещения са ремонтирани, обзаведени и оборудвани с най-модерна техника – компютри, 3D принтер, мултимедийни екрани и интерактивни дъски, система за видеоконферентни връзки, роботизирани системи и др.  Учениците ще ползват най-съвременно дигитализирано учебно съдържание, разработено от Microsoft и Google, съчетано с безопасна виртуална среда за обучение на всеки ученик. Освен компютърни науки, в кампуса ще се изучава задълбочено и английски език. Гимназията по програмиране в Бургас е сред първите учебни заведения, които внедряват в обучителния процес на своите ученици собствен хуманоиден робот. Целта е хуманоидът да се обучава заедно с учениците на високотехнологичното училище и да развива своите функционалности благодарение на тях.  ", "date": "2018.09.11", "title": "Бойко Борисов: Докато онези са на СПА, ние създаваме светлото бъдеще сега! (СНИМКИ, ВИДЕО) "}
{"url": "http://epicenter.bg/article/Tsarskoto-semeystvo-si-tragnalo-ot-Balgariya-prez-1946-g--samo-s-800-dolara/163213/2/0", "text": "  Това се казва в специално опровержение от секретариата на Симеон II. До него се стигна след медийни публикации във връзка с развитието на казуса за т.нар. царски имоти. В материала се посочва, че още през 1959 г. в интервю за американската телевизия NBC Симеон II е опровергал разпространената от комунистическата пропаганда теза за 20-те милиона.        ", "date": "2018.09.11", "title": "Секретариатът на Симеон II: Лъжа е, че агенти на ДС са носили куфарчета с пари на царя!"}
{"url": "http://epicenter.bg/article/23-a-cherveni-deputati-se-prasvat-iz-Blagoevgradsko--za-da-chuyat-horata/163218/2/0", "text": "Обиколките на социалистите, които лансира от парламентарната трибуна лидерът им Корнелия Нинова, стартират на 12 септември.   , заяви Нинова на брифинг след края на червения семинар.   „Тръгваме на срещи-разговори в цялата страна с амбициозната задача да се срещнем с максимално много български граждани, различни, всеки- който с каквото може, да ни помогне за окончателното изготвяне на наш вариант на „Визия за България“, обясни тя. Нинова подчерта, че няма нужда да се обяснява на хората че живеят зле, че държавните институциите не работят, че има корупция, че здравеопазването се разпада.   „Тръгваме на срещи и разговори в цялата страна за окончателното изготвяне на   Важно е какво следва след ГЕРБ и Патриотите“, смята още Корнелия Нинова.  По думите ѝ   Ще следва обобщение в кои от тези идеи има национално съгласие.    Пресцентърът на партията разпространи графика на срещите.   , Гърмен, Сатовча, Хаджидимово, Белица и Разлог.   Народните представители Георги Михайлов, Иван Иванов, Георги Гьоков и Богдан Боцев ще се срещнат с жители на Гоце Делчев в НТС от 18.00 ч.    Весела Лечева, Йордан Младенов и Денчо Бояджиев ще разговарят с читалищни дейци от общината. Н  Румен Георгиев, Филип Попов и Денчо Бояджиев ще разговарят с жители на общ. Сатовча. Срещата ще започне в 18.00 ч. в кафе „Елеганс”.      Пенчо Милков и Цветан Топчиев ще разговарят за приоритетите на Визията с животновъди, тютюнопроизводители и зеленчукопроизводители от общината.  народните представители Димитър Данчев, Николай Иванов, Николай Пенев, Валентина Найденова ще разговарят с жителите на населените места в общината.    Манол Генов, Кристиян Вигенин, Виолета Желева ще разяснят приоритетите на „Визия за България” пред жителите на Разлог в малката зала на читалище „Септември” от 18.00 ч.  ", "date": "2018.09.11", "title": "Нинова нареди: До края на декември БСП трябва да стъпи във всяка българска община"}
{"url": "http://epicenter.bg/article/SDS-otide-v-arhiva/163229/2/0", "text": "На официална церемония в централата на СДС архивите на партията бяха предадени на Държавна агенция \"Архиви\". Масивите обхващат периода 1989-2009 г. и съдържат материали от заседания на тогавашния Координационен съвет, документи от кабинета на Филип Димитров, както и кореспонденция с регионални структури и други партии.   \"За нас фактът, че архивът се иска, означава, че СДС е партия, която твори история; партия, която е направила страшно много неща за България и от тази гледна точка интересът към това, което се е свършило през годините и е документирано, е голям\", заяви председателят на партията Румен Христов.   На предаването на архивите присъства изпълнителният директор на Държавна агенция \"Архиви\" доц. д-р Михаил Груев. \"Това е един безценен извор за съвременната българска история\", отбеляза той. По думите му в България липсват материали, по които да бъде реконструирана историята на българския преход, и този масив допълва изворовата база. Доц. Груев допълни, че архивите наброяват 33 линейни метра, което се равнява на 10-етажна сграда.   На въпрос дали партията не е останала заедно с архивите си в историята, Румен Христов отговори, че СДС е автентичната десница. \"Ние имаме своите почитатели, те са определено десни и ще защитаваме техните интереси\", допълни той, цитиран от  News.bg.   По отношение управлението на ГЕРБ Христов коментира, че на практика липсват десни политики. И двете партии са членове на Европейската народна партия, но, по думите му, ГЕРБ е по-скоро народняшка партия, а не дясна, каквато претендира, че е СДС. \"Дали ще бъдем алтернатива или не, ще кажат избирателите. Ние можем да бъдем алтернатива в рамките на автентичното, истинското дясно, но ще видим на предстоящите избори\", коментира председателят на сините.   На въпрос за участие в задкулисни схеми, насочени срещу правителството на Борисов, председателят на СДС заяви категорично, че партията не участва в подобни практики, а той не е имал комуникация с лидера на НФСБ Валери Симеонов. Румен Христов не коментира позицията на Волен Сидеров.   За рождена дата на партията се смята 7 декември 1989 г., когато антикомунистическата опозиция в България се противопоставя на тоталитарната система. Пръв председател на Националния координационен съвет на СДС става Желю Желев, който е и първият български президент. Синята партия постига своя първи исторически успех, като получава най-голям брой гласове на парламентарните избори за 36-то Народно събрание и 110 мандата.   Правителството на Филип Димитров е единственото в историята на България, което пада от власт след вот на доверие през 1992 г. ДПС не подкрепя кабинета и така той губи мандата. По време на управлението на Иван Костов бяха предприети смели реформи в страната, включително и приетите законите за възстановяване на частната собственост. В този период България става член на Съвета на Европа.   Мирът в партията беше разклатен след скандала по време на партийно заседание, на което беше поискана оставката на бившия председател Божидар Лукарски. От следващата година архивът на СДС ще бъде обществено достъпен в Читалня No. 100 на Централния държавен архив. Доц. Груев посочи, че агенцията очаква да получи и архивите на другите политически партии на прехода.  ", "date": "2018.09.11", "title": "СДС отиде в архива"}
{"url": "http://epicenter.bg/article/KPKONPI-bori-koruptsiyata-s-brutna-zaplata-ot-510-lv-/163230/2/0", "text": "С брутна месечна заплата от 510 лв. Комисията за противодействие на корупцията и за отнемане на незаконно придобитото имущество (КПКОНПИ) изкушава юристи с магистърска степен за длъжността \"старши инспектор\". Обявата в jobs.bg, показана в социалните мрежи, предизвика бурни реакции и дебати.   Посочената брутна заплата е крайно недостатъчна при условие, че средната нетна работна заплата в страната от 859 лв. е с 27% по-ниска от необходимото, по изчисления на КНСБ.   С брутно месечно възнаграждение от 510 лв. старшият инспектор от КПКОНПИ много трудно би останал лоялен към държавата в битката й с корумпираните. И много лесно може да бъде \"пробит\", особено когато разследваните за корупция разполагат с милиони в кеш в кутии за обувки, коментира Канал 3.", "date": "2018.09.11", "title": "КПКОНПИ бори корупцията с брутна заплата от 510 лева!"}
{"url": "http://epicenter.bg/article/-Stara-hartiya-za-nova-kniga--v-Sofiya-za-shesti-pat-/163231/2/0", "text": "В навечерието на първия учебен ден София ще бъде домакин на националната екоинициатива „Стара хартия за нова книга“ за шести пореден път. На 16 септември 2018 г. между 10,00 и 19,00 часа всяко дете, което заедно с възрастен придружител донесе 5 кг стара хартия за рециклиране на бул. „Витоша“ №37, пред Книжен център „Гринуич“, ще получи нова детска книга по избор.   А всички малки екоентусиасти, които предадат допълнителни 5 кг хартия, ще бъдат възнаградени с новото специално издание на „ЕКОПАК България“ „Грийн тийн“. Така в рамките на деня децата могат да получат максимален брой две книги, независимо от количеството на предадената хартия. Разбира се, допълнителни изненади очакват всички, които участват в предизвикателствата и игрите в празничната програма.  Основната цел на организаторите от „ЕКОПАК България“ и Книжен център „Гринуич“ е децата да се научат да полагат грижи за природата и за града си и още от ранна детска възраст да обикнат книгите и четенето. Традиционно кампанията в София се провежда под патронажа на кмета Йорданка Фандъкова и отново е част от Календара на културните събития на Столична община за 2018 г.  Тази година организаторите отправят специално предизвикателство към децата, които се включат в събитието в София: „Стани фотограф на „Стара хартия за нова книга“. Малчуганите трябва да уловят най-добрия миг от празничния ден и да изпратят снимката си с помощта на възрастен до 25 септември 2018 г. на фейсбук страницата на кампанията. Авторите на трите най-добри фотографии ще получат награди. Пълните условия на конкурса можете да откриете тук:    Това далеч не е единствената изненада, която очаква всички деца. За настроението на гостите ще се погрижат звездите от „БОН-БОН“, които ще поставят началото на празничния ден. В специалната програма ще се включат талантите от „Voice Academy“ и от клуба по спортни танци „PRO DANCE“. Зрителите ще се насладят на куклената театрална постановка „Червената шапчица“, представена от „Театъра на приказките – София“ в нов вариант.  Всяка година кампанията има литературна тематика, вдъхновена от популярно детско заглавие. През 2018 г. малчуганите ще имат възможност да влязат в „дрешника“ на приказния свят на Нарния, където водещата на „Фамилно“ по Bulgaria ON AIR Деляна Маринова-Джуджи, която е и посланик на каузата, им е подготвила още предизвикателства и награди. Книгите от поредицата „Хрониките на Нарния“ на Клайв С. Луис са осигурени за празника от издателство „Труд“, основен партньор на инициативата. А за да остане денят незабравим, всички, предали старата си хартия, ще могат да си направят снимка за спомен във фотобудката на PHOTO KING „Светът на Нарния“.  Освен книгите от поредицата за Нарния, децата ще могат да избират между десетки други заглавия в различни жанрове. В избора ще им помага водещата на „Новините ON AIR“ Лилия Мустакова, потомка на основоположника на книгопечатането в България Никола Карастоянов.  След 16,00 часа малчуганите ще имат възможността да получат значка „Стара хартия за нова книга“, но единственият начин за това е да я направят сами в тематичната работилница на Фондация „Светът на Мария“.  Кампанията вече премина през градовете Бургас и Хасково, а след София инициативата ще се проведе в още три големи общини – в Русе на 23 септември, в Плевен на 24 септември и в Пловдив на 29 септември.  ", "date": "2018.09.11", "title": "„Стара хартия за нова книга“ в София за шести път "}
{"url": "http://epicenter.bg/article/Elena-Yoncheva--GERB-si-otivat/163232/2/0", "text": "„Номинацията на новите министри не променя политиката в България от последните 10 години. Това е опит да се избяга от отговорност и да се измести голямата тема за най-големия грабеж в България – грабежът именно от големите инфраструктурни проекти“. Това заяви в предаването „12+3“ по програма \"Хоризонт\" на БНР говорителят на парламентарната група на БСП Елена Йончева.  „Отговорността за това, което се случва в България във всяка една сфера, е на премиера. Тя не е отговорност на министрите. Министрите не трябва да поемат отговорност, трябва да се разбере кое е довело до цялото състояние, в която се намира България. Със смяната на вътрешния министър ще се увеличи ли разкриваемостта на престъпленията, ще се намали ли битовата престъпност? Смяна на министри означава промяна на политика. В случая ние имаме замитане на следите. Вместо да имаме разговор за големия грабеж в България, имаме разговор за едни нови лица. Тези лица няма да доведат до нищо по-различно“.  Според Йончева ГЕРБ си отиват. „ГЕРБ доведоха до пълен срив на държавата във всяка сфера. Тук говорим за начина, по който функционира самата партия или групировка ГЕРБ“, подчерта тя.  „Политическият разговор трябва да бъде не просто кой ще седне на мястото на ГЕРБ, а какво ще се случи от тук нататък“, коментира още Елена Йончева.  ", "date": "2018.09.11", "title": "Елена Йончева: ГЕРБ си отиват!"}
{"url": "http://epicenter.bg/article/Spetsializiraniyat-nakazatelen-sad-gleda-myarkata-na-Valcho-Arabadzhiev/163183/3/0", "text": "Апелативният специализиран наказателен съд ще разгледа днес мярката за неотклонение на сина на Ветко и Маринела Арабаджиеви - Вълчо.  Преди седмица той бе пуснат от Специализирания наказателен съд под парична гаранция от 20 000 лева, напомня Новини.бг.   Срещу него има повдигнато обвинение за пране на пари в големи размери. Заедно с Вълчо Арабаджиев под парични гаранции от по 20 000 лева бяха освободени и счетоводителките Ромелия Кирилова и Елена Караянева.  Спецакциите се проведоха в хотелите \"Маринела\" в София и \"Марица\" в Пловдив. Ветко и Маринела Арабаджиеви са обявени за международно издирване, след като прокуратурата им повдигна обвинение за укриване на данъци.    ", "date": "2018.09.11", "title": "Специализираният наказателен съд гледа мярката на Вълчо Арабаджиев"}
{"url": "http://epicenter.bg/article/Ochakvanata-rekolta-ot-pshenitsa-e-5-4-mln--tona--ima-dostatachno-za-hlebniya-balans-na-stranata-/163217/4/0", "text": "Очакваното производство на пшеница през тази година е 5,4 млн. тона. Това показват данните на Министерството на земеделието, храните и горите, които бяха представени на Консултативния съвет по зърното. Опасенията, че хлебната пшеница не е достатъчна, не се оправдаха, заяви председателят на Националната асоциация на зърнопроизводителите Костадин Костадинов.  Данните на бранша са подобни – среден добив от около 460 кг от декар. Качеството е различно – в районите без дъждове при жътвата е високо, но в останалите има и покълване на пшеницата, съобщиха от Министерството на земеделието, храните и горите.  С около 25% по-високи са изкупните цени на пшеницата тази година. Средно хлебната се търгува по 354 лв./т при 270 лв./т през 2017 г. При фуражната цената е средно 318 лв./т сега при 254 лв./т преди година.  По данни на Софийска стокова борса тенденцията за поскъпване на зърното се е обърнала и през последните 2 седмици има поевтиняване на международните пазари.  По предложение на Националния браншови съюз на хлебарите и сладкарите Консултативният съвет гласува да възложи на министър Румен Порожанов да проведе разговори за възможността за намаляване на ДДС за хляба и основните храни.  Представените първи данни за пролетните култури – царевица и слънчоглед, показват по-високи добиви.  ", "date": "2018.09.11", "title": "Очакваната реколта от пшеница е 5,4 млн. тона, има достатъчно за хлебния баланс на страната "}
{"url": "http://epicenter.bg/article/CNN--Romanat-mezhdu-Italiya-i-Ungariya-mozhe-da-se-prevarne-v-Troyanski-kon-za-Evropa-/163194/11/33", "text": "Това бе като първа романтична среща, която премина изключително добре. Унгарският премиер Виктор Орбан и италианският вътрешен министър Матео Салвини говориха със споделена страст, размениха си комплименти и обещаха отново да се видят. След срещата им в Милано, отявленият противник на мигрантите Орбан описа Салвини като „неговия герой“, защото отказа да позволи на спасените в морето бежанци, търсещи убежище, да стъпят на италианска земя, освен ако Европейският съюз не ги настани на друго място.  Салвини изказа надежда, че това е само първата от много бъдещи срещи с Орбан, които ще променят съдбата на Европа. Бързоразвиващата се връзка между двамата крайнодесни лидери може да изглежда като пореден политически роман, но би могъл да се превърне в Троянски кон за лидерите на ЕС, веднъж вече разтревожени, че Брекзит ще разкъса техния следвоенен съюз.  Твърдите поддръжници на Брекзит в Обединеното кралство обвиняват лидерите на ЕС, че се опитват да представят оттеглянето на Великобритания от съюза като грешка, за да не бъде последван техният пример от другите държави-членки, обвинение, което лидерите на ЕС категорично отричат. Междувременно, крайнодесните фракции в ЕС очакват голяма победа в изборите за Европейски парламент през следващия месец май, възможност, която е само веднъж на пет години, и обещава огромно регионално влияние върху политиките, особено върху тези за миграцията.  Тъй като разговорите за френски \"Фрекзит\" или \"Некзит\" в Нидерландия избледняват в публичната дискусия, по-вероятно е ЕС да бъде застрашен от онези, които искат да разбият блока отвътре. Крайнодесният френски лидер Жером Ривиер от „Националния фронт“ е оптимистично настроен за изборните резултати, които ще фаворизират евроскептичните партии.  \"Вярвам, че за първи път можем да бъдем в позиция да имаме ново мнозинство на следващите европейски избори\", каза той. \"Ако нямаме мнозинство, вярвам, че ще имаме малцинство, достатъчно силно, за да им попречим да правят това, което те вършат точно сега\".    Това, което от много време липсва на тези партии, е единството, за да координират действията си в Европейския парламент. Отношенията между Орбан и Салвини показват, че апетитът за такова единство нараства. В миналото, популистките анти-естаблишмънт партии, които имаха неразрешими спорове с ЕС, имаха също така конфликти помежду си. Унгария и Италия, например, през 2016 г. няколко пъти имаха сблъсъци по отношение на политиката в областта на миграцията.  Италия, която е на фронтовата линия за търсещите убежище, отдавна притиска Унгария да приеме част от бежанците, за да намали бремето. Но Унгария подкрепи твърдата политика на „нулева толерантност“ към нелегалните имигранти след масовото движение на търсещи убежище хора в Европа през 2015 г., в разгара на сирийската война.  Повечето други държави от ЕС приеха бежанци в рамките на програмата на Европейския съюз за миграцията, но Унгария заедно с няколко други източноевропейски държави, отказа. Двустранното сътрудничество между единомислещите партии, апатията на гласоподавателите и избирателната система на Европейския парламент може да станат перфектната буря, която да предаде европейските лостове на популистите.  Членовете на Европейския парламент (ЕП) се избират пряко от гражданите на ЕС, но тяхното участие постоянно намалява – според Отдела за наблюдение общественото мнение, едва малко над 42% от регистрираните гласоподаватели са гласували на последните избори през 2014 г.  \"Евроскептичните партии се справят обикновено по-добре на изборите за Европейски парламент, в сравнение с представянето си в националните избори, защото от една страна избирателите смятат, че европейските избори са по-маловажни от националните\", заявява пред Си Ен Ен Дору Франтеско, експерт по въпросите на ЕС. Евроскептичните партии също са склонни да гледат по-сериозно на европейските избори по очевидната причина, че една от основните им цели е да оспорят ЕС.  Системата на Европейския парламент също така е от полза за маргиналните партии или екстремистки партии. Това означава, че партии като Националния фронт във Франция имат много по-голямо присъствие в Европейския парламент, отколкото в своите национални събрания. Това представителство в Европейския парламент вече е в действие. Евродепутатът Джон Стюарт Агню от крайнодясната Партия за независимостта на Великобритания твърди в предложение на Европейския парламент за създаване на Програма за околната среда и действията по климата, че изменението на климата, причинено от човека, е \"незначително\" и посочва колебанията на космическите лъчи, слънцето, океаните и водните пари като \"фактори, които в действителност променят климата ни.\" Само преди няколко години, подобно отричане на научните изследвания за изменението на климата бе недопустимо да бъде чуто в Европейския парламент.  Франтеску заяви, че е малко вероятно крайнодесни партии да могат да придобият контрол в парламента, но това не означава, че влиянието им няма да нараства. С раздробен вече Европейски парламент, дори и малко увеличение на местата може да доведе до значителна разлика.  \"Не е нужно да придобивате мнозинство в Европейския парламент, за да упражнявате влияние върху политиките на ЕС и Европейската комисия, просто трябва да имате солидно малцинство\", казва Франтеску. Силното малцинство може да бъде ефективно в блокирането на политиката, пояснява той, а малко увеличаване на влиянието в парламента може да бъде началото на по-голяма промяна в дългосрочен план.  \"Европейските избори не са краят на филма или краят на света, а това по-скоро е началото\", казва той. \"Въпросът е дали ще могат да координират дейността след това. Ще могат ли да постигнат добри резултати на националните избори в държавите-членки? ... Ще получат ли други национални правителства, за да могат да окажат натиск в Съвет на ЕС, който е другия ключов законодателен орган на Европейския съюз?\"  Някои от партиите, които искат да разтърсят Брюксел, разчитат на Стив Банън, бившия главен стратег на президента на САЩ Доналд Тръмп, да повдигне духа и да им помогне да повишат изборните резултати. Банън направи няколко европейски обиколки, за да подтикне към действие еднакво мислещи политически лидери и дори постави началото на \"Движението\" (The Movement), \"супергрупа\", обединяваща популистите, за да постави под въпрос съществуването на Европейския съюз.  \"Всички са съгласни, че следващият май е изключително важен, че това е първата реална за целият континент директна конфронтация между популизма и партията от Давос\", каза през юли Банън в интервю за „Дейли Бийст“ (Daily Beast), визирайки Давос, Швейцария като символ на световния либерален елит. \"Това ще бъде изключително важен момент за Европа\".  Основателят на движението Мишел Модрикамен, лидер на Белгийската народна партия, казва, че Банън предлага ресурси за подпомагане на новия алианс на изборите.  \"Той ще донесе инструменти, които бяха използвани в Щатите. Те спечелиха изборите без всякакви шансове за успех. Той ще донесе инструменти, разбира се. Европейците вече ги използват\", каза той пред Си Ен Ен, добавяйки, че т.н. Големи данни (Big data) са една от областите, от които европейските партии биха могли да извлекат полза. \"Ние сме в голяма битка за душата на това, което според мен трябва да бъде Западната цивилизация\".  Салвини прокара подобна на тази за супергрупата на Банън идея, като призова за европейска \"лига на лигите\", която да обедини популистите. Говорителят на Салвини каза пред Си Ен Ен, че министърът е инициирал среща с Банън, за да обменят идеи. Но евродепутатите, които са проевропейски настроени, казват, че не са застрашени от Банън.  Елмар Брок, германски евродепутат, заяви, че е убеден, че проевропейски настроените членове биха имали превес на изборите, и че усилията на Банън да се намеси в европейските въпроси вероятно ще се провалят. Той обвинява Банън, че използва фигури от европейската крайна десница, за да унищожи Европа и да съсредоточи властта в други нации.  \"В това отношение, г-н Банън ни е много полезен, защото можем лесно да обясним на нашия народ, че целта на всичко това е да отслаби европейските народи по начин, по който те ще загубят своята роля в света и така ще се превърне в свят на Вашингтон, Пекин и Москва \", каза той. Анализаторите също така задават въпроса колко влиятелен може да бъде Банън. Единството, което той и Модрикамен търсят, няма да бъде лесно постигнато.  \"Фрагментираният европейски пейзаж, това е дълбокия проблем. Много от тези десни партии или дясно-популистки партии, те всички могат да имат проблеми с ЕС, но много от тях имат проблеми помежду си\", казва Александър Кларксън, преподавател по европейски и международни изследвания в Кралския колеж в Лондон (King's College London).   ", "date": "2018.09.11", "title": "CNN: Романът между Италия и Унгария може да се превърне в Троянски кон за Европа "}
{"url": "http://epicenter.bg/article/Robart-Redford-se-sboguva-s-aktyorstvoto-na-kinofestivala-v-Toronto/163202/6/0", "text": "Робърт Редфорд се сбогува с 50-годишната си актьорска кариера, представяйки филма си \"Старецът и пистолетът\" (\"The Old Man and the Gun\") на кинофестивала в Торонто, предаде Ройтерс.  Легендарният холивудски актьор и режисьор каза на пресконференцията, че това е \"прекрасен филм за сбогом\".  Публиката аплодира възторжено след прожекцията на \"Старецът и пистолетът\". Робърт Редфорд играе в него чаровен банков обирджия, който е залавян 17 пъти за 60 години, но така и не влиза в затвора.  \"Винаги са ме привличали хората извън закона, откакто бях дете, а и съм имал такива роли, така че просто продължих - каза звездата от \"Буч Кисиди и Сънданс Кид\". - Това е весел филм. Истинска история. Прекрасен филм за сбогом\".  Робърт Редфорд, който е на 81 години, каза миналия месец, че ще се оттегли от актьорството след излизането на \"Старецът и пистолетът\", защото иска да има повече време за изкуство - първата му любов. Той обаче планира да продължи да режисира.  \"Филми като \"Цялото президентско войнство\", \"Ужилването\", \"Далеч от Африка\" превърнаха Робърт Редфорд в една от най-големите звезди на 70-те и 80-те години на миналия век. Той спечели \"Оскар\" за режисура за \"Обикновени хора\" през 1980 г., но не е печелил актьорска награда на американската киноакадемия.  Режисьорът Дейвид Лоуъри каза, че \"Старецът и пистолетът\" е \"духовен наследник\" на филмите, направили Робърт Редфорд звезда. Помолен да обясни защо Робърт Редфорд е толкова привлекателен, Лоуъри каза, че гласът и лицето му пред камера имат качества, които \"завладяват като нищо друго\".  \"Той притежава това, а много малко хора го имат\", обясни Лоуъри.  Във филма \"Старецът и пистолетът\" участват Сиси Спейсек, Дани Глоувър, Кейси Афлек.    ", "date": "2018.09.11", "title": "Робърт Редфорд се сбогува с актьорството на кинофестивала в Торонто"}
{"url": "http://epicenter.bg/article/Makron-zagubil-12-punkta-ot-reytinga-si-prez-lyatoto/163182/7/0", "text": "Рейтингът на френския президент Еманюел Макрон е спаднал с 12 процентни пункта през лятото, сочи допитване на института Одокса, цитирано от Франс прес. Сега вече 71 процента от французите имат отрицателно мнение за държавния глава, който бие личния си рекорд по непопулярност в тази анкета, в която само 29 процента от запитаните го смятат за добър президент. Това е загуба от 12 процентни пункта спрямо предишното допитване от края на юни.   Макрон губи подкрепа във всички сектори на общественото мнение, сочи анкетата по поръчка на седмичното списание \"Експрес\", радио Франс ентер и регионалната преса. Премиерът Едуар Филип губи 5 пункта и е с 35 процента подкрепа. 64 процента от запитаните са с отрицателно мнение за него. Допитването на Одокса е извършено онлайн на 5 и 6 септември сред 1004 пълнолетни французи. Статистическото отклонение е от 1,4 до 3,1 пункта, отбелязва БТА, цитирана от Новини.бг.    ", "date": "2018.09.11", "title": "Макрон загубил 12 пункта от рейтинга си през лятото"}
{"url": "http://epicenter.bg/article/Premierat-lichno-podkrepi-natsionalniya-ni-otbor-po-voleybol--VIDEO--/163196/8/0", "text": "Премиерът Бойко Борисов се срещна с националния отбор по волейбол във Варна във вторник. Избраниците на треньора Пламен Константинов стартираха отлично участието си на Световното първенство по волейбол в морската столица. В пълната зала \"Конгресна\" в Двореца на културата и спорта те победиха Финландия с 3:0, а мачът на живо гледа и президентът Румен Радев, предава Нова тв  Министър-председателят разговаря с тима ни преди следващия мач в групата – срещу Иран (на 13 септември). Другите съперници на „лъвовете” са Пуерто Рико, Куба и световният шампион Полша.  Тимът подари на премиера топка с автографи от всички играчи.  „Имайте предвид, че ви гледат децата и младежите, ставате пример за подражание и сте изключително важни”, обърна се Борисов към волейболистите. Той обеща, че правителството ще продължава да инвестира в развитието на българския спорт.  „Залата във Варна беше в лошо състояние. Но ето, че сега е най-красивата в България. Инвестираха се много пари и воля, години наред течеше строителство, ремонти”, каза още министър-председателят.  Спортният министър Красен Кралев подчерта, че домакинствата на големи спортни форуми са част от дългосрочна стратегия, целяща да изпратим повече български спортисти на олимпийски игри.   Много се радвах като гледах срещите по футбол със Словения и Норвегия. Мога да кажа, че ако продължат така (футболистите от националния ни отбор) и се класират, догодина може да им направим едно кокетно ново стадионче, обеща премиерът Борисов във Варна.  \"Футболистите играят много сърцато, стотина милиона могат да се отделят за един нов стадион\", обясни министър-председателят, който е запален спортист и действащ голмайстор на ветераните на столичния Витоша (Бистрица).  ", "date": "2018.09.11", "title": "Премиерът лично подкрепи националния ни отбор по волейбол (ВИДЕО) "}
{"url": "http://epicenter.bg/article/Dilyana-Mateeva-predstavi-kolektsiya--vdahnovena-ot-roka-i-pop-arta/163243/10/0", "text": "Младата дизайнерка Диляна Матеева представи премиерната си колекция Fashion Melody есен-зима 2018/2019 по време на пресконференция в Пресклуб БТА.   Петя Джукелова – преподавател в Националната художествена академия, конструктор-моделиер и технологичен консултант на колекцията също участва в пресконференцията. Водещ беше проф. Любомир Стойков – председател на Академията за мода и преподавател в Националната художествена академия.   За първи път дизайнерката показа  с ревю избрани облекла отFashion Melody. В ревюто участваха лицето на колекцията Мис България 2015 – Марина Войкова, Катерина Слугина и Ивена Загорска.   В самото начало проф. Любомир Стойков представи Диляна Матеева, като отбеляза, че тя „олицетворява новата генерация млади дизайнери, които имат опит и като художници“. „Прави ми впечатление, че Диляна отделя много внимание на детайла и има прецизно отношение към цветовете. Работи по интересен начин с материите и комбинациите между тях.“, сподели още проф. Стойков.   По време на пресконференцията Диляна Матеева обяви предстоящите си участия в седмиците на модата в София и Атина, където ще покаже изцяло различни облекла също част от колекцията Fashion Melody. Нейното ревю в рамките на Sofia Fashion Week AW 2018 ще бъде на 18 септември (вторник) по време на вечерта, посветена на дебютиращи дизайнери. Седмицата на модата в Атина (Athens Xclusive Designers Week) ще се проведе от 1-ви до 4-ти ноември, където Диляна Матеева сподели, че за момента няма информация да е участвал друг български дизайнер.   В своето изказване тя представи колекцията си Fashion Melody, вдъхновена от женствената елегантност в рока и по-конкретно от лирическите героини в рок песните от края 80-те и началото на 90-те години на XX век. Диляна Матеева акцентира върху  характерните за колекцията ръчно направените картини в стил поп арт. В нейните авторски рисунки водещи са изображенията на женски лица, както и на перото –  символ на творчество, на композиране на музика, както и препратка към перцата, с които свирят рок китаристите.   Петя Джукелова сподели, че е била пленена още от скиците на Диляна Матеева, които са разкривали изчистен и премерен дизайн, без натруфеност и излишък на детайли. „Впоследсвие бях впечатлена от това, че Диляна стриктно се придържаше към първоначалните си идеи и цветовете от скиците. Пътуваше много до Париж, Милано, Румъния и из цяла България, за да намери точните материали и платове, без да прави компромиси.“ Петя Джукелова акцентира също върху провокативната и смела комбинация на материи като кашмир (с дебелина до 1 см.) и кристална коприна.   Колекцията Fashion Melody есен-зима 2018/2019 съчетава практичност и елегантност с бунтарство и непреклонност. Изчистените силуети и женствената линия на дрехите са комбинирани със специфични елементи в кройките и интересни съчетания на цветове и материи.   Диляна Матеева залага на коприна, кадифе, еко кожа, вълна, габардин, кашмир – платове, придаващи женственост, класа, но излъчващи леко непокорство и свобода. Доминират цветовете синьо, червено, бледо розово, бяло, черно, златисто бежово, телесен и камилски цвят, както и специфични нюанси на зелено и лилаво с втъкани кафяви нишки.   В ревюто по време на пресконференцията бяха представени общо 12 избрани аутфити от колекцията – три палта, три костюма, три рокли и три тениски с авторски картини, съчетани с поли и пола-панталон. Силуетът на саката и палтата в колекцията е с подчертана талия. При палтата дизайнерката съчетава два силуета в един – комбинирани са пелерина и прав силует, както и пелерина с А-силует. Палтата са изработени от кашмир и вълна, релефна алпака с вълна (плат на „Унгаро“), габардин и студено пресована вълна, а саката от лен и коприна.   Костюмите включват класическо сако и сако без ръкави, съчетани с панталони с висока талия и изчистена права линия. Акцент в гърба на саката са мотивите с женски лица от ръчно изработени бродерии с 3D елементи.  Интересно решение в дизайна при едно от саката е войнишката яка, подчертана от стилни зелени пагони. При някои панталони акцент в кройката е скъсената предна част, която елегантно подчертава глезена.   Рисунките на пера, направени с акварелна техника в предната част, придават елегантност на роклите, изработени от бял габардин и студено пресована вълна. Цветовете на изображенията са в типичните за поп арта цветове – синьо, червено, жълто и зелено. При  една от роклите перата присъстват и като детайл върху шал-яката, която ефектно подчертава V-образен гръб. Друга рокля е със силует тип „балон“, който подчертава ханша, а прозрачна черна кристална коприна е оформена в ефектен буфан ръкав.   Някои от полите са многослойни с цепки или с драпировки. В колекцията присъстват също нестандартна интерпретация на пола-панталони тениски с ръчно рисувани картини в стил поп арт. Женските лица са ключови в дизайна на трите тениски в колекцията, изработени от памучно трико „Пунто Милано“ в цвят екрю. Картините върху тях изобразяват бушуващите като цунами женски емоции, разливащите се чувства, любовта, страстта и неспокойните мисли.   Детайли, които се открояват в колекцията, са ръчно изработените копчета, облечени в съответната материя на дрехата, както и закопчалките – създадени с техниката „фриволите дантела“. Акцент са и дизайнерските шапки, изработени от заешки филц, които дизайнерката Диляна Матеева сподели, че ще представи по време на Sofia Fashion Week AW 2018.   Колекцията включва черно бомбе и шапки с широка периферия в бяло и синьо с акцент – дискретна червена лента в основата. Друга шапка с широка периферия изобразява часовник с червен циферблат и стрелки от червени пера. Черното бомбе е вдъхновено от соло китариста на Guns N' Roses – Слаш. В типичния за него стил, бомбето е високо с вшити елементи в основата. От аксесоарите дизайнерката е заложила и на шаловете от креп коприна, които също са с авторски изображения на женнски лица.  ", "date": "2018.09.11", "title": "Диляна Матеева представи колекция, вдъхновена от  рока и поп-арта"}
{"url": "http://epicenter.bg/article/Premierat-inspektira-stroezha-na-sportnata-zala--quot-Arena-Burgas-quot--/163223/8/0", "text": "Министър-председателят Бойко Борисов инспектира строежа на спортната зала „Арена Бургас”. Той бе придружаван от кмета на града Димитър Николов. Това съобщиха от правителствената информационна служба.  Спортното съоръжение е от огромно значение за българския спорт, защото ще позволи България да домакинства още повече състезания от най-висок ранг.  Планира се \"Арена Бургас\" да бъде използвана дори за лека атлетика, царицата на спортовете. Веднага след откриването й България ще може да кандидатства за домакинство на Европейски и Световни първенства по лека атлетика в зала.  Спортното съоръжение е без аналог у нас и е разделено функционално на четири подобекта: основна зала за лека атлетика, хандбал, баскетбол, бойни спортове, волейбол и др., в това число концерти, конференции и конгреси, малка зала с капацитет 1500 души, тренировъчна зала и открит етажен паркинг с над 800 места.  ", "date": "2018.09.11", "title": "Премиерът инспектира строежа на спортната зала \"Арена Бургас\" "}
{"url": "http://epicenter.bg/article/Valeri-Bozhinov---Utre-podpisvam-s-Botev-Vratsa--video-/163250/8/0", "text": "Валери Божинов подписва с Ботев Враца утре сутринта. В интервю за Канал 3 нападателят заяви, че има желание да се появи в игра за врачани още този петък срещу Витоша Бистрица.   \"Предстоят ми разговори с кмета и ръководството на Ботев Враца. Надявам се да си стиснем ръцете, защото има желaние да играя. Tеренът ми липсваше през последната година, така че с труд, борба и себераздаване нещата да се получават. Мениджърът ми води раговори, така че днес или утре сутринта ще имаме новина. Моето желание е да бъда картотекиран за мача в петък и да играя\", заяви Божинов.", "date": "2018.09.11", "title": "Валери Божинов : Утре подписвам с Ботев Враца (видео)"}
{"url": "http://epicenter.bg/article/Hristomir-Branzov--NIMH-shte-spre-da-raboti-sledvashtiya-vtornik/163185/2/0", "text": "Националният институт по метеорология и хидрология ще спре да работи следващия вторник заради липса на ръководство. Това заяви пред БТВ вече бившият директор на института проф. Христомир Брънзов, който беше освободен от поста миналата седмица.   „В момента институтът работи по инерция. Тази инерция рано или късно ще спре, най-вероятно следващият вторник. Ще спре прогнозата за времето, ще спрат системите за ранно предупреждение. В момента не можем да си платим ток, комуникация, хората не получават заплати, не можем да платим доставки, защото няма кой да подпише документите”, поясни Брънзов.   Той уточни, че бюджет има, тъй като МОН са превели един транш, достатъчен до края на този месец на НИМХ, но няма кой да ръководи институцията.   „Не знам защо ме освободиха, трябва да питате БАН. В заповедта за освобождаване няма мотиви. От медиите разбрах, че било заради оронване на престижа на институцията”, коментира Брънзов.   По думите му позицията директор на НИМХ се заема на ротационен принцип, като се обявява конкурс. Срокът за подаване на документи обаче изтекъл на 4 септември тази година и никой не е подал документи за директор.   „Според мен им трябва по-удобен директор в процеса на разделяне на НИМХ от БАН, след като се дели имущество, активи – аз така си го обяснявам. По-удобен директор за по-лесни преговори”, коментира още Брънзов.   Вчера стана ясно, че част от НИМХ ще остане в БАН, но не е ясно в какъв състав. „Чух, че 94% от НИМХ излизат, а 6% остават. 6% бяха въздържали се. След събитията, които се случиха, особено след отстраняването ми като директор, БАН показа, че автономията на институтите е само на хартия. Почти съм убеден, че тези 6% от колегите въобще не се колебаят и ще си тръгнат с института”, коментира още Брънзов.   „В ръководството на БАН има чувство за непогрешимост”, каза още Брънзов.   По думите му настоящата процедура по отделяне на БАН е измислена по такъв начин, че да се протака във времето. „Това ще продължи най-малко до края на годината. Предвижданията ми са, че ще се опитат да продължи и следващата година, когато отделянето на НИМХ от БАН ще стане безпредметно. Тогава ще бъде приеман бюджета и ако в него НИМХ е в БАН никой няма да прекроява бюджета заради нас”, коментира Брънзов.", "date": "2018.09.11", "title": "Христомир Брънзов: НИМХ ще спре да работи следващия вторник"}
{"url": "http://epicenter.bg/article/Vladislav-Goranov--Ne-tryabva-lesno-da-se-davat-kadrovi-zhertvi/163186/2/0", "text": "Действията на премиера по пътната трагедия край Своге са удачни. Така финансовият министър Владислав Горанов коментира в студиото на Нова телевизия предстоящите промени в кабинета. Горанов каза, че познава номинираните от кабинета за министри, но подчерта професионалните качества на тези, които напускат постовете си. В края на разговора в студиото Горанов каза, че ако не настъпят непредвидени геополитически събития, доходите в бюджетната сфера може да бъдат увеличени с 10% от 1 януари. Запитан дали ще се намали ставката на ДДС, ще има ли диференцирана ставка, Горанов отрече, като отговори така: \"Това е въпрос за следващ финансов министър!\"   Всеки един от новите министри може да се справи със задачите. Познавам ги добре.  \"Младен Маринов го познавам покрай работата с опитите за повишаване на събираемостта през годините. Народният представител от Враца Петя Аврамова и Александър Манолев също ги познавам. Мисля, че са добри решения. Заслужава обаче да кажем добри думи и за колегите, които си тръгват от правителството\", добави той.   Запитан дали старите министри са по-добри от новите, Горанов отвърна: \"Ако рутината и опитът дават предимство, със сигурност си тръгват едни от опитните. Московски ще остане в историята като най-дълго стоелият министър на транспорта. И Ники Нанков, който няколко пъти бе министър на регионалното развитие – изключително енергичен, млад и симпатичен човек, който подходи много достойно в ситуацията, станала повод за оставките\".   \"Самоцелното стоене на постовете не е полезно нито за тези, които ги заемат, нито за обществото. Дебат за определени министри да си ходят не е спрян. Никой не е застрахован освен премиера, защото с него си тръгваме всички. Важно е да се отбележи, че не трябва, много лесно да се дават кадрови жертви дотоколкова доколкото качествените хора не са безкрай. Второ се създава усещане за това, че всеки може да бъде лесно похарчен. Като говорим за такъв тип трагедия, мисля че действията на премиера са удачни\", каза още министърът.   По повод това дали ще се окаже, че има сериозни нарушения в пътната настилка Горанов заяви: \"Пътното строителство не ми е сила. Ако се установи, че в този път има подобни нарушения много лесно ще установим дали ще бъде понесена отговорност в тази посока\". Горанов изрази увереност в това, че кабинетът ще изкара мандата си, коментирайки дали ще има и други промени в състава на правителството. До 2021 г. ще има и други оставки, смята той.   Владислав Горанов отговори и на критиките на президента Радев. За нас не е щета това, че той излезе от ролята на обединител на нацията и влезе в ролята на опозиция, каза той.    ", "date": "2018.09.11", "title": "Владислав Горанов: До 2021 година ще има и други оставки на министри"}
{"url": "http://epicenter.bg/article/Raznoskite-po-delata-za-tsarskite-imoti-sa-okolo-2-mln--lv-/163187/2/0", "text": "„Всички актове за имотите на царя са били представени пред съда и са взети предвид при произнасяне на съдебното решение. Не беше доказано, че земите са негова собственост. Всички имоти, за които се претендира, са строени с пари от бюджета на държавата. Доказано е категорично, че съгласно действащото законодателство имотите са били държавни“. Това коментира пред БТВ адвокат Мариана Попова, която представляваща държавата по казуса с царските имоти.   В текста на закона от 1944 г се посочва, че се отнемат личните имущества на царското семейство. Това е един закон с еднократно действие. За царска реституция не можем да говорим, защото няма създаден такъв въпрос до сега. Изцяло в правомощията на НС е да реши по отношение на кои обекти може да има реституция. Ако семейството твърди, че това са актовете и земеделските земи са собственост на техния дядо, има поземлен закон и можеха да си ги върнат така. Това обаче не е направено, коментира защитникът.   Наследниците на Фердинанд са много и те не оспориха правата на държавата по този казус. Само за двама от наследниците имотите са лични, а за останалите 8 са държавни. Имотите са били дадени за лично ползване на монарха. Ако се смени монархът, тези имоти се дават на него, поясни адвокат Попова.   Няма основание за царската реституция. Имало е възможността да бъдат върнати от областният управител или от Столична община, въпреки това има решение на Министерски съвет, подписано лично от Симеон Сакскобургготски, докато е премиер. Правилата обаче трябва да бъдат спазвани от всички, категоричен бе адвокатът.   Разноските по делата за царските имоти са около 2 милиона лева, допусна тя, но уточни, че ще ги плати този, който загуби делото. По думите на Попова семейството на Сакскобургготски вече е започнало да плаща тези разноски.    ", "date": "2018.09.11", "title": "Разноските по делата за царските имоти са около 2 млн. лв."}
{"url": "http://epicenter.bg/article/Goranov--10--uvelichenie-na-byudzhetnite-zaplati-ot-1-yanuari--No--ako-nyama-nepredvideni-sabitiya/163189/2/0", "text": "Заплатите в бюджетната сфера може да бъдат увеличени с 10%, но, ако не възникнат допълнителни геополитически събития. Това заяви министърът на финансите Владислав Горанов в предаването \"Здравей, България\" по Нова телевизия. Той бе гост в сутрешния блок по темата за промените в кабинета, но в рая на разговора отговори и на други въпроси. Така стана ясно и, че държавните чиновници може да очакват увеличение на доходите.   \"Ако не настъпят драматични промени в макрорамката за 2019 г., както е разчетена от Министерството на финансите, ще има възможност в началото на следващата година доходите в бюджетната сфера да бъдат вдигнати с 10%\", бяха точните думи на Горанов.   \"Колкото по-богати ставаме, толкова повече цените ще растат. Цените на природния газ ще растат. На 1 януари в бюджетната сфера ще увеличим заплатите с 10%\", каза Горанов.  Той бе категоричен, че няма да има намаляване на ДДС: „Това е тема за добър дебат за следващия финансов министър”, заяви Горанов и допълни, че по-ниската стойност на този налог не дава гаранция за спад на цените.  Горанов коментира и проблемите в здравеопазването, що се отнася до финансирането на медицинските дейности.  „Парите в здравеопазването могат да бъдат увеличени само тогава, когато се даде отговор на въпросите за харчовете и контрола в системата”, заяви Горанов. И поясни, че в момента се обсъждат промени, според които доплащането за медицински услуги на стойност над 700 лева ще става чрез задействането на втора здравна застраховка. Нейната цена ще бъде 12 лева на месец”.   Финансовият министър не скри, че се разглежда вариант за по-висока здравна вноска. Обсъждат се, например, промени, според които доплащането за медицински услуги на стойност над 700 лева ще става чрез задействането на втора здравна застраховка. Нейната цена ще бъде 12 лева на месец. Но до действителна промяна ще се стигне само след обществено обсъждане, подчерта финансист №1. Горанов предупреди и, че това трябва да стане само при плътен контрол върху разходите в здравната система. \"Дори най-малкото съмнение, че ще се увеличат парите, без контролът да се засили, не бих подкрепил. Особено при снабдяването с лекарства има очевидно неестествени диспропорции и сериозни подозрения за източване на пари\", бе категоричен той.   Що се отнася до възможната диференцирана ставка на ДДС, Горанов отрече такава възможност с думите: \"Това е въпрос за следващ финансов министър!\"    ", "date": "2018.09.11", "title": "Горанов: 10% увеличение на бюджетните заплати от 1 януари! Но, ако няма непредвидени събития"}
{"url": "http://epicenter.bg/article/Rumen-Petkov--Izborat-na-Mladen-Marinov-shte-donese-golyamo-spokoystvie-v-sistemata/163190/2/0", "text": "Въпросът с царските имоти е политически. Трябва да се види решението на Конституционния съд от 1998 г. и силните аргументи тогава. Дълбоко убеден републиканец съм и бях от малкото, които не ходиха да посрещат Симеон Сакскобургготски. Не можем да настаним царя в двустайна панелка в „Младост 3“. Това каза бившият вътрешен министър и лидер на АБВ Румен Петков в ефира на БТВ.   „Тук вече говорим за устоите на държавата. Държавата трябва да реши въпросът с минимални щети. Когато сме го канили да се върне, какво ни гарантира утре тези имоти да се продадат на някой бизнесмен? Изтърван е моментът да не се злепостави институционално България пред света“, отбеляза той. Той коментира кадровите промени в МВР и предложения за министър главен комисар Младен Маринов. Политикът направи паралел с него и Богомил Бонев. \"Важен момент е, че кариерата на г-н Маринов започна своя възход по време на служебното правителство, сега е предложен за министър от Бойко Борисов. Това означава, че има подкрепата на всички политически партии. Освен това е човек от системата, което според мен ще донесе голямо спокойствие\", заяви Петков. За решението на Корнелия Нинова да извади депутатите от пленарна зала и от 79 депутати да остави едва 20, Петков заяви: \"Има моменти които будят жалост, други пък присмех. Когато се избират народни представители, те затова са това са там. Да оставим на страна, че депутатите са в парламента само два дни, през другото време трябва да са при избирателите\", заяви още лидерът на АБВ.    ", "date": "2018.09.11", "title": "Румен Петков: Не можем да настаним царя в двустайна панелка в „Младост 3“"}
{"url": "http://epicenter.bg/article/Kancho-Stoychev--BSP-ne-prosto-ne-haresva--aktyorite--v-upravlenieto--a-iska-smyana-na-tsyalata--piesa-quot-/163191/2/48", "text": "БСП не просто не харесват „актьорите“ в управлението – те искат смяна на цялата „пиеса“. Така социологът Кънчо Стойчев коментира в сутрешния блок „Добро утро, България“ на Радио „Фокус“ реакцията на Левицата срещу предложенията на ПП ГЕРБ за нови лица на местата на тримата министри в оставка. Той не се ангажира с мнение относно конкретните личности, преди да види начина им на работа поне за месец-два. Не е коректно да слагаме етикети на хора, предложени току-що за министерските постове – трябва да съдим по резултатите им, уточни социологът.  „Възроптаването на БСП е напълно разбираемо. Критиката им по отношение на сегашното правителство отдавна се базира на дейността му. Левицата е радикален опонент на цялостното действие на правителството и на посоката, в която то движи страната. В този смисъл едва ли едно или друго име би променило отношението на БСП към управляващите – тази партия играе силно своята роля на парламентарна опозиция. Безспорно това е най-силната парламентарна опозиция, която имаме в последните десетилетия, но до какво ще доведе тази позиция е друг въпрос. И все пак позицията на БСП е консистентна и не е изненада, че и по казуса с трите министерски оставки реагира по този начин“, обясни Кънчо Стойчев.  Не се създаде усещане за единност на вчерашния Коалиционен съвет ГЕРБ-Обединени патриоти. Различията остават, но работещ компромис в коалицията ще има, коментира социологът.  Според него обаче големият проблем от последните дни е опозицията срещу действията на премиера Борисов не просто от коалиционните партньори от Обединените патриоти, но и в самата парламентарна група в лицето на председателя на НС Цвета Караянчева и на ПГ - Цветан Цветанов.  У българските граждани отсъства увереност, че управляващите имат ясен план за действие, а вместо това само замитат големите проблеми и решават само козметичните, допълни Кънчо Стойчев.  ", "date": "2018.09.11", "title": "Кънчо Стойчев: БСП не просто не харесва „актьорите“ в управлението, а иска смяна на цялата „пиеса\""}
{"url": "http://epicenter.bg/article/Tsvetanov--Blamirane-na-premiera--Ne--Samo-toy-mozhe-da-reshava-za-smeni-v-pravitelstvoto-/163192/2/0", "text": "Депутатите от ГЕРБ ще гласуват решението, което министър-председателят обяви след коалиционния съвет в понеделник за оставките на тримата министри и предложенията за нови. Това потвърди председателят на ПГ на ГЕРБ Цветан Цветанов.   Той каза още, че бъдещи промени в кабинета ще бъдат предварително обсъждани в коалицията, за да не се стига отново до напрежение. На въпрос има ли заговор срещу премиера, за какъвто сценарий намекна Волен Сидеров, Цветанов отговори, че няма да правя публични изяви, свързани с коалиционните партньори.     Коментирахме всяка една от смените в МС в съответствие на т. 6 от Коалицонното споразумение, заяви пред БНТ председателят на ПГ на ГЕРБ Цветан Цветанов по повод вчерашните разговори между ГЕРБ и ОП. Той добави, че разговорите са били лишени от емоция. От НФСБ ще реализират политическото решение да не подкрепят оставките на тримата министри, но неразбиранията за т. 6 са изгладени и за вбъдеще няма да има неразбирания, добави Цветанов.   Цветан Цветанов заяви, че няма информация за бламиране на решение на министър-председателя. Само той има конституционните права да направи промени в Министерския съвет, добави той. \"Политиката и политическата дисциплина е част от принадлежността към дадена партия. За пример е не само ГЕРБ, но и решенията, които се взимат в Европейския парламент\", посочи той.    Въпреки различните мнения в партиите, решенията са единодушни, изтъкна Цветанов, така че няма притеснения дали ще се вземе решението за приемането на оставките на министрите Радев, Московски и Нанков и да бъдат приети новите министерски имена. Заложили сме на професионализма и опита в дадения сектор на предложените министри, заяви Цветан Цветанов.   По думите му, предложената за поста на министър на регионалното развитие Петя Аврамова е била зам.-кмет на Враца, което показва ангажираността на кабинета да се развива Северозападна България.   Предложеният за министър на транспорта Александър Манолев е народен председател от Благоевградския регион и е човек със сериозен опит, така че могат да се постигнат очакванията на обществото и транспортния бранш, изтъкна Цветанов.   Предложеният за поста на министър на вътрешните работи Младен Маринов е бил в системата на МВР през целия си професионален път при различни правителства, по думите на Цветанов. Той ще бъде подкрепян парламентарно, ако се придържа към изпълнението на управленската програма. Кой ще заеме неговото място като главен секретар на МВР зависи от решението на МС и одобрението на президента, напомни Цветанов.   Най-голямото предизвикателство в новия сезон е приемането на бюджета за следващата година, заяви Цветан Цветанов. Той напомни, че проектобюджетът започва да се готви от май-юни месец и той ще даде сигурност на хората, че страната се развива добре.   Цветанов заяви, че предстои второ гледане на Закона за киберсигурност, който ще осигури по-голяма безопасност онлайн. Нови закони ще бъдат приети в сферите на здравеопазването, социалната политика и образованието. Трябва да има по-сериозна ангажираност от страна на службите по отношение на фалшивите новини, които влияят на избори или вредят на националната сигурност.", "date": "2018.09.11", "title": "Цветанов: Бламиране на премиера? Не! Само той може да решава за смени в правителството!"}
{"url": "http://epicenter.bg/article/Bivshi-ministri--Ostavkite-byaha-otdushnik-na-naprezhenie/163193/2/0", "text": "Оставките на тримата министри след трагедията в Своге беше отдушник на натрупано напрежение. Около тази теза застанаха бивши министри в студиото на БТВ.   Кристиан Кръстев, бивш служебен министър на транспорта, посочи, че Ивайло Московски и Николай Нанков са били успешни министри, оставката им беше политическо решение.   Мирослав Найденов, бивш министър на земеделието, коментира, че Валентин Радев е трябвало по други поводи да си отиде. „За Московски след личната трагедия в семейството му беше въпрос на време. А Николай Нанков го отнесе в цялата ситуация. В крайна сметка това е ресорното министерство.” Той добави, че ако оставката е била морален акт, то е трябвало да напуснат още в първия ден на трагедията.   Според министрите беше тествано общественото мнение дали могат да бъдат подадени и приети част от оставките, но се е видяло, че няма как да стане.   „Създаде се мнението, че едва ли не половината държава защитава Николай Нанков. Но се търсеше отдушник – имаше проблеми в различни области и най-лесният отдушник е този. Само смяната на Бойко Борисов може да реално повлияе в ГЕРБ. Другите са като Вапцаров: „какво значи тук някаква си личност”, заяви Емануил Йорданов - бивш министър на вътрешните работи.   Според него един от тежките проблеми на ГЕРБ е, че това е партия, която не изгражда политици -слагайки главен секретар за министър значи, че нямаш политик, който да оглави министерството.   Според Кръстев Александър Манолев има нужния капацитет да е успешен министър, но много е важно с какъв екип ще работи. Найденов добави, че новият регионален министър има опит и е удачен избор на това ведомство да се сложи човек от Северозапада.", "date": "2018.09.11", "title": "Бивши министри: Оставките бяха отдушник на напрежение"}
{"url": "http://epicenter.bg/article/Borisov--Ako-nyama-komunisti-na-vlast--vsichko-shte-ni-e-nared/163197/2/0", "text": "\"Никога не е имало съпротива в коалицията. Това, че някой си изказва мнението, е съвсем различно. Виждате как синхронизирано се говори от президенството и от БСП.\" Това заяви във Варна след срещата си с волейболните национали премиерът Бойко Борисов.  Премиерът коментира и смяната на министри, както и броженията в ГЕРБ, че не е нужно да се подават оставки. „Изненади може да има само ако аз искам”, добави той по отношение на гласуването на оставките в Народното събрание.   \"На мен ми е най-мъчно, че сменям тримата министри, защото съм ги отгледал от деца в партията\", заяви премиерът. Той даде за пример Ивайло Московски и Николай Нанков. Премиерът посочи, че има прекрасни отношения и с двамата.   „Но такава е ситуацията, ние не сме от БСП”, добави той. На въпрос дали е преодоляна външната и вътрешната съпротива от ГЕРБ и коалиционните партньори, премиерът отговори, че никога не е имало такава.   „Това е, че някой си казва мнението и в една такава коалиция всеки има мнение и е прав за себе си. Нали виждате как синхронизирано се говори от няколко места - от БСП и от президентството. По една и съща тема с едни и същи думи. Това е чул Волен или това мисли - това е казал”, каза още премиерът.  За финансовото състояние на държавата, Борисов беше категоричен, че още от 1 януари 2019 година може да има увеличение с 10 процента на доходите.   Министерският съвет ще обсъди на заседанието утре възможностите за повишаване на бюджетните заплати с 10% от 1 януари 2019 г., съобщи   премиерът. Част от разговора беше излъчена в профила на Борисов във \"Фейсбук\".  Според премиера увеличението трябва да стане за целия бюджетен сектор, а не на парче. \"Защото така, на парче - 150 млн. за полицаи, за военни, за съдебна охрана и учители, тук -там винаги остават определени сектори, които все едно не са важни\", каза той. \"Ако няма комунисти на власт, всичко ще ни е наред. Да са ми живи и здрави, да идват да гледат волейбол и да се радват\", заяви Борисов.  По повод думите на президента Румен Радев, че няма нужда от предсрочни избори, Борисов заяви: \"Той каза, че сега не е моментът за избори, но ако има една нова партия, това вече ще е друго. Хващайте нюансите\", допълни премиерът.   \"То и аз искам промяна непрекъснато. Знаем, че няма президентски избори, но чакаме да дойдат. Оставете ги президентите да си мерят рейтингите. Нечовешка работа и отговорност има върху мен и въобще върху управляващите, защото той казва: \"Сега не е моментът за избори, но ако дойде една нова партия... Тези не могат. Всичките не могат\". Обърнете внимание на нюанса - тези всичките сега не могат, но ако има една нова партия, ей това вече е друго. Според премиера увеличението на заплатите в целия държавен сектор ще повлече всички останали сфери, които са на бюджетна издръжка.  „Защото така, на парче - 150 млн. за полицаи, за военни, за съдебна охрана и учители, тук-там винаги остават определени сектори, които все едно не са важни. Затова ще увеличим заплатите с 10%. Утре въпросът ще бъде обсъден на Министерски съвет“, заяви премиерът.  Бойко Борисов посочи, че въпросът за увеличение на заплатите в държавния сектор от догодина е обсъждан от известно време с финансовия министър Владислав Горанов.   Световното първенство по волейбол се провежда благодарение на българското правителство и премиера Бойко Борисов. Правителството отпусна 500 000 долара, което е сумата, предвидена за плащане през 2018 г. за организирането и провеждането на Световното първенство. Общата сума на изплатените от кабинета средства за организацията му в периода 2016-2018 г. е 5 000 000 долара.   Борисов заяви, че отборът ни е достатъчно мотивиран от пълните зали. \"Гледат ви децата, младежите, ставате пример за подражание и сте много важни“, каза той на момчетата.   „В момента правим три световни: волейбол, художествена гимнастика и гребане\", напомни Борисов. „Заварихме България без спортни зали. Имаше една в България, във Варна и вместо да се подпира на колоните, висеше във въздуха и Господ ни спаси да не се срути“, каза премиерът. „Инвестираха се много пари в зали. Сега е хубаво да седнеш и да гледаш, но за да се стигне до тук са години наред строителство, ремонти. Парите, които даваме са важни, за да се мотивират децата“. Любо Ганев подари от благодарност на премиера автобиографията си и заяви: „Това е подарък за най-големия от най-високия“.    ", "date": "2018.09.11", "title": "Борисов: Ако няма комунисти на власт, всичко ще ни е наред (ВИДЕО)"}
{"url": "http://epicenter.bg/article/Kancho-Stoychev--Ministerskite-ostavki-shte-badat-prieti--problemite-v-upravlenieto-shte-ostanat/163199/2/0", "text": "Трите министерски оставки са различни – ще сбъркаме, ако ги третираме an bloc. Това каза социологът Кънчо Стойчев. Тримата министри в оставка ще бъдат сменени, но е наивно да мислим, че ще решат далеч по-дълбоките проблеми – както по линия на отношенията вътре в ГЕРБ, така и по линията на отношенията им с „Обединени патриоти“, а също и между самите патриоти, коментира социологът. Не трябва да мислим и че Ивайло Московски, Валентин Радев и Николай Нанков си отиват по една и съща причина, а именно трагедията в Своге, уточни Кънчо Стойчев.   „Ивайло Московски претърпя сериозна лична драма – едва ли позицията му като министър в онзи момент е била удачна. Аз не бих свързал неговата оставка точно с инцидента. По същия начин стои въпросът с вътрешния министър в оставка - Валентин Радев – едва ли ще намерим здравомислещ българин, който да е доволен от работата на МВР. От там виждаме само претенции и недобре свършена работа. С инцидента е свързана единствено оставката на регионалния министър в оставка Николай Нанков, като това не е оценка за цялостната му дейност, а по-конкретно – с факта, че пет пъти се пише писмо към една институция като министерството да се предприемат необходимите действия. Нанков носи тази отговорност и правилно – отговорността е поета. Премиерът Борисов не сбърка като поиска тези оставки. Това е нормален начин да се продължи напред и да се поеме политическа отговорност“, коментира Кънчо Стойчев.   Според социолога нито един от тримата министри в оставка няма да бъде спасен в четвъртък при гласуването в НС, тъй като това означава бламиране на премиера Борисов. Самият той винаги реагира бързо и често използва инструмента на оставката, където интуитивно усети, че има напрежение за изпускане. Общественото напрежение след тежкия инцидент край Своге обаче не е стихнало, каза още Стойчев, като уточни, че уж стабилното правителство получава подкрепата на по-малко от половината гласоподаватели.", "date": "2018.09.11", "title": "Кънчо Стойчев: Министерските оставки ще бъдат приети, проблемите в управлението ще останат"}
{"url": "http://epicenter.bg/article/Korneliya-Ninova-ot-s--Banya-/163206/2/0", "text": "  Червените са изработили конкретния график. , заяви на брифинг за медиите Нинова в с. Баня, Разлошко, където червената парламентарна група и Изпълнителното бюро се събраха на семинар.   , заяви Нинова. „Тръгваме на срещи-разговори в цялата страна с амбициозната задача да се срещнем с максимално много български граждани, различни, всеки- който с каквото може, да ни помогне за окончателното изготвяне на наш вариант на „Визия за България“, обясни тя. Нинова подчерта, че няма нужда да се обяснява на хората че живеят зле, че държавните институциите не работят, че има корупция, че здравеопазването се разпада.   Помолена да коментира последните скандали в управляващата партия лидерът на БСП заяви:    \", подчерта лидерът на БСП.    Думите ѝ са по повод поисканите от премиера Бойко Борисов оставки на министрите Николай Нанков, Ивайло Московски и Валентин Радев.  \" , заяви междувременно говорителят на левицата Елена Йончева.  „Искаме голямо съгласие за начина на управление и изпълнение на политиката. Не е самоцелно вече всичко това. Ние сме винаги „за“ Българската конституция, предвиждаме тази Конституция да започне да се спазва“, смята Нинова.  По думите ѝ правовата държава трябва да бъде такава, каквато е записана в Конституцията.   „ “, смята Корнелия Нинова.  Относно решението на левицата да оставят 20 депутати в парламента, а останалите да излязат сред хората,  „Тръгваме на срещи и разговори в цялата страна за окончателното изготвяне на   Важно е какво следва след ГЕРБ и Патриотите“, смята още Корнелия Нинова.  По думите ѝ   Ще следва обобщение в кои от тези идеи има национално съгласие.  Нинова обясни, че ключов проблем на малките общини е, че нямат собствен бюджет, а зависят от решенията на големите общини.  „Тези решения не винаги са обективни, не можем да оставим така малките населени места без развитие“, категорично отсече социалистът. Тя коментира и последните събития около президента Румен Радев.  По повод оценката президента Радев, че в момента нови избори не са алтернатива, Нинова заяви: Уважаваме мнението на президента, той е институция, има своето мнение, което не съвпада с нашето. \" “, обясни лидерът на БСП.   Социалистите са одобрили законодателната си програма за парламента.   - за управление на държавните предприятия не по бордовашки, партиен начин; за наследството на тракийските българи; за защита от домашното насилие; за защита на българското производство. Председателят на левицата посочи текстовете, с които партията ще се заеме през новия политически сезон. Сред тях са законопроектът за българско производство и търговски вериги, както и Законът за управление на държавните предприята.  Партията ще обърне внимание на управлението на професионелен мениджърски принцип. Междувременно Законът за тракийските българи също ще е на дневен ред. Текстът е изработен заедно със Съвета на тракийските дружества в България. Нинова обясни, че ПГ на „БСП за България“ е приела своята законодателна програма за този сезон, няколко законопроекта от които ще внесе още тази седмица- те касаят живота на много българи. Сред тях председателят на БСП открои законопроекта срещу двойните стандарти на храните, за които много се е изговорило, имало е и българска, и европейски кампании, но резултат засега няма. „Затова, заедно с Националното сдружение на земеделските кооперации, в което членуват 400 кооперации, изработихме законопроект, с помощта на тяхната експертиза, зад който те стоят. С него целим да решим законодателно проблемите с двойните стандарти при храните, който засяга всички българи, които трябва да ядат здравословна и качествена храна“, коментира тя. Корнелия Нинова каза, че ще бъде внесен и законопроект за българско производство и търговските вериги. „Него изработихме заедно със Съюз „Произведено в България“, в който членуват 1500 български производители, на храни, на стоки, малки и средни предприятия“, заяви тя и подчерта, че с този законопроект се цели да се подпомогне техният бизнес и най-вече българското, родно производство. „Ще внесем и закон за управление на държавните предприетия – управлението да не е на бордовашки принцип, при който всички партии си слагат удобни хора в бордовете и тези предприятия се източват за партийни цели и централи, а управление на професионален, мениджърски принцип, с екипи, които се назначават с конкурс, чието заплащане зависи от резултата от предприятието“, каза още лидерът на БСП. Тя обясни, че ще бъде внесен и закон за обезщетение на тракийските българи, който е изработен съвместно със Съюза на тракийските дружества в България.    ", "date": "2018.09.11", "title": "Нинова в с. Баня: Борисов и Цветанов са на финала. Ние искаме разговор за бъдещето!"}
{"url": "http://epicenter.bg/article/Zapochvat-savmestni-poleti--Green-Bridge-2018--na-Voennovazdushnite-sili-na-Balgariya-i-Gartsiya-/163207/2/0", "text": "Екипажи на самолети МиГ-29 от състава на авиобаза Граф Игнатиево и самолети F-16 от състава на авиобаза Неа Анхиалос, Република Гърция, започват от днес участието си в съвместни полети „Green Bridge 2018”. Това съобщиха от пресцентъра на министерството на отбраната.  Основните цели на българо-гръцките тренировъчни полети са свързани с постигане на по-добра координация и оперативна съвместимост при провеждането на презгранични операции при контрол над въздухоплаването и охраната на въздушното пространство, както и повишаване подготовката на екипажите по точното изпълнение на съгласувани по време и място полетни задачи във въздушното пространство на двете страни.  Съгласно сценария на съвместните полети, се извършва и реално приемане и предаване на управлението на екипажите от съответните национални Центрове за управление и докладване.  Първата съвместна летателна тренировка с гръцките Военновъздушни сили (ВВС) в изпълнение на мисията по охрана на въздушното пространство на двете страни в системата на ПВО и ПРО на НАТО се проведе през 2013 г. под наименованието „DACT – 2013”.  ", "date": "2018.09.11", "title": "Започват съвместни полети „Green Bridge 2018” на Военновъздушните сили на България и Гърция "}
{"url": "http://epicenter.bg/article/Mineralni-bani-shte-uchastva-v--Da-izchistim-Balgariya-zaedno-/163214/2/98", "text": "Община Минерални бани ще се включи в инициативата „Да изчистим България заедно”, която ще се проведе на 15 септември.   Когато става въпрос за почистване, винаги има да се направи нещо повече, защото чистотата изисква постоянство, а за нас като национален курорт, това е просто задължение, каза кметът на общината Мюмюн Искендер.   Всички общини на територията, контролирана от РИОСВ-Хасково отново ще участват в инициативата с организиране на пунктове за раздаване на чували и ръкавици, почистване на замърсени терени и извозване на отпадъците.   Събраните отпадъци ще се депонират само на регионални депа, отговарящи на нормативните изисквания. Достъпът до депата ще бъде свободен за всички транспортни средства, които се включат в инициативата. Общините вече получаиха чувалите и ръкавиците, осигурени от МОСВ на 5, 7 и 10 септември от РИОСВ-Хасково.", "date": "2018.09.11", "title": "Минерални бани ще участва в „Да изчистим България заедно”"}
{"url": "http://epicenter.bg/article/Nedzhmi-Ali--ALDE-podkrepya-evrobyudzhet-s-poveche-sredstva-za-biznesa-i-vatreshnata-sigurnost-na-ES/163215/2/0", "text": "Нарастване на финансирането на малките и средни предприятия, цифровата икономика, програмата Еразъм+, вътрешната сигурност и миграцията, борбата срещу климатичните изменения, са част от 38-те изменения в проектобюджета на Европейския съюз, които са насочени в подкрепа на политическата линия на Алианса на либералите и демократите (АЛДЕ). Те включват и предложения за увеличаване на финансирането на някои от агенциите на ЕС, които напоследък са с възложени нови отговорности, като например: Европол; Европейска агенция за оперативното управление на широкомащабни информационни системи в областта на правосъдието и вътрешните работи; Агенцията по химическите вещества и Агенцията по околната среда. „В Бюджет 2019 предлагаме подкрепа на приоритетните политики за развитието на ЕС”, обоснова позицията на АЛДЕ евродепутатът от Алианса Неджми Али в качеството си на един от двамата докладчици по време на заседание на групата в Европейския парламент в Брюксел.   Неджми Али представи позицията на Алианса, която следва да бъде защитавана в последващите дискусии и гласувания.   Предложеният от Европейската комисия проектобюджет за следващата година в разходната си част е в размер на 148.7 млрд. евро, което представлява едно минимално нарастване от 2.7% в сравнение с настоящата година. В общи линии представителите на АЛДЕ в Комисията по бюджети са удовлетворени от така предложения бюджет, като същевременно обаче виждането е, че би следвало да се подкрепят допълнително във финансовоизражение някои основни програми, които се очаква да допринесат за ускоряване на развитието на европейската икономика, повишаване на заетостта и подобряване на сигурността на гражданите.   „По отношение на пилотните проекти и подготвителните дейности, предложението е да не се приемат тези от тях, които не са преминали успешно предварителното оценяване от страна на Европейската комисия. С предимство ще се подкрепят всичките проекти, които са с най-висока оценка (клас А), и колкото е възможно от тези с втората оценка (Клас В). Останалите проекти с по-ниска оценка няма да бъдат подкрепяни”, посочи българският евродепутат.   Що се отнася до финансирането на другите институции на ЕС, Неджми Али отново подчерта позицията в подкрепа на финансирането на три от тях: Европейския икономически и социален комитет, Комитета на регионите и Съда на ЕС. Подкрепата се изразява преди всичко във възстановяване на орязаните средства в предложения от Европейската комисия бюджет. Това се прави основно по отношение на сигурността на сградите, комуникациите, софтуерното осигуряване и персонала.   След кратка дискусия, ръководството на групата на АЛДЕ взе решение за подкрепа на предложенията в предстоящите гласувания в Комисията по бюджети и по време на пленарната сесия на Европарламента през месец октомври.", "date": "2018.09.11", "title": "Неджми Али: АЛДЕ подкрепя евробюджет с повече средства за малкия бизнес и вътрешната сигурност на ЕС"}
{"url": "http://epicenter.bg/article/Siderov-se-pohvali--Gotov-sam-za-noviya-politicheski-sezon/163220/2/0", "text": "Лидерът на „Атака“ и председател на парламентарната група на „Обединени патриоти“ Волен Сидеров публикува снимка в профила си във „Фейсбук“, чрез която показва, че е готов за новия политически сезон.   А дали бойната му поза е намек, че битките на политическата сцена продължават, въпреки че се твърди, че няма проблеми в отношенията между партиите в коалиционното правителство, само времето ще покаже.   През последните години, Волен Сидеров е споделял многократно, че спортува активно.   По време на откриването на есенната сесия на Народното събрание,  \"Обединени партиоти\" бе единствената парламентарна група, която не излезе с декларация за новия политически сезон. Причината са това се оказа именно Сидеров, който не се появи в парламента.  ", "date": "2018.09.11", "title": "Сидеров се похвали: Готов съм за новия политически сезон"}
{"url": "http://epicenter.bg/article/Dzhambazki--Dolu-ratsete-ot-Ungariya--Badeshteto-na-ES-e-da-se-prevarne-v-sayuz-na-suverennite-otechestva/163225/2/0", "text": "Това заявява евродепутатът и заместник-председател на ВМРО Ангел Джамбазки в своя позиция, разпространена от пресцентъра на ВМРО. Тя е предизвикана от санкциите, с които Европейският парламент заплашва Унгария. В нея той посочва:    Ето какво казва още Джамбазки:   ", "date": "2018.09.11", "title": "Джамбазки: Долу ръцете от Унгария! Бъдещето на ЕС е да се превърне в съюз на суверенните отечества"}
{"url": "http://epicenter.bg/article/Radev--Aktivniyat-politicheski-dialog-mezhdu-Balgariya-i-Sarbiya-nosi-obshti-uspehi-v-targovskiya-obmen/163228/2/0", "text": "„Активният политически диалог между България и Сърбия носи общи успехи в търговския обмен и туризма и близост между нашите граждани. Нашите чести срещи и разговори са показателни за новия дух на отношенията между България и Сърбия и за това, че следваме неотлъчно своите общи цели – историческо помирение и съвместното ни бъдеще в Европейския съюз“. Това заяви президентът Румен Радев, който днес на „Дондуков“ 2 се срещна с председателя на парламента на Република Сърбия Мая Гойкович, съобщиха от прессекретариата на президента.  Държавният глава даде висока оценка на интензивния диалог между България и Сърбия и изрази надежда той да бъде продължен и задълбочен на различни нива, за да напредва двустранното сътрудничество в областите от общ интерес. Президентът Радев приветства задълбочаващото се сътрудничество между парламентите на двете държави и активната размяна на посещения на високо и най-високо равнище през последните години, които укрепват приятелските отношения.  „Признателен съм за поетия ангажимент от президента Вучич към Българското национално малцинство в Сърбия по време на срещата ни в Белград през юни т.г. както по отношение на образованието, така и за икономическото развитие на района, за увеличената финансова помощ за медиите, които излъчват съдържание на български език“, подчерта Румен Радев. Държавният глава добави, че изпълнението на тези ангажименти ще укрепи доверието на гражданите в способността на двете държави заедно да постигнат напредък по този въпрос.  Обща беше позицията, че Дунавската стратегия на ЕС носи ползи за всички страни от региона и може да бъде много по-ефективна чрез европейско финансиране на повече общи проекти за развитие по поречието на река Дунав. „Дунавската стратегия ще бъде приоритет в следващите председателства на Съвета на ЕС“, посочи държавният глава и добави, че ангажимент за това беше поет през май т.г. на тристранната среща на президентите на България, Австрия и Румъния в град Русе, която се състоя по покана на президента Румен Радев. „Дунавската стратегия не бива да се пренебрегва заради големия ѝ потенциал да донесе не само икономическа и социална конвергенция в ЕС, но и духовно и културно сближаване. Вярвам, че страните от Дунавския регион имат волята да се обединят, за да стане тя основен приоритет и да донесе видими резултати за гражданите“, категоричен беше държавният глава.  „България и Сърбия са обединени от редица фактори – от историята, от близостта на културите и езиците си, но преди всичко – от своето общо бъдеще и стремежа да преодолеем предразсъдъците към своя регион. Благодарни сме за увереността и последователността, с която България се застъпва за разширяването на Европейския съюз и свършената работа по време на председателството ѝ на Съвета на ЕС“, посочи по време на срещата председателят на парламента на Република Сърбия Мая Гойкович.  ", "date": "2018.09.11", "title": "Радев: Активният политически диалог между България и Сърбия носи общи успехи в търговския обмен"}
{"url": "http://epicenter.bg/article/Evropeyskiyat-parlament-reshava-da-nalozhi-li-sanktsii-na-Ungariya/163184/7/0", "text": "Евродепутатите решават дали да задействат санкции срещу Унгария, съобщи Нова телевизия. Страната е обвинявана, че нарушава редица основни ценности на Европейския съюз. По време на дебатите във вторник ще се обсъжда дали да бъде задействана предварителната фаза на член 7 за спазването на правовата държава. Тя може да доведе до замразяване на правото на глас на Будапеща в Евросъюза. Унгарският премиер Виктор Орбан ще разполага със седем минути, за да отговори на критиките за съдебната власт, избирателната система, незачитането на правата на гражданите и свободата на пресата. Гласуването е насрочено за сряда.    ", "date": "2018.09.11", "title": "Европейският парламент решава да наложи ли санкции на Унгария"}
{"url": "http://epicenter.bg/article/Le-Monde--Rusko-kitayski-voenni-igri-ot-Sibir-do-Vladivostok-/163195/7/0", "text": "Москва започва най-мащабните от времето на СССР военни учения с участието на Китай. По думите на началника на Генералния щаб на Въоръжените сили на Руската федерация Валерий Герасимов ученията не са насочени срещу нито една страна и провеждането им е в съответствие с руската военна доктрина. Основната цел на маневрите е проверка на боеготовността на подразделенията, която може да бъде оценена само в хода на мащабни военни учения, пишат Изабел Мандро и Фредерик Леметр в съавторска статия за водещия френски ежедневник Le Monde, цитирана от Агенция „Фокус“.  Всичко това трябва да стане най-впечатляващата версия на вече отработения механизъм на руските военни учения в пълен мащаб. От 11 до 15 септември в страната ще бъдат проведени учения „Изток-2018“ с 297 000 военни, 1000 самолета, хеликоптера и безпилотни летателни апарата, 36 000 танка и единици бронирана техника, а също и 80 кораба. Именно тези цифри приведе началникът на Генералния щаб на Въоръжените сили на Руската федерация Валерий Герасимов, когато очерта общите контури на операцията. Всичко това надминава рекордните по мащаб военни учения „Запад-81“, в които участваха държави от Организацията на Варшавския договор.  Съгласно думите на министъра на отбраната Сергей Шойгу, ученията „донякъде повтарят „Запад-81“, но в някои отношения са по-мащабни. Представете си, че едновременно са задействани 36 000 единици военна техника: танкове, БТР-и, БМП-та. Петте зони са определени от Сибир до Далечния Изток. „Военните игри“ ще се проведат на два етапа и ще стартират в Чита (Забайкалския край, на около 200 км от китайската граница), където в ученията ще се включат 3200 войници от армията на Китай.  „В Русия са прехвърлени 900 единици техника, 30 самолета и хеликоптера“, заяви по-рано китайският военен аташе, който бе на трибуната заедно с началника на Генералния щаб на Въоръжените сили на Руската федерация. Той определи маневрите като „безценен опит (…), който, безусловно, ще допринесат за мира и стабилност в региона“.    Не за първи път двете страни провеждат съвместни военни учения. Първите от тях са проведени в август 2005 г. в Дзяоджоуския залив с участието на наземни, морски и въздушни подразделения. След тях имаше и други. „Изток-2018“ се открояват от тях по мащаб, а също и по отработването на всички типове войни, включително и биологична. По данни на Министерството на отбраната, за отразяване на ученията са акредитирани 180 чуждестранни медии и 91 наблюдатели от 57 страни.  Пекин се опитва да успокои страстите. Съвместните учения не следва да се „разбират погрешно“, написа на 31 август вестник China Daily, подчертавайки, че това е „обичайна практика за Китай и Русия“. Просто този път става въпрос за по-мащабни учения. Както съобщава цитираният от китайските медии военен източник, китайската армия иска да се приобщи към руския опит, получен в Сирия.  Към тази позиция се придържа и генерал Герасимов. Той не вижда нищо сензационно в подобно разгръщане на сили, към които ще се присъедини също и Монголия (в по-ограничен мащаб). Съгласно думите му, основната цел на ученията са проверка на боеспособността на подразделенията, която може да бъде оценена само в хода на маневрите.  Необичаен момент е и този, че в ученита ще участва и войска от Централния военен окръг (в Русия има пет военни окръга), която ще изиграе ролята на противника. Както отбелязва заместник-министърът на отбраната Александър Фомин, те няма да използват униформи и въоръжение на НАТО и дори няма да говорят на английски език с цел имитация на противника, за разлика от практиките в Алианса. По думите на Герасимов, ученията не са насочени срещу нито една страна и и провеждането им е в съответствие с руската военна доктрина, която има отбранителен характер.  НАТО изтълкува проведените миналия септември военни учения с участието на Беларус – „Запад-2017“ като подготовка за мащабна война с равен противник, което предизвика тревога в Балтийския регион и Полша. Но този път, с оглед на географската отдалеченост на операцията, в Европа се чуха малко тревожни отзиви, отколкото в САЩ и Япония. „Ще следим внимателно участието на Китай в най-мащабните руски военни учения тази година“, заяви директорът на Агенцията за национална сигурност на САЩ (АНС) Дан Коат. Докато Москва обявяваше бъдещите си маневри, САЩ съобщиха за съвместни учения с Индия през 2019 г.  Япония също следи внимателно маневрите, част от които се провеждат в Охотско море, недалеч от бреговете й. Рядък случай: Валерий Герасимов се съгласи да отговори на няколко въпроса след представянето на „Изток-2018“. Японският военен аташе се заинтересува от провеждането на учения в близост до Курилските острови, които и до този момент са предмет на спор между двете страни. Генералът увери, че не са планирани никакви военни операции в района.  Експертът по Китай и въпросите за отбраната Матю Дюшател е на мнение, че руско-китайските военни учения имат преди всичко политическо значение.  „Отношенията се активизираха от 2015 г. насам, когато Си Дзинпин присъства на майския парад в Москва, а Владимир Путин посети през септември парада в Пекин. След дълги колебания Путин продаде на китайците С-400 и изтребители Су-35. Най-важна е близостта на идеологията на двете страни. Американският отбранителен бюджет за 2019 г. е изготвен на база опасността от страна на Русия и Китай. И двете страни демонстрират на САЩ готовност да реагират заедно\".  За Кремъл най-важно е да се покаже, че Русия не е във военно-дипломатическа изолация. На 11 и 12 септември лидерите на двете страни трябва да се срещнат в рамките на Източния икономически форум във Владивосток.  В отношенията им се наблюдава сериозен дисбаланс. С БВП от 1,5 трлн. долара (по данни на МВФ), Русия се явява икономическо джудже в сравнение с 12-те трлн. долара БВП на Китай. Във военен план сравненията също не са в полза на Русия. Бюджетът на китайската армия (без оглед разходите на инженерните работи) е читири пъти по-голям от руския: 228 млрд. долара срещу 53 млрд. долара – поне според данните на Стокхолмския институт за изследване на проблемите на мира (СИПРИ).  ", "date": "2018.09.11", "title": "Le Monde: Руско-китайски военни игри от Сибир до Владивосток "}
{"url": "http://epicenter.bg/article/V-SASht-otbelyazvat-godishninata-ot-atentatite-na-11-septemvri-2001-g---VIDEO--/163201/7/96", "text": "В САЩ днес отбелязват годишнината от терористичната атака от 11 септември 2001 г. Президентът Доналд Тръмп ще участва във възпоменателна церемония на мемориала в Шанксвил, щата Пенсилвания. Според разпространено по-рано съобщение на Белия дом той ще бъде придружен от първата дама Мелания Тръмп, предават Асошиейтед прес и БТА.  Близо три хиляди души загинаха на този ден преди 17 години, след като похитители отвлякоха четири пътнически самолета. Два от тях бяха блъснати от похитителите в двете сгради на Световния търговски център в Ню Йорк, третият - в сградата на Пентагона, а четвъртият се разби в Пенсилвания.  Миналата година Тръмп и съпругата му заедно със съветници и членове на администрацията почетоха в Белия дом паметта на жертвите с мълчание точно в минутата, когато похитителите врязаха първия самолет в една от кулите близнаци. Тогава президентът присъства и на възпоменателна церемония в Белия дом.  ", "date": "2018.09.11", "title": "В САЩ отбелязват годишнината от атентатите на 11 септември 2001 г. (ВИДЕО) "}
{"url": "http://epicenter.bg/article/The-American-Conservative--Treta-ataka-na-SASht-sreshtu-Siriya-shte-e-nezakonna---kakto-i-predishnite-dve/163204/7/96", "text": "Трета атака на САЩ срещу Сирия ще бъде незаконна – точно както и предходните две, пише Даниел Ларсън в авторска статия за изданието The American Conservative, цитирана от Агенция „Фокус“.  Администрацията на президента Тръмп още веднъж заплашва да започне атака срещу сирийското правителство:  За трети път САЩ заплашват да атакуват режима на сирийския президент Башар Асад, ако бъдат употребени химически оръжия в кампанията в северозападната провинция Идлиб. Това е значителна промяна в стратегията след месеци на индикации, че САЩ скоро ще изтеглят от конфликта.  В най-изричното предупреждение към днешна дата, съветникът на американския президент по националната сигурност Джон Болтън заяви в понеделник, че САЩ и техните британски и френски съюзници са постигнали съгласие, че използването на химическо оръжие от страна на сирийското правителство ще доведе до значителна ескалация, в сравнение с предишни удари.  „Опитахме се да им предадем съобщението в последните дни, че ако има трета употреба на химическо оръжие, отговорът ще бъде много по-силен\", заяви Болтън след изнасянето на политическа реч във Вашингтон.  През последните две години САЩ атакуваха сирийското правителство два пъти в отговор на неговата употребата на химическо оръжие. И двете атаки бяха напълно незаконни според Конституцията на САЩ и Хартата на ООН. Трета атака ще бъде просто незаконна. Фактът, че се налага САЩ да продължават да застрашават и да заплашват сирийското правителство, ни говори, че предишните удари са били неефективни. А това означава, че допълнителни удари вероятно няма да са по-добри.  Изявлението на Болтън загатва, че тази трета атака ще бъде значително по-мащабна от предходните две. Ако случаят е такъв, то тогава съществува още по-голям риск да допринесе за разширяването на конфликт със Сирия, Иран и Русия. Опасността при всяка нова атака е, че нашите лидери могат да допуснат грешка при преценката за нежеланието на сирийското правителство и неговите съюзници да отговорят на удара.  Затова всеки път, когато режимът и неговите покровители не реагират на атака, нашите лидери погрешно предполагат, че може да продължат да нападат без последствия. Някой път те ще се сбъркат, а САЩ ще се окажат затънали в по-голям конфликт, отколкото са подготвени да влязат. САЩ нямат нищо заложено в Сирия, което да оправдава този риск.  Правителството на САЩ не е отговорно за управлението на сирийската гражданска война. Нашите военни нямат работа в Сирия. Атакуването на сирийското правителство излага американските сили в Сирия на потенциални репресии и не служи на американските интереси в областта на сигурността. Администрацията на Тръмп няма правна обосновка за това, което е направила в миналото, и затова отказва да обясни пред Конгреса защо според нея предишните атаки срещу Сирия са оправдани.  Администрацията на Тръмп ще сгреши, ако нанесе нови въздушни удари срещу сирийското правителство и няма абсолютно никакви правомощия да го прави - съгласно Конституцията. Също така няма оправдание за предприемане на военни действия срещу сирийското правителство, когато те съвсем не са свързани със самозащита.  ", "date": "2018.09.11", "title": "The American Conservative: Трета атака на САЩ срещу Сирия ще е незаконна – както и предишните две"}
{"url": "http://epicenter.bg/article/Zoran-Zaev--S-dogovora-ot-Prespa-Gartsiya-prizna-makedonskata-identichnost-i-makedonskiya-ezik-/163208/7/51", "text": "С договора от Преспа Република Македония смени името си, но с него Гърция прие и призна македонската идентичност и македонския език. Това заяви снощи македонският премиер Зоран Заев в Свети Николе в рамките на кампанията за референдума на 30 септември, предаде агенция МИА, цитирана от БТА.  Заев каза, че на 30 септември трябва да се осигури стъпването на Македония на пътя, по който вървят европейските страни.  Той добави, че никой вече не оспорва Македония като страна, в която живее предимно македонски народ, признат от целия свят, който говори предимно на македонски език, признат от целия свят.  Заев говори в Свети Николе на проява под наслов \"Излез ЗА европейска Македония\" в рамките на кампанията за референдума, на който гражданите трябва да отговорят на въпроса \"Дали сте за членство в ЕС и НАТО с приемане на договора между Република Македония и Република Гърция\".  ", "date": "2018.09.11", "title": "Зоран Заев: С договора от Преспа Гърция призна македонската идентичност и македонския език "}
{"url": "http://epicenter.bg/article/Putin--Razvihme-doveritelni-otnosheniya-s-Kitay-v-sferata-na-sigurnostta-i-otbranata-/163216/7/97", "text": "Русия и Китай са развили доверителни отношения в сферата на политиката, сигурността и отбраната, заяви руският президент Владимир Путин, цитиран от РИА Новости и Агенция \"Фокус\".  „Знам, че вие лично отделяте голямо внимание на развитието на руско-китайските отношения. Ние с вас сме в редовен контакт. Радвам се, че имам възможността да ви приема в Русия“, заяви руският лидер на срещата с президента на Китай Си Дзинпин във Владивосток.  Путин отбеляза, че през тази година стокооборотът между двете страни може да премине границата от 100 милиарда долара. „Ръстът е от 30% ежегодно“, уточни той.  Китайският лидер, на свой ред, подчерта, че Пекин и Москва се намират в постоянен контакт. „Готов съм и днес, и в бъдеще да водя с вас обмен на мнения и да бъда в тясна координация“, отбеляза Си Дзинпин.  Председателят на Китайската народна република за първи път взима участие в работата на Източния икономически форум (ИИФ).  Путин подерта, че двамата с китайския лидер са обсъдили редица въпроси, сред които и въпроси от военно-техническото сътрудничество, предава ТАСС.  „Току що ние с нашия голям приятел, с председателя Си Дзинпин, поговорихме в тесен състав за развитието на руско-китайските отношения и засегнахме практически всички направления от нашето взаимодействие: това се отнася до икономиката, социалната сфера, хуманитарните връзки и военно-техническото сътрудничество“, отбеляза Путин.  Той добави, че страните са отбелязали значителното нарастване на стокооборота и интереса към развитието на научно-техническите връзки между двете страни.   „Всичко това е много важно, много перспективно, всичко е разчетено за десетилетия напред“, подчерта руският държавен глава.   ", "date": "2018.09.11", "title": "Путин: Развихме доверителни отношения с Китай в сферата на сигурността и отбраната "}
{"url": "http://epicenter.bg/article/Poslanikat-na-Rusiya-v-Belgrad--Kosovo-tryabva-da-bade-varnato-na-Sarbiya-/163221/7/0", "text": "Посланикът на Русия в Белград Александър Чепурин заяви, че Косово е сръбска земя и трябва да бъде върната на Сърбия, предава македонският електронен портал „АКО“, цитиран от Агенция \"Фокус\".  „Косово е люлката на Сърбия, сръбска земя и светиня и трябва да се върне в държавните и правни рамки на Сърбия, в съответствие с международното право“, е заявил Чепурин пред официалния печатен орган на Московския държавен институт за международни отношения (МГИМО) при Министерството на външните работи на Русия.  Той е направил сравнение с Крим, който е „руска земя, която си върнахме“.  На 8 и 9 септември президентът на Сърбия Александър Вучич беше на посещение в сръбските общности в Косово, което предизвика множество коментари, отбелязва порталът. Министрите в правителството на Сърбия заявиха, че държавният глава е бил на посещение в района, който е част от Сърбия и това трябва да е ясно на всички.  Посещението на сръбския президент бе съпроводено от протести и затваряне на някои пътища от страна на ветераните от АОК (Армията за освобождение на Косово).  Иначе, констатира „АКО“, визитата на Вучич премина без значителни инциденти.  ", "date": "2018.09.11", "title": "Посланикът на Русия в Белград: Косово трябва да бъде върнато на Сърбия "}
{"url": "http://epicenter.bg/article/Kradets-si-iztarva-pistoleta--padnaha-mu-i-gashtite--video-/163224/7/0", "text": "Крадец, опитал да „удари“ магазин в предградие на Денвър, щата Колорадо, завършил с позорно бягство, без оръжие и с панталон около глезените.   Кадри от охранителната камера на магазина за електронни цигари, разпространени от медии по целия свят, показват как пишман крадецът влиза с нахакана крачка и вади пистолет, който по-късно станало ясно, че е въздушен. Само половин секунда по-късно обаче собствените му ръце му изиграват лоша шега и нападателят изпуска оръжието, което литва зад касата.   Прави отчаян опит да си го върне, но преценява, че обирът вече е невъзможен и решава да избяга.   Агресивно отваря вратата, но с това „спънките“ му не свършват – докато излиза от търговския обект, панталонът му се смъква и увива около глезените.   Ченгетата още не са идентифицирали и установили извършителя, но кадрите от нелепия опит за обир обиколиха света.", "date": "2018.09.11", "title": "Крадец си изтърва пистолета, паднаха му и гащите (видео)"}
{"url": "http://epicenter.bg/article/Moskva--V-momenta-islyamistite-zasnemat--quot-himicheskata-ataka-quot--v-Idlib-/163234/7/97", "text": "Заснемането на инсценираната химическа атака, която уж се осъществява от сирийската армия против мирните жители, вече е започнало в сирийската северозападна провинция Идлиб с участието на терористи, съобщиха във вторник пред журналисти от руския Център по примиряване на враждуващите страни в Сирия, предава ТАСС, цитирана от Агенция \"Фокус\".  „Според постъпила информация от жителите на провинция Идлиб, в момента в населеното място Джизр аш Шугур се заснема постановъчната провокация с употреба на „химическо оръжие“ от сирийската армия срещу мирното население“, заявиха от Центъра. Както се отбелязва, за провеждането на снимките са пристигнали групи от няколко близкоизточни телевизионни канала, както и „регионалния филиал на водещ новинарски телевизионен канал“ на САЩ.  По данни на Центъра за помирение, сценарият предвижда инсценировка на „оказване на помощ“ от „активисти“ на „Гражданска отбрана“ („Белите каски“) на жителите на Джизр аш Шугур „след предполагаемо използване на т.нар. барелни бомби с отравящи вещества“. От Центъра отбелязват, че специално за „естествеността“ на заснемането и оперативното събиране на проби от почвата, терористите от „Белите каски“ са доставили от населеното място Хербет ел Джауз „два контейнера с отровно вещество на основата на хлора“.  Руските военни отбелязват, че всички заснети видеоматериали към вторник трябва да бъдат предадени в редакциите на телевизионните канали за демонстрация в ефир след публикуването им в социалните мрежи.  ТАСС припомня, че Министерството на отбраната на Русия предупреди за готвещата се постановка с използване на хлор още на 26 август. По-късно от ведомството съобщиха, че резултатите от тази провокация могат да бъдат използвани от силите на западната коалиция начело със САЩ като повод за нанасяне на пореден ракетен удар по държавни обекти в Сирия.  САЩ, отбелязаха от руското военно ведомство, вече са концентрирали съответните сили край Сирия: в края на август в Персийския залив пристигна американския ескадрен миноносец Sullivans с 56 крилати ракети, на авиобазата „ел Удейд“ в Катар беше предислоциран стратегически бомбардировач B-1B от ВВС на САЩ с 24 крилати ракети „въздух-земя“ JASSM.  ", "date": "2018.09.11", "title": "Москва предупреждава: В момента ислямистите заснемат \"химическата атака\" в Идлиб "}
{"url": "http://epicenter.bg/article/Orban-razmaha-prast-na-EP--Ungariya-nyama-da-stane-zhertva-na-falshivi-obvineniya-zaradi-bezhantsite--/163241/7/0", "text": "Депутатите от Европейския парламент искат да въведат санкции срещу Унгария заради отказа ѝ да приема мигранти. Това заяви унгарският премиер Виктор Орбан, цитиран от БЛИЦ.  „В Европейския парламент мнозинството депутати подкрепя миграцията. Те искат да отмъстят на Унгария заради това, че унгарците са решили да не превръщат своята страна в страна на мигранти. Истината е, че са ни произнесли присъда, но аз ще защитавам Унгария срещу лъжливите обвинения“, се казва във видеопослание на Орбан, публикувано на неговата страница във Фейсбук.  Тази седмица ЕП трябва да проведе заседание за въвеждането на санкции спрямо Унгария заради отстъплението от демократичните принципи на европейската общност. В случай, че гласуването е положително, Европейската комисия ще получи възможност да лиши Будапеща от правото на глас в Съвета на Европейския съюз.  Представители на ХДС на канцлерката Ангела Меркел заговориха за възможността партията на Орбан ФИДЕС да бъде изключена от ПГ на Европейската народна партия в Европарламента.  В отговор на тези заплахи австрийският вицеканцлер и лидер на Австрийската партия на свободата Хайнц-Кристиан Щрахе предложи на Орбан, ако бъде изключен от ЕНП, да създадат обща парламентарна група в Европарламента.  „Каня унгарския премиер Виктор Орбан и неговата партия ФИДЕС за сътрудничество в обща парламентарна група“, написа Щрахе във Фейсбук.  ", "date": "2018.09.11", "title": "Орбан размаха пръст на ЕП: Унгария няма да стане жертва на фалшиви обвинения заради бежанците! "}
{"url": "http://epicenter.bg/article/Nova-kniga-za-upravlenieto-na-Tramp-raztarsi-Vashington/163252/7/96", "text": "Отново фурор на американския книжен пазар заради книга за управлението във Вашингтон. Този път разкритията прави журналистическата легенда Боб Удуърд. Той е носител на престижната награда \"Пулицър\" за разследванията си по аферата \"Уотъргейт\", които свалиха Ричард Никсън от президентския пост. Новата му книга се казва \"Страх\" и представя неудобни детайли, които допълнително вредят на облика на Доналд Тръмп, предаде БНТ.   Още преди да е излязла, тази книга предизвиква напрежение във Вашингтон. Поради големия интерес издателството е отпечатало един милион екземпляра. Въпреки че едва от днес е на пазара, тя вече е номер пет сред най-продаваните за тази година.   Боб Удуърд е писал критични книги и за Джордж Буш, и за Барак Обама. Най-новият му труд обаче кара сегашната президентска администрация да настръхне . “ Хората, които работят за него, са притеснени, че той ще подпише документи или ще даде разпореждания в ущърб на националната или финансовата сигурност, както на страната, така и на света“, казва Удуърд.   За \"Страх\" авторът използва отлични източници. В нея цитира служители на Белия дом, които определят шефа си като \"идиот\". Боб Удуърд описва \"руската афера\" около избора на Доналд Тръмп като тъмна сянка над управлението му. На това 45-тият президент на САЩ реагира очаквано.   „Разбира се, че Боб Удуърд лъже. А по отношение на книгата, тя е не означава нищо. Просто измислици“, заяви президентът на САЩ.   За Доналд Тръмп и републиканската партия тази книга е още едно препятствие за предстоящите междинни избори на 6 ноември.", "date": "2018.09.11", "title": "Нова книга за управлението на Тръмп разтърси Вашингтон"}
{"url": "http://epicenter.bg/article/Kancho-Stoychev--Lipsata-na-reformi-mozhe-da-svali-pravitelstvoto/163209/11/0", "text": "    - Не бих казал, че се е създало усещане за единност. Различията остават. Независимо от това, най-вероятно ще се постигне някакъв работещ компромис. Големият проблем, който възникна в последните дни, всъщност е, че премиерът Борисов получи опозиция не просто от своите малки, по-малки коалиционни партньори, някои от лидерите на „Обединените патриоти“, той получи опозиция на действията си и в средите на парламентарната група, шефа на Народното събрание, също така и на г-н Цветан Цветанов. В момента тече много активен опит да се заметат такива проблеми, да няма такива проблеми като че ли пред обществеността, но аз не мога да разбера защо това трябва да се прави. Не виждам нищо лошо да има спор, да има различни крила в управляващата партия, а не просто да се декларира лицемерно едно кухо единство, което очевидно не е налице. Моите очаквания са, че конкретният казус с трите министерски оставки ще мине през парламента, ще бъдат сменени тези трима министри, но проблемите ще останат, защото всъщност проблемите са много по-дълбоки от тези три министерски оставки, както по линия на отношенията вътре в ГЕРБ, така и по линия на отношенията между ГЕРБ и техния коалиционен партньор „Обединени патриоти“, и на трето място, отношенията вътре в самите „Обединени патриоти“. Така че наивно е да мислим, че може с едни оставки да се решат тези проблеми. Те са по-дълбоки.   - И трите случая са различни, трите министерства, трите министерски оставки. И ще сбъркаме, ако ги третираме en bloc или пък мислим, че тези министри си отиват поради една и съща причина – трагичния инцидент с автобуса. Не е така. Първо, знаем, че министър Московски претърпя сериозна лична драма, тече разследване и предстои нова фаза в това разследване, какво точно се е случило. Едва ли позицията му в този момент на министър би била удачна и едва ли той се чувства достатъчно уверен в тази лична трагедия. Така че това не е изненада и аз не бих свързал неговата оставка, поискана оставка точно с инцидента. По същия начин стои въпросът и с вътрешния министър. Едва ли ще намерим здравомислещ българин, който да каже, че е доволен от работата на МВР. Напротив, от МВР виждаме само претенции, а недобре свършена работа. Ние продължаваме да имаме най-голямата армия полицаи на глава от населението в Европа с най-ниски възможни резултати. Така че по никакъв начин тази оставка аз не бих я свързал пряко с инцидента. Единствено с инцидента е свързана оставката на регионалния министър, като това не е оценка за цялостната му дейност, а по-конкретно е свързано с факта, който беше разкрит – че пет пъти се пише писмо. Една институция, каквото е министерството – той представлява това министерство и по този начин представлява държавата – трябва пет пъти да пише на някаква фирма, вместо още на втория път да предприемат необходимите действия, санкции. Независимо дали пряко причината за катастрофата е пътят или не е пътят, а някакво друго обстоятелство. Но не може една държавна институция, която олицетворява държавността в страната, някой да се подиграва с нея и да трябва да му се пишат пет писма или десет писма. В този смисъл той носи тази отговорност, поне за този случай, и правилно отговорността е поета. Моето мнение е, че Борисов не сбърка, като поиска тези оставки, и че това е нормален начин да се продължи напред и да се поеме политическа отговорност.     - Ситуацията е такава, че аз не очаквам нито един от тримата да бъде спасен, защото това би означавало да бъде бламиран Борисов. Премиерът поиска тези оставки, той ги и получи. Той е единственият човек, който може да го направи. Става дума за квота на ГЕРБ, но дори и да не е квота на ГЕРБ, чрез консултации пак премиерът поисква оставките на който и да било, защото той е лидер на правителството и това е неговата функция. И в момента, в който премиерът е поискал дадена оставка, а парламентът, т.е. неговата парламентарна група включително я бламира, това е бламиране на самото правителство и на самия премиер. Така че аз не очаквам това да се случи. Най-вероятно в четвъртък ще минат оставките, ще бъдат избрани новите министри, а конфликтите ще бъдат заметени и ще продължим да ги наблюдаваме в следващите седмици и месеци.   - Не би било коректно да слагаме етикети на хора, които току-що са предложени за министерски постове, преди да видим поне месец, два, три от тяхната работа. И гадаене кой към кое лоби принадлежал, кой кого би изтласкал напред или назад също не ми се струва коректно. Просто трябва да видим как тези министри работят и по резултатите им да съдим, а не по анализи, които се базират главно на клюки.   - Възроптаването на БСП е напълно разбираемо и в случая критиката на БСП отдавна се базира по отношение на това правителство към същността, която прави това правителство. БСП е радикален опонент на цялостната дейност на правителството и на посоката, в която правителството движи страната. В този смисъл, едва ли едно или друго име би променило отношението на левицата. БСП играе силно своята роля на парламентарна опозиция, това е най-силната парламентарна опозиция, която имаме в последните десетилетия безспорно. До какво ще доведе тази позиция е друг въпрос, но поне в това отношение БСП има една консистентна позиция и не е изненада, че БСП по този начин реагира. Те казват „Какво като смените някакви актьори на сцената? На нас не ни харесва цялата пиеса, ние сме срещу цялата пиеса. Махнете тази пиеса“. И това е разбираемо за една опозиция.   - Права сте, Борисов реагира винаги бързо. Той е много бърз политик и там, където интуицията му подскаже, че има напрежение за отпускане, той често използва инструмента на оставката. Но това не е негово изобретение, това е стандартна процедура в едно демократично общество и той умело използва тази процедура. Човек не може във всеки един отделен случай да е 100% прав вероятно, но като цяло тази му позиция и тези му действия говорят за наличие на отговорност у него и на чувствителност към обществените настроения. Такива катастрофи, за съжаление, трагични, се случват по цял свят, но у нас реакцията беше безкрайно усилена, не само заради личната трагедия на хората, на потърпевшите, но и заради това, че тази катастрофа отприщи една истина, която като че ли се крие или не се пише и не се говори за нея в страната ни. Това е истината, че пътищата ни са отвратителни. Да, не е лошо да се строят магистрали, но огромната част от нашите пътища са отвратителни и държавата не се справя с функцията си да поддържа нормална пътна мрежа в страната. Пътищата ни нямат наклони, те се наводняват, те не са в много от случаите дори правилно проектирани, да не говорим за самата поддръжка, която е отвратителна, и за материалите, които се използват. Това доведе до тази заострена реакция на обществеността и тази реакция не е отминала. Има нарастваща критика на обществото по отношение на управлението, а и ние знаем, че това управление, независимо че стои стабилно като че ли в парламента, не се радва на подкрепата на повечето от половината българи. Напротив, около 60% от българите не са доволни от това управление и са в някакъв смисъл опозиция на това управление. Така че всяко едно нарастване на критични настроения правилно заостря вниманието и на премиера.   - Винаги има възможности за успокояващи ходове, винаги има възможности и за ходове, които пък допълнително ще раздразнят обществените настроения. Големият проблем в България не е един или друг малък ход напред или назад, големият ни проблем е, че вече близо десетилетие в страната не се провеждат реформите, които са необходими да се провеждат. Това са преди всичко реформи в областта на публичния харч, на публичните разходи, т.е. разходването на нашите пари като данъкоплатци. Това разходване е безкрайно неефективно. Ние харчим все повече и повече пари и за вътрешна сигурност - и не я получаваме, за образование - и получаваме все по-лошо образование, и за здравеопазване, където имаме утрояване на парите, които харчим, и влошаване на резултата. Значи нещо много сериозно е сбъркано и сбърканото е това, че няма реформаторска визия за страната, която да оздрави обществените системи, да направи по-ефективно харченето на нашите пари, с дълготрайна основа, да постави по един начин нещата. В публичния харч бързите пожарникарски действия не са необходими винаги. Необходимо е бавно, далечно прицелените действия, които могат да оптимизират бюджета и да освободят средства, същевременно да повишат ефективността на системата. Така че липсата на реформи всъщност ще бъде това, което евентуално ще свали това правителство.   - Не бих употребил думата „политическа криза“ точно в този момент, но във всички случаи става дума за повишено обществено недоволство, за достигане на едни прагове на напрежение, които започват да стават притеснителни, и необходимостта от по-бързи и по-радикални промени в политиката, и то главно свързана с визия за България, виждане какво ще правим ние. Няма нужда да правим 500 неща. Ние трябва да направим три, четири, пет, шест, национални цели и да ги изпълним в средносрочен план. Това отсъства у хората, тази увереност, че ние се движим в правилната посока, че имаме начертан ясен план, който е за оздравяване на България. По-скоро наблюдаваме обратното – наблюдаваме козметични промени тук и там и замитане на важното, на голямото, на тежкото, на трудното.  ", "date": "2018.09.11", "title": "Кънчо Стойчев: Липсата на реформи може да свали правителството"}
{"url": "http://epicenter.bg/article/Zashto-Merkel-i-Makron-imat-razlichni-pozitsii-za-migrantite-/163212/11/0", "text": "Миграция е „майка на всички проблеми“ в Германия, според министъра на вътрешните работи Хорст Зеехофер. Трябва да отбележим, че неговата консервативна партия Християн-социален съюз /ХСС/ по принцип се явява съюзник на партията на канцлерката Ангела Меркел Християндемократическия съюз /ХДС/.   Намиращата се под силен натиск в своята страна и загубила предишното си лидерство на европейската сцена, Меркел с нетърпение очакваше срещата си с Еманюел Макрон в Марсилия. Те заедно трябва да определят общата позиция на Париж и Берлин по въпроса с мигрантите на фона на нарастващото влияние на популистките лидери. Лидерите на европейските държави ще се съберат на 20 септември в Залцбург, точно три месеца след напрегнатата среща в Брюксел, посветена на миграционния въпрос.   В навечерието на изборите за Европейски парламент, които ще се състоят в края на май 2019 г., френският президент се опитва да създаде съюз на „прогресивните“ държави в противовес на националистическите и популистки правителства начело с унгарския премиер Виктор Орбан и вътрешния министър на Италия Матео Салвини, които го смятат за свой главен противник. Докато френският президент решително осъжда тяхната ненавист към миграцията, Ангела Меркел е по-предпазлива по този въпрос. И ненапразно. След правителствената криза, започнала през юни тази година заради изказванията на нейния притеснен вътрешен министър, канцлерката беше принудена да се присъедини към твърдата позиция по този въпрос.   Междувременно броят на мигрантите значително намаля в Германия от 2015 г., когато страната прие почти 1,2 милиона души.     Още на парламентарните избори през 2017 г. някои от избирателите осъдиха политиката на канцлерката за приемане на мигранти. Съвсем наскоро протести с елементи на расистко насилие, организирани от крайнодесните в бившия град на ГДР Кемниц, потвърдиха, че проблемът с миграцията излиза на преден план. Тази мания на консерваторите от ХСС, традиционните партньори на християндемократите, в навечерието на регионалните избори в тяхната крепост Бавария /14 октомври/, където те рискуват да загубят абсолютното си мнозинство заради противопоставянето им с екстремистите от „Алтернатива за Германия“.   В началото на юли под натиска на Хорст Зеехофер, който заплашваше да напусне коалицията, Меркел се съгласи на компромис със своя съюзник от ХСС. В споразумението тя потвърждава, че мигрантите, които вече са регистрирани в други държави от ЕС, ще бъдат настанени в транзитни центрове на германската граница, а след това изпратени в страната, откъдето те са влезли на територията на ЕС. Но има един проблем. Тази договорка се нуждае от двустранни споразумение със заинтересованите страни, които още не са готови да дадат своето съгласие. А съседна Австрия, управлявана от дясна коалиция, въобще не желае и да чува за подобно нещо.     „Не се мина много време и Германия се върна към логиката, подкрепяна от мнозинството в Европейския съюз, според която е необходим пограничен контрол и слагане на ред в миграционните потоци“, уточни Клер Демесми от Института за външна политика в Берлин. „При по-внимателно вглеждане ще установим, че много благородната политика продължи само няколко месеца. Германия продължава да подкрепя политиката на преразпределение на мигранти. С други думи, тя не иска да бъде единствената, която отваря вратите за мигрантите. Меркел, както и преди, се придържа към тази политика. Но тя не е съгласна с отказа на страните от Вишеграската четворка /Полша, Унгария, Чехия и Словакия/ да приемат мигранти. Берлин в момента е по-близо до стартовата позиция на Франция, според която трябва да се вземе решение, но решението е за ЕС“, добави тя.     Докато Макрон избра стратегията за директна опозиция спрямо правителствата на евроскептиците, Меркел не иска да налива масло в огъня. Тя се стреми да поддържа с тях диалог, понякога и напрегнат, включително в Централна Европа. Така на 5 юли канцлерът се срещна с Виктор Орбан в Берлин, за пръв път за последните три години. „Ние ще защитаваме нашите външни граници на ЕС, но не за да се оградим от всички и да говорим само за затваряне и издигането на някаква крепост“, каза тя на Орбан по време на пресконференцията.   „Ангела Меркел е обезпокоена от факта, че Централна Европа тръгва по друг път“, отбеляза Анри Менюде, университетски преподавател в Париж. „Еманюел Макрон изглежда е взел решение и иска да мобилизира своите партньори на Запад. Германия, точно обратното, не иска да се откъсва от страните от Централна Европа. Първо, защото те са близки съседи. Второ, защото тя в някаква степен носи историческа и морална отговорност пред тези страни. И освен това тя е техен главен икономически партньор“, каза той. Има и политикански интерес. Още един източник на разногласия с Париж.   „Макрон би желал в Европейския парламент да има нов баланс на силите. Що се отнася до Меркел, тя иска да запази партията на Орбан в групата на Европейската народна партия, защото това ще й позволи да се укрепи като лидер в парламента“, смята Менюде.   Към това се добавят бъдещите назначения до края на годината или в началото на 2019 г. Германия се нуждае от подкрепата на Унгария, по-конкретно за назначаването на бъдещия председател на Европейската комисия. Дори ако трябва да се откаже от претенциите си за Европейската централна банка. Освен това Манфред Вебер, настоящият председател на ПГ на ЕНП в ЕП, официално издигна своята кандидатура за поста председател на ЕК. Той е член на ХСС.  ", "date": "2018.09.11", "title": "Защо Меркел и Макрон имат различни позиции за мигрантите?"}
{"url": "http://epicenter.bg/article/TASS--Kak-administratsiyata-na-Donald-Tramp-smyata-da-reshi-kosovskiya-problem-/163226/11/33", "text": "Ключовите европейски играчи ( и до неотдавна Вашингтон) от много години са против всякакви предложения, които включват преразглеждане на границите на Балканите. Но с идването на власт на Доналд Тръмп ситуацията се промени. Конкретно, американската администрация е готова да подкрепи териториални промени, свързани със спорния косовски регион. Подкрепата в търсенето на компромис между Белград и Прищина бе потвърдена от американския сенатор Рон Джонсън, който беше на посещение в Сърбия на 10-11 септември. Но експертите предупреждават, че евентуална корекция на границите може да предизвика ефект на доминото в други балкански страни, пише в кратък обзор на ТАСС за последните сигнали, идващи от Вашингтон, представен от Агенция \"Фокус\".    За първи път Доналд Тръмп коментира ситуацията в Косово през 1999 година в разговор с Лари Кинг. Бизнесменът разкритикува администрацията на Бил Клинтън за „хилядите загинали“ сърби и за това, че той е „бомбардирал за нищо“ цялата страна. През октомври 2016 година – вече кандидат за президент на САЩ – той, в интервю за сръбското списание „Неделник“, което по-късно бе обявено за фалшиво от щаба на Тръмп, потвърди позицията си.  След като президент на Сърбия стана Александър Вучич, американският държавен глава го поздрави чрез телеграма, в която се казваше, че има намерение да работи съвместно с него „над по-нататъшното укрепване на двустранните икономически връзки, прогреса в евроинтеграцията на Сърбия, нормализацията на отношенията с Косово, както и над помирението в региона“. През юли 2018 година Тръмп уведоми Конгреса, че Международните сили за сигурност в Косово (KFOR)наброяват около 4 хиляди души, от които 690 са американци.    Бившият президент на Сърбия Томислав Николич (2012-2017 г.) се отнесе с оптимизъм към външнополитическите възгледи на Тръмп. Той отбеляза, че „ако предизборната риторика не е била лъжа, можем да очакваме ... по-добро разбиране на позицията на Сърбия по въпроса за непризнаването на независимостта на т.нар. държава Косово“. Неговият приемник Александър Вучич през септември 2017 година покани Тръмп да посети Сърбия. Конкретни срокове за визитата на американския президент в Белград не бяха дадени.  От друга страна, големи надежди на американския държавен глава възлагат и в Прищина, столицата на Косово. Днешната американска администрация има одобрението на 75% от косоварите. Бившият боец, а сега лидер на непризнатото Косово Хашим Тачи, по информация на косовския вестник Zeri I Popullit, е платил за среща с Тръмп повече от 500 хиляди долара бюджетни пари (наистина, срещата така и не се състоя).    На 1 юни Вучич заяви, че трябва да бъде проведен референдум, за да бъде решен този въпрос веднъж завинаги. Без признаване на независимостта на Косово няма как Сърбия да влезе в Европейския съюз, към което се стреми Белград. Затова фактически на референдума гражданите ще отговарят на въпрос, готови ли са да се откажат от Косово и Метохия заради членство в ЕС.    На 9 август Вучич се изказа в подкрепа на идеята за демаркация с албанците в Косово за предотвратяване на конфликти в бъдеще. На 20 август в Прищина започнаха да събират документи за провеждане на работи за делинеация на границата със Сърбия.    Вучич също разчита да обсъди компромисни варианти за разрешаване на проблема с Косово с президента на Русия Владимир Путин, председателят на Китай Си Дзинпин, президентите на САЩ и Франция Доналд Тръмп и Еманюел Макрон    Ръководството на САЩ преди Доналд Тръмп се обявяваше за запазване на границите на Косово. Сега позицията на Вашингтон стана по-гъвкава. Съветникът на президента по националната сигурност Джон Болтън заяви, че Съединените щати ще одобрят договорка за размяна на територии между Белград и Прищина, ако такава бъде постигната.  „Политиката на САЩ по този въпрос е следната: ако двете страни успеят да решат въпроса, ние не изключваме корекция на границите. Не можем да се бъркаме в това и няма да пречим“, отбеляза Болтън. „Ако Косово и Сърбия постигнат договорка, която удовлетворява и двете страни, ние сме готови да ги подкрепим“.  По думите на помощник-държавния секретар на САЩ за Европа и Евразия Уес Мичъл, Вашингтон разчита да се постигне „всеобхватно и дългосрочно решение“ между Сърбия и Косово по отношение на независимостта на самопровъзгласената република с посредничеството на Европейския съюз.    Процесът на демаркация на границите ще се сблъска с трудности. Предпочитаният вариант за Белград би било присъединяване към Сърбия на северната част на Косово и Метохия, която е населена изключително от сърби), а останалата част от Косово да бъде призната за независима. В замяна на това косовските албанци искат да включат в състава на републиката си Прешевската долина (в Южна Сърбия), което не устройва Белград.  Промяната на границите може да предизвика ефект на доминото в Европа, убеден е специалистът от Института за Европа към Руската академия на науките Павел Кандел.  „Конкретно, може да стане въпрос за Босна и Херцеговина и желанието на Република Сръбска (част от БиХ) да се отдели и да се присъедини към Сърбия“, отбеляза експертът в интервю пред ТАСС. По неговото мнение, ако това се случи, „напрежението в БиХ ще се покачи“. „Не е изключено това да засегне и Македония“, добави той.  Този план не се подкрепя от ключовия играч в ЕС - Германия. Германският канцлер Ангела Меркел се обяви против промяна на границите на Балканите. В хода на срещата с председателя на Съвета на министрите на БиХ Денис Звиздич на 13 август тя подчерта, че всички страни от региона и без това имат перспектива да влязат в Съюза.  Списание Foreign Policy пише, че би било в интересите на САЩ да застанат на страната на Берлин по този въпрос, тъй като „дестабилизираща договорка“ за размяна на територии може да доведе „до започване на нова война на Балканите“.    Вашингтон се опасява да не загуби влиянието си на Балканите и от нарастване на руското присъствие в региона. Особена активност във връзка с това предприема председателят на комитета по национална сигурност и правителствени дела на Сената на САЩ Рон Джонсън. На 10-11 септември той беше на двудневна визита в Белград с цел подготовка на среща на върха в с участието на Доналд Тръмп.  „Рон Джонсън смята, че Америка не трябва да пропуска историческия шанс да реши косовския проблем, тъй като в противен случай ще се стигне до дългогодишна нестабилност (в региона) и лидерството ще бъде взето от Русия“, пише „Српски телеграф“, позовавайки се на източници от правителствените кръгове.  Предишната визита на Джонсън в Белград се състоя през февруари т.г., а през юли във Вашингтон той се срещна със сръбския премиер Ана Бърнабич. В хода на възможно бъдещо посещение на Тръмп, както се очаква, косовският въпрос ще бъде решен окончателно.  По време на съвместната пресконференция с Вучич, американският сенатор изрази подкрепа за преговорния процес между Белград и Прищина и подчерта, че „американският народ иска да види Сърбия успешна, иска мир и спокойствие на Балканите“. Той също призова „да се даде на сърбите и косоварите пространство за намиране на гъвкаво решение“.  Руската страна изхожда от това, че Косово е част от Сърбия. През август официалният представител на руското Министерство на външните работи Мария Захарова в интервю пред сръбската национална телевизия заяви, че позицията на Москва по повод непризнатото Косово никога няма да се промени.  В някои медии писаха, че в хода на срещата на върха в Хелзинки Тръмп и Путин предположително са се договорили за признаване на Косово, в случай, че Прищина предаде част от територията си на Сърбия. Захарова определи тази информация за „фалшиви новини“, чиято цел, по нейните думи, е „да обезкуражи сърбите“ и да „сблъска сърбите и руснаците“.  В същото време, коментирайки идеята за корекция на границите между Косово и Сърбия, тя още веднъж повтори, че Русия „ще приеме с уважение“ решението на сърбите.  „Въпросът е в това, какво ще бъде изгодно за сръбския народ“, подчерта Захарова.  ", "date": "2018.09.11", "title": "ТАСС: Как администрацията на Доналд Тръмп смята да реши косовския проблем "}
{"url": "http://epicenter.bg/article/Oshte-prez-2004-a-stana-yasno--che-balgarskata-darzhava-ne-e-plashtala-izdrazhka-na-tsarskoto-semeystvo-/163227/11/0", "text": "Този въпрос отново излиза на дневен ред след публикация, че България е платила на наследниците на цар Борис III 20 милиона лева при екстрадирането им от страната като обезщетение за отнетото му имущество.     На 16 септември ще се навършат 72 г. от деня, в който последното българско царско семейство напуска страната принудително.  Ден преди това, на 15 септември 1946 г. 26-ото Обикновено народно събрание обявява България за Народна република. На референдума, проведен на 8 септември, 95 % от българите гласуват против монархията и така в страната се установява република.  Три години по-рано целокупният народ лее сълзи и трупа цветя пред ковчега на отишлия си без време Цар Борис III.  в страх за живота си, зорко следено. Царицата майка, царят и княгинята са заставени да останат в България, за да се предотврати народното недоволство.  След референдума временен председател на републиката става председателят на парламента Васил Коларов.  Царицата решава да замине за Египет. Началникът на кабинета на председателя на Министерския съвет Алтънов съобщава на царицата, че на следващия ден има два парахода за Египет. Единият заминава след 3 дни, вторият – след седмица и пътува през Одеса.  Царица Иоанна избира първия кораб.  Любопитен е фактът, че когато се урежда паспорт на изгнанническото семейство, валиден само за 3 месеца, Георги Димитров казва: „Сега сме квит с Борис”. Дълги години тоталитарната пропаганда упорито крие, че цар Борис ІІІ лично се е застъпил пред нацистките власти за спасяването на Димитров в Лайпциг.    Княгиня Евдокия, сестрата на цар Борис Трети, казва на царица Йоанна: \"Това ми напомня на бягството към Варен” (през юли 1791 г. крал Луи XVI и Мария-Антоанета с децата си бягат тайно от Тюйлери, за да се спасят от революционерите, които все пак ги залавят и обезглавяват).  \" \", разказва княгина Мария-Луиза години по-късно.   Въпреки страха от репресии, на гарите по пътя се чуват думите на хората към Йоанна: „На кого ни оставяш\".   Царицата и децата ѝ никога не получават тези пари. Но мълвата за тях се носи и след 1989-та година.    През 2004 година по нареждане на финансовия министър Милен Велчев  , както и превеждане по-късно на суми за образованието на децата на цар Борис Трети.  Днес прессекретариатът на Симеон Втори обяви, че    През 1946 година семейството тръгва с няколко куфара и каси с лични предмети.  ”, разказва години по-късно Царица Иоанна. Тя изтъква и втора причина – страхът й, че интендантът Расуканов ще бъде обвинен и може да плати с живота си за липсите, които комунистите произволно биха констатирали. В София остават и книгите й.   което е запазила, докато комунистите са унищожили всички други копия. Вторият предмет е екземпляр от тома, посветен на 25-годишнината от царуването на Н.В. Цар Борис ІІІ, която се изпълва на 3 октомври и която Царят не доживява. Това издание също е унищожено.   Властите забраняват на прокудените да тръгнат от града, страхувайки се, че това може да предизвика безредици. Въпреки страха от репресии обаче, на гарите по пътя се чуват думите на хората към Царицата и Симеончо, както народът обичал да нарича малкия Цар: „На кого ни оставяш?”.    Два часа чакат турски локомотив, който да изведе влака от България на път за Истанбул. На следващата сутрин влакът пристига в Истанбул. Семейството се качва на турския кораб „Аксу”. Царицата признава, че едва тогава, след 2 години на страхове, най-после се чувства в безопасност заедно с децата си.  С кораба \"Аксу\" Йоанна с децата пристига в Александрия, Египет, където са нейните родители - италианският крал Виктор Емануил Трети и кралица Елена  . Там остават 5 години.  След сватбата на Симеон II с доня Маргарита Гомес-Асебо през 1962 г. Йоанна се установява в прочутата вила \"Янтра\" в Ещорил, Португалия.  Така Симеон Сакскобургготски напуска България, без никога да е абдикирал от престола. Някои смятат, че референдумът е противоконституционен и нелегитимен, защото не е проведен в съответствие с действащата в страната Търновска конституция, която не предвиждала промяна на формата на държавно управление.  През 1993 г. Йоанна се завръща за първи път в България след 47 години изгнание, придружена от дъщеря си Мария-Луиза. Посрещната е от стотици хиляди българи, които скандират името ѝ и това на Симеон.  На 28 август, когато се навършват 50 години от смъртта на цар Борис III, Йоанна се покланя пред гроба му в Рилския манастир. Йоанна Българска умира на почтената 92-годишна възраст. Погребана е там, където е дала обет като млада - в църквата „Св. Франциск“ в Асизи, където е венчана. До последния си ден е обичала България и винаги я е наричала „моята втора родина“.  . „Това беше може би най-големият емоционален шок, който съм изживявал. Петдесет години бях бежанец и, понеже ги броях точно, - 49 години и девет месеца в изгнание! Бях дълбоко трогнат от факта, че съм отново в Родината си”, припомня си Негово Величество в едно интервю.    Днес българската държава води дела със Симеон Сакскобургготски, с които отнема един по един т.нар. царски дворци.    Заради ненавършено пълнолетие от негово име управлява регентски съвет.  От 28 август 1943 г. до 9 септември 1944 г. в него влизат регентите княз Кирил Преславски, проф. Богдан Филов и генерал Никола Михов, а след Деветосептемврийския преврат от 1944 до 1946 г. – представителите на Отечествения фронт (ОФ) Тодор Павлов, Венелин Ганев и Цвятко Бобошевски.  Тримата регенти, голяма част от министрите на последните три правителства, депутати, генерали от българската армия, изтъкнати журналисти и представители на висшата и средна управляваща класа на България през войната са екзекутирани след присъди от така наречения „Народен съд“ през февруари 1945 г. („Кървавия четвъртък“).  ", "date": "2018.09.11", "title": "Още през 2004-а стана ясно, че българската държава не е плащала издръжка на царското семейство "}
{"url": "http://epicenter.bg/article/Eto-intervyuto-na-Plamen-Ranchev--koeto-razgnevi-Simeon-Sakskoburggotski/163235/11/0", "text": "  Интервюто на бившия депутат от БСП пред  . През 2006 г. като народен представител от БСП в 40-ото Народно събрание Пламен Ранчев беше избран за председател на 14-членната  . Комисията бе сформирана на квотен принцип, а политическата задача, която негласно ѝ бе поставена, на пръв поглед изглеждаше нерешима. От една страна, тя трябваше да отговори на обществените очаквания за търсене на истината и справедливо решение на царските имоти - след като почти всички политически партии активно употребиха тази тема в предизборната битка. От друга страна, различни лобита упражниха масиран натиск върху комисията да бъде благосклонна към интересите на Сакскобургготски, тъй като от това зависела съдбата на тройната коалиция, пише \"Капитал\". Въпреки натиска комисията подходи професионално и свърши огромна работа по изясняване на статута и документацията за всеки имот поотделно, както и за изготвяне на становище за принципните въпроси по законността на реституцията. Заслугата на Пламен Ранчев за това е много голяма.   Пламен Ранчев познава пълната документация, с която разполага държавата по този казус, всички правни аргументи, изказвани в този продължителен дебат, включително и политическата интрига, която го движи задкулисно.        ", "date": "2018.09.11", "title": "Ето интервюто на Пламен Ранчев, което разгневи Симеон Сакскобургготски"}
{"url": "http://epicenter.bg/article/Shofyorat-na-avtobusa---ubiets--Az-ne-moga-da-si-prostya/163188/3/0", "text": "За Григор Григоров 25 август започва традиционно. В края на деня 17 души не са между живите, а шофьорът с 40 години професионален стаж е друг човек.   „Сутринта като отидох да ги взимам, сигурно 5-6 жени ме прегръщаха и ме целуваха, че ще пътуваме заедно. Но как да знае човек, че това ще е последният ден…”, спомня си мъжът пред БТВ. Григоров засега е единственият обвиняем за трагедията край Своге.   Разказва, че за него затворът вече не е сграда, а усещане вътре в него: „Седя си вкъщи, не мога да изляза навън. Съвестта, трудно ми е. Постоянно мисля за тези хора. Те бяха приятели, приятели. Представям си какво е на близките им. На ранените, които са все още сигурно по болници. Съжалявам за всичко, което се случи. Искам да изкажа съболзенования на близките на загиналите. Те бяха близки приятели от години. Също да изкажа на пострадалите съжаления”.   Мъжът няма спомен от фаталния момент. Задава си много въпроси. И чака съзнанието да му подаде ръка: „Дали съм помагал, дали съм направил всичко, което е било по силите ми? Аз съм от живите, но какво съм направил за останалите след трагедията? Каквото и да им кажа е малко. Нито може да се върне случилото се. Аз не мога да си простя, дано те могат да ми простят. На много от тях имам телефоните, но как да звънна? Какво да им кажа...?”.   Обяснява липсата на втори технически преглед с пропуск: „Ако съм виновен и имам вина, ще я понеса”.   Дни след трагедията, в подкрепа на Григоров се подписаха хиляди. Стотици излязоха на протест с искане за пълно разследване и справедливост. Признава, че е изненадан от инициативата.   Григоров е в дома си, освободен под парична гаранция, в очакване на процес, който да извади наяве причините за катастрофата, отнела 17 живота.", "date": "2018.09.11", "title": "Шофьорът на автобуса - убиец: Аз не мога да си простя"}
{"url": "http://epicenter.bg/article/-Antikoruptsiya--pravi-palna-proverka-na-imushtestvoto-na-Minyu-Staykov-/163200/3/0", "text": "Комисия “Антокорупция” започва пълна проверка на имуществото на алкохолния бос Миню Стайков. Това   шефът на Комисията за противодействие на корупцията и за отнемане на незаконно придобитото имущество (КПКОНПИ) Пламен Георгиев. Само преди седмица комисията бе сезирана и образува ревизия и за издирвания от Интерпол хотелиер Ветко Арабаджиев и членовете на семейството му.  Пламен Георгиев посочи, че инспекторите вече са уведомени за обвинените лица, които спецпрокуратурата разследва за участие в организирана престъпна група за данъчни измами и пране на пари. Ще бъдат проверявани не само Стайкови – баща и син, но и всички останали, както и техните близки. В сряда ще се решава дали бургаският клон на КПКОНПИ ще провежда ревизията, тъй като много от обвинените са с адресни регистрации в Бургаска област.  “Ще бъдат сформирани специализирани екипи, както по случая с Арабаджиеви. Ще бъдат установявани както парични преводи, така и всякакви други имуществени отношения”, обясни Георгиев. Той посочи, че по закон срокът за проверката е 1 г., но прокуратурата може да поиска веднага налагане на запор на имуществото като обезпечителна мярка. “Ние можем да пристъпим към запор единствено, ако установим несъответствие между доходи и разходи, обясни още Георгиев.  В събота спецсъдът остави за постоянно в ареста алкохолния бос Миню Стайков, шурея му Белун Хазърбасанов и Иван Димитров – син на кмета на Карнобат Георги Димитров. Синът на Миню Стайков – Стайко и още четирима души все още се издирват.  ", "date": "2018.09.11", "title": "„Антикорупция“ прави пълна проверка на имуществото на Миню Стайков "}
{"url": "http://epicenter.bg/article/Vneseni-sa-47-toma-s-novi-dokazatelstva-po-razsledvaneto-sreshtu-Arabadzhievi/163203/3/0", "text": "Прокуратурата иска постоянен арест за сина на хотелиерската фамилия Арабаджиеви, който беше задържан след спецакция в хотелите „Маринела” и „Марица”, напомня БТВ. Решението, което ще вземе днес спецсъда, е окончателно и не подлежи на обжалване.  Обвинението е внесло 47 тома с нови доказателства по разследването.  Вълчо Арабаджиев дойде в специализирания съд.  Преди десетина дни на засекретено заседание съдът пусна 21-годишния младеж под парична гаранция от 20 хил. лв.  След зрелищна спецакция в края на миналия месец към наказателна отговорност бяха привлечени шест лица, пет от тях за участие в организирана престъпна група, а самият Вълчо Арабаджиев е с обвинение за пране на пари.  Баща му Ветко и майка му Маринела бяха обявени за общодържавно издирване. ", "date": "2018.09.11", "title": "Внесени са 47 тома с нови доказателства по разследването срещу Арабаджиеви"}
{"url": "http://epicenter.bg/article/Voennosluzheshti-ot-Suhopatnite-voyski-spasiha-choveshki-zhivot-/163205/3/0", "text": "Военнослужещи от Сухопътните войски спасиха от пожар трудно подвижен мъж в кюстендилското село Пиперков чифлик. Това съобшщиха от пресцентъра на министерство на отрбаната.  Пътувайки по обичайния маршрут към работното си място в 06.30 ч ефрейторите Десислав Йорданов, Евгени Георгиев и редник Кристиян Георгиев от Бригадното командване - Благоевград забелязали гъст черен дим, излизащ от къща в село Пиперков Чифлик, област Кюстендил.  При приближаването си виждат, че вторият етаж на къщата гори, а от прозореца на първия етаж възрастен човек вика за помощ.  Военнослужещите веднага се отзовали и извадили през прозореца трудно подвижния възрастен човек.  Веднага след спасяването му те са подали сигнал за пожара на телефон 112, след което избутали и автомобила му от двора на къщата, за да предотвратят запалване.  ", "date": "2018.09.11", "title": "Военнослужещи от Сухопътните войски спасиха човешки живот "}
{"url": "http://epicenter.bg/article/Politsiyata-kategorichno-otricha-da-ima-nasilie-na-patya-kray-Plovdiv--VIDEO-/163210/3/0", "text": "Неочакван развой на казуса, който преди дни разбуни духовете в социалните мрежи. Полицията категорично отрича да има насилие на пътя край Пловдив на 5 септември, предава бТВ.  Жената, която твърди, че тогава е ударена в лицето от водач на джип, докато придружавала линейката с пострадалия от инсулт свой съпруг, обаче, показа пред bTV копие от медицинското си.  Единственият пряк свидетел на инцидента бил посъветван от разследващите да не говори повече пред медиите.  Според пловдивската полиция никой от преките свидетели на инцидента не е потвърдил думите на потърпевшата жена.  От снетите обяснения на всички присъстващи става ясно, че не се видели шофьора на БМВ-то да удря жената”, посочи ст. комисар Атанас Илков, директор на областната полиция.  \"Шофьорът на джипа ме удари по лицето. Този човек знае, че ме удари, и този човек знае, че лъже”, посочва потърпевшата. Съпругът й потвърждава думите й.  Жената парамедик, която преди 2 дни заяви, че е видяла удара, потвърди отново думите си пред bTV. Не застана пред камерата, защото била посъветвана тази сутрин от разследващи да не говори повече пред медиите:  „Виждам този човек как е до колата и как ръката му удря жената. На госпожата после й беше зачервена челюстта”, категорична е Димитрина Николова.  Атанас Илков добави, че в обясненията й е казано, че е видяла ръката на водача на БМВ-то около стъклото, но не е видяла същинския удар.  Парамедиците заявиха, че били разпитани за първи път 4 дни след инцидента. В полицията няма и депозирано медицинско, твърди комисар Илков.  „Да, имам медицинско от съдебен лекар. Това медицинско е депозирано в Трето районно вчера в 10:30”, заявява пък потърпевшата.  Според медицинското, пострадалата жена е с контузия на главата, сътресение на мозъка и кръвонасядане по лицето.  ", "date": "2018.09.11", "title": "Полицията категорично отрича да има насилие на пътя край Пловдив (ВИДЕО)"}
{"url": "http://epicenter.bg/article/Advokat--Do-dni-Marinela-i-Vetko-Arabadzhievi-shte-se-varnat-v-Balgariya-dobrovolno-/163219/3/0", "text": "До дни Маринела и Ветко Арабаджиеви ще се върнат в България доброволно. Това съобщи адвокат Илиян Василев на заседание на Апелативния специализиран съд, предаде БНР.  Двамата са издирвани с европейска заповед за арест от края на август. Те са обвинени за участие в организирана престъпна група за данъчни престъпления - укриване на данъци и пране на пари.  Днес Апелативният специализиран наказателен съд гледа жалба на специализираната прокуратура срещу пускането под парична гаранция на други трима от групата - синът им Вълчо Арабаджиев, Ромелия Кирилова и Елена Караянева. Обвиняемите настояват за по-лека мярка.  Съдът се оттегли на съвещание и се очаква решението по казуса.  ", "date": "2018.09.11", "title": "Адвокат: До дни Маринела и Ветко Арабаджиеви ще се върнат в България доброволно "}
{"url": "http://epicenter.bg/article/Balgarin-e-v-arest-v-Dubay-s-obvinenie--che-shte-svalya-pravitelstvoto-na-OAE/163222/3/0", "text": "Юрий Байрактаров, който изчезна през ноември миналата година, е открит в Обединените Арабски емирства, където срещу него е повдигнато тежко обвинение, съобщи за великотърновския вестник “Янтра Днес“ сестра му Евгения Байрактарова.   През ноември 2017 г. великотърновецът замина по работа с директен полет за Дубай, но на летището там изчезна. След 10 дни, през които не беше  установена връзка с него, е пуснат за издирване чрез Интерпол. До април тази година е в неизвестност, но благодарение на разследващите органи в МВР е открит в частен арест в Обединените арабски емирства. След това е преместен в държавен затвор в Абу Даби, където се намира и в момента.   Юрий е обвинен в това, че иска да сваля правителството на емирствата. “В момента вървят дела, има назначен служебен адвокат и от месец насам са му позволени разговори с България веднъж седмично. По време на тези дела се говори на арабски и няма превод на български език. Истината е, че служебният адвокат не върши почти никаква работа, което означава, че Юрий няма адекватна защита”, обясни Евгения.   От Външно министерство са обещали да изпратят двама представители и преводач на следващото му дело, но все още не ясно дали това ще се случи, а Юрий се събужда всеки ден с надеждата, че ще получи помощ от България. Сестра му Евгения и всичките му близки също се надяват на адекватна помощ от българските институции.", "date": "2018.09.11", "title": "Българин е в арест в Дубай с обвинение, че ще сваля правителството на ОАЕ"}
{"url": "http://epicenter.bg/article/Apelativniyat-spetssad-ostavi-v-aresta-Valcho-Arabadzhiev-/163238/3/0", "text": "Апелативният специализиран съд остави за постоянно в ареста сина на хотелиерската фамилия Арабаджиеви – Вълчо Арабаджиев, предаде репортер на bTV.  В ареста остават и другите двама задържани заедно с него по време на специализираната акция, проведена в София и Пловдив миналата седмица - счетоводителките Ромелия Кирилова и Елена Караянева  Съдът се мотивира с факта, че има достатъчно доказателства срещу тях.  Според магистратите става дума за организирана група, действала по различни от обичайните начини.   Преди седмица Вълчо Арабаджиев бе пуснат от Специализирания наказателен съд под парична гаранция от 20 000 лева.  Срещу него има повдигнато обвинение за пране на пари в големи размери. Заедно с Вълчо Арабаджиев под парични гаранции от по 20 000 лева бяха освободени и счетоводителките Ромелия Кирилова и Елена Караянева. Очаква се до дни ридителите му Маринела и Ветко Арабаджиеви, които са издирвани с европейска заповед за арест, да се върнат в страната доброволно, заяви по-рано адвокатът им Илиян Василeв.  Те са обвинени в участие в организирана престъпна група за укриване на данъци и пране на пари.  ", "date": "2018.09.11", "title": "Апелативният спецсъд върна в ареста Вълчо Арабаджиев "}
{"url": "http://epicenter.bg/article/Talantliv-baletist-e-velosipedistat--ubit-ot-varnenski-shofyor/163251/3/0", "text": "Огромен талант е загинал при страховитата катастрофа, при която БМВ бутна и уби велосипедист във Варна. Водачът на возилото избягал моментално от мястото на инцидента.   Починалият е Мартин Чикалов – млад балетист, безкрайно обичан от колегите си. Хора скърбят в една от популярните варненски страници в социалната мрежа.     \"Това е Марто. 'Войната по пътищата' - превърна се във всекидневие, в суха статистика, част от новините. Страшна е, защото е резултат от манталитет, комплексарщина, безотговорност, агресия и пълна липса на уважение към другите. Още по-страшно е, че свикнахме с нея така, както свикнахме с простащината, арогантността и корупцията. Манталитет, който убива...   Вчера един млад живот си отиде, пометен от лека кола на бул. \"Приморски\" - тежък инцидент, при който BMW блъсна велосипедист и шофьорът избяга от местопроизшествието. Има снимки, който следва да помогнат на органите да заловят отговорния.   Починалият е Мартин Чикалов - млад и талантлив балетист от Държавна опера - Варна. Майката на починалото момче няма необходимите средства, за да изпрати детето си в последния му път. Затова при входа на Операта, до охраната, е поставена кутия за събиране на средства за погребението. СПОДЕТЕЛЕТЕ ТОЗИ ПОСТ И ПОМОГНЕТЕ Почивай в мир, Мартин.\"  ", "date": "2018.09.11", "title": "Талантлив балетист е велосипедистът, убит от варненски шофьор"}
{"url": "http://epicenter.bg/article/Obshtina-Varna-izdava-bezplatni-karti-za-gradski-transport-za-detsa-do-7-godini/163233/2/0", "text": "Във Варна издават безплатно карти за градския транспорт за деца до 7 г., съобщиха от общината. Всички пътници в обществения градски транспорт, които са с деца до 7 годишна възраст, са задължени да представят превозен документ на децата, съгласно Наредба № 2, припомнят от фирма „Градски транспорт“.  Картите са безплатни, поименни и са без снимка. Те се издават целогодишно срещу представено копие от акт за раждане и документ за самоличност на родителя/настойника, удостоверяващи възрастта на детето и постоянния адрес. Срокът им на валидност е една година от датата на издаването, а когато детето навършва 7 години през този период - до датата на навършване на годините. Загубена или унищожена карта може да се замени еднократно с дубликат.  „Градски транспорт“ води специален регистър за издадените абонаментни карти. Целта на този документ е застраховката на пътника, посочват от дружеството.  Картите могат да бъдат заявени на гише в Билетен център, и в административната сграда на \"Градски транспорт\" ЕАД.  ", "date": "2018.09.11", "title": "Община Варна издава безплатни карти за градски транспорт за деца до 7 години"}
{"url": "http://epicenter.bg/article/-quot-Obedineni-patrioti-quot--odobryavat-i-podkrepyat-deynostta-na-PG-i-na-ministrite-ot-koalitsiyata-/163236/2/0", "text": "Политическият съвет на коалиция \"Обединени патриоти\" одобрява и подкрепя дейността на председателя и ръководството на парламентарната група и на представителите на коалицията - членове на Министерски съвет. Това съобщиха от коалицията.  РЕШЕНИЕ на Политическия съвет на КП „Обединени патриоти – НФСБ, АТАКА и ВМРО\"  Днес, 11.09.2018 г., се проведе заседание на Политическия съвет на КП „Обединени патриоти – НФСБ, АТАКА и ВМРО\". Взе се решение, че Политическият съвет одобрява и подкрепя дейността на председателя и ръководството на парламентарната група на ОП, както и на представителите на коалицията – членове на Министерски съвет.  Коалиция „Обединени патриоти – НФСБ, АТАКА и ВМРО\" подкрепя управленската програма и счита, че от нейното изпълнение зависи пълният мандат на Правителството.  ", "date": "2018.09.11", "title": "Патриотите се сдобриха! Подкрепят Сидеров като шеф на ПГ и министрите от коалицията "}
{"url": "http://epicenter.bg/article/Vezhdi-Rashidov-se-sreshtna-s-poslanika-na-Turtsiya-Hasan-Ulusoy/163237/2/0", "text": "Председателят на парламентарната Комисия по културата и медиите Вежди Рашидов се срещна днес с посланика на Турция в София Н.Пр. Хасан Улусой. По време на разговора бяха обсъдени въпроси от двустранното културно сътрудничество между България и Турция. Посланик Улусой сподели идеята си за засилване на връзките между творческите гилдии на двете страни. Той е убеден, че една скорошна среща на парламентаристи от Комисията по културата и медиите с колегите им в парламента в Анкара ще има важна роля в активиране на подготовката и реализирането на съвместни културни проекти. Държавната телевизия на Турция също проявява интерес за сътрудничество с колегите си от обществената ни телевизия, стана ясно по време на срещата. Вежди Рашидов заяви, че вярва в силата на културата да гради мостове между държавите и изрази готовност да подкрепи проекти в тази сфера, както и да съдейства за активизиране на Споразумението за филмови копродукции между двете страни, подписано през 2012г. ", "date": "2018.09.11", "title": "Вежди Рашидов се срещна с посланика на Турция Хасан Улусой"}
{"url": "http://epicenter.bg/article/Prezidentat-nagradi-visshi-voenni-s-darzhavni-otlichiya-za-dalgogodishna-i-bezuprechna-sluzhba-/163239/2/0", "text": "На тържествена церемония в Гербовата зала на „Дондуков“ 2 държавният глава и върховен главнокомандващ Въоръжените сили Румен Радев удостои днес български военнослужещи, заемали ръководни позиции в армията, с орден „За военна заслуга“ първа степен. Това съобщиха от прессекретариата на президента.  Бригаден генерал Светослав Даскалов получи висшето държавно отличие за големите си заслуги за развитието и укрепването на Въоръжените сили, за дългогодишна и безупречна служба и за приноса си за националната и колективната сигурност, за проявения висок професионализъм и за личния си принос в процеса на реформиране и изграждане на българското военно разузнаване в съответствие с новите глобални предизвикателства.  О.з. вицеадмирал Румен Николов, о.з. генерал-лейтенант Галимир Пехливанов и о.з. генерал-лейтенант Пламен Атанасов получиха ордени за големите им заслуги за развитието и укрепването на Българската армия, за дългогодишната им и безупречна служба и за приноса им за националната сигурност на Република България.  Президентът Радев посочи в речта си, че удостояването с висшите държавни отличия е безспорно признание за офицерите, за тяхната компетентност и всеотдайност, за достойната им служба в редовете на Българската армия. „Отличените днес висши офицери се доказаха през годините като способни, волеви и доблестни командири“, заяви президентът като подчерта, че е имал възможността да се увери в техния висок професионализъм.  Държавният глава се обърна към удостоените офицери с думите, че „за вас понятията дълг, чест, достойнство и отдаденост на Родината не бяха празни думи, а изпълнено с дълбок смисъл ежедневие“.  В словото си президентът Румен Радев каза още, че службата на наградените висши офицери е преминала в трудни и предизвикателни времена. „Вие трябваше да компенсирате нелепи политически решения в сферата на отбраната, едновременно трябваше да съкращавате и да мотивирате вашите подчинени да служат вярно, трябваше в условия на непрекъснато намаляващи материални ресурси не само да пазите съществуващите отбранителни способности, а да изграждате нови, без при това да излагате на риск живота и здравето на вашите подчинени, трябваше да градите доверие и съвместимост с нашите партньори“, подчерта Румен Радев и заяви, че въпреки всичко офицерите са останали верни на интересите на България и на нейната защита и териториален суверенитет.  „Колкото и трудно да ви беше, вие не изневерихте на честта на пагона и на хората, които стояха зад вас, защото за вас България беше кауза“, категоричен беше президентът и върховен главнокомандващ на Въоръжените сили Румен Радев.  От името на удостоените с ордени военнослужещи о.з. вицеадмирал Румен Николов изказа благодарност на държавния глава за оказаната чест и дадената висока оценка. „Вярвам, че усилията, знанията и опитът, които сме положили в продължение на почти четиридесет години служба, ако бяха подкрепени с политическа воля и финансиране на Българската армия, то резултатите биха били още по-добри“, заяви о.з. вицеадмирал Румен Николов.  Той изрази увереност, че усилията на неговите колеги от личния състав, оставащи занапред в бойния строй ще бъдат по-добре оценявани чрез подкрепа към Българската армия, за да може тя да изпълнява достойно всички поставени й задачи.  На тържествената церемония присъстваха заместник министър-председателя и министър на отбраната Красимир Каракачанов, началникът на отбраната генерал Андрей Боцев, генерали и офицери от Въоръжените сили, семейства и близки на наградените военнослужещи.  ", "date": "2018.09.11", "title": "Президентът награди висши военни с държавни отличия за дългогодишна и безупречна служба "}
{"url": "http://epicenter.bg/article/Pravnata-komisiya-v-NS-othvarli-vetoto-na-prezidenta-varhu-Administrativnoprotsesualniya-kodeks-/163242/2/0", "text": "Парламентарната Комисия по правни въпроси отхвърли президентското вето върху Административнопроцесуалния кодекс (АПК), предаде репортер на Агенция „Фокус“.  „За“ повторно приемане на промените в АПК гласуваха 12 народни представители, „против“ – 7 и „въздържали се“ нямаше, с което ветото бе преодоляно от Правна комисия. Окончателното решение по ветото предстои да бъде взето от пленарна зала. Дебатите по президентското вето продължиха близо 4 часа и се проведоха при засилен граждански интерес.  Промените в АПК бяха приети от Народното събрание на 25 юли 2018 г. и върнати за ново обсъждане от държавния глава Румен Радев на 1 август 2018 г. Държавният глава оспорва общо 16 разпоредби от закона. Според него с тях уредбата се отдалечава от основни конституционни начала и деформира традиционни принципи и постижения на административното право.  Президентът смята, че с промените ще се намали интензитетът на защитата на правата на гражданите и юридическите лица относно актове, издавани от позицията на власт и изискващи подчинение. Държавният глава изразява несъгласие с разпоредбите относно правилата за подсъдността, закритите съдебни заседания, драстично увеличените такси в касационното производство и премахването на касационната инстанция в редица специални закони.  Това е деветото вето на президента Румен Радев. До момента Народното събрание подкрепи само това върху Закона за приватизация и следприватизационен контрол.  ", "date": "2018.09.11", "title": "Правната комисия в НС отхвърли ветото на президента върху Административнопроцесуалния кодекс "}
{"url": "http://epicenter.bg/article/Piarite-na-BSP-i-GERB-zavihriha-voyna-vav-feysbuk/163240/2/0", "text": "  Всичко започва с дълга публикация от Бояна Бозаджиева, медийната съветничка на лидера на БСП Корнелия Нинова, качена на стената ѝ в мрежата. Поводът е изказването на премиера Бойко Борисов за семинара на БСП: \"       „ .   Които поставят ребром въпроса колко струва хотела, в който е проведен червеният семинар.                          ", "date": "2018.09.11", "title": "Пиарите на БСП и на ГЕРБ завихриха люта СПА-война във фейсбук"}
{"url": "http://epicenter.bg/article/Prof--Dimitar-Ivanov--Borisov-govori-za-svetlo-badeshte--no-gnevat-chuka-na-vratata/163244/2/0", "text": "Премиерът Борисов говори за светло бъдеще, но гневът чука на вратата. С тези думи икономистът проф. Димитър Иванов коментира в предаването \"Лице в лице\" по БТВ предстоящото повишаване на цените на редица стоки и услуги.   \"Предстои повишаване на цените на природния газ, което ще повлече лавионообразно повишаване на транспорт, отопление, хранителни продукти и т.н.\", подчерта икономистът.  \"78% от добавената стойност на БВП за второто тримесечие се формира от крайното потребление. При повишаване на цените, се очертава свиване на потреблението. Има обедняване на населението. Един милион и двеста хиляди пенсионери са под границата на бедност. Това означава, че двигателите на икономическия растеж за последното тримесечие ще са твърде слаби\", анализира проф. Иванов.  \"Нашата икономика по официални данни представлява 3,3 % аграрен сектор, 24% - индустриален и останалото - сектор на услугите- продажба на собственост, брокери и т.н\", посочи той. И продължи с анализа: \"Може ли да изнасяме адвокатски и финансови услуги? Не можем! Светлото бъдеще, което премиерът предвижда със сектора на услугите, е невъзможно!\"   Затова професорът смята, че българската икономическа и социална есен няма да бъдат лесни.  „Икономика, която представлява остров на богати сред море от бедни, няма бъдеще”, смята проф. Иванов. „Икономическият растеж е 3,4%, но той се дължи главно на евроинжекции. Това е растеж, базиран на кредитна основа, не е основан на индустрия, на земеделие или на научно-технически прогрес”, категоричен беше икономистът.  Голяма част от богатите ще си изнесат капиталите от страната. Моят призив към тях е в никакъв случай, в името на България, да не го правят, подчерта проф. Димитър Иванов.  Богатите в България, особено родените през 30-годишния период на прехода, не се родиха от въздуха, а от съвокуплението им с управляващи, с правителства и с банки, посочи той.  Икономистът коментира и обещанието на премиера Бойко Борисов, че ще вдигне с 10% бюджетните заплати от 1 януари следващата година.  „Къде е Симеон Дянков да викне: Г-н премиер, преди да вдигнете с 10% бюджетните заплати, извършихте ли реформа в държавната администрация?”, заяви проф. Иванов.  Той попита защо се вдигат заплатите „на един перфектен електорат за следващите избори, който изцяло зависи от благоразположението на управляващите към тях”. По думите му в случая се забелязват „твърде видими политически елементи на комплимент към този електорат”.  Според него България се нуждае от сериозно подмладяване на държавната и местната администрация и от преформиране на структурите на министерства, агенции и други държавни органи, преди да се пристъпи към увеличаване на бюджетните заплати.  ", "date": "2018.09.11", "title": "Проф. Димитър Иванов: Борисов говори за светло бъдеще, но гневът чука на вратата"}
{"url": "http://epicenter.bg/article/Yavor-Bozhankov-ot-BSP-otgovarya-na-Borisov--Ne-az-sam-bil-bodigard-na-Zhivkov-/163245/2/0", "text": "Тези думи на премиера, каза ни във връзка с двудневния семинар на социалистите в четиризвезден СПА хотел в Баня, Разложко, разбуниха депутатите от БСП   ", "date": "2018.09.11", "title": "Явор Божанков от БСП отговаря на Борисов: Не аз съм бил бодигард на Живков "}
{"url": "http://epicenter.bg/article/Vlastta-ni-gotvi-dopalnitelna-zdravna-vnoska-ot-12-leva-na-mesets/163247/2/0", "text": " предвиждат промени в здравноосигурителния модел у нас, подготвени от Mинистерството на здравеопазването, с които bTV разполага. Документът все още не е официално публикуван, предаде БТВ.   , която сега отива в Здравната каса,   но се въвежда   и ще отива в застрахователите. Касата ще плаща лечението до определена сума, всичко над нея ще се поема от съответния застраховател.   Втори ден здравният министър преговаря с представителите на различни организации в опит да ги убеди в идеите си. Най-общо казано, предлага се освен вноската за здраве, която правим сега , да има и още една. Тя ще отива в застрахователните. Размерът ѝ няма да зависи от дохода ни, а ще се определя спрямо възрастта, пола и региона, пише в документа.   Експерти казват, че идеята парите за здраве да не се  управляват само от Касата е добра, но така разписана, поражда твърде много въпросителни и е спорно дали може да заработи, още повече пък успешно.   Георги Алексиев се възстановява след операция и се притеснява, че задължителната здравна застраховка няма да е по джоба на всеки. „За малки суми не е проблем, но ако искат нещо голямо, вече е проблем за всеки един, не само за безработните”, смята той.   Здравното министерство е направило примерни сметки, които показват, че  . Изчисленията обаче са направени на база цените на клиничните пътеки, по които лекуват болниците. Не са взети предвид разходите за лекарства например.   Реалният размер на вноската ще се определи от застрахователя, който  . „Съдират кожите на хората, които нямат възможност с тези минимални заплати. Кой ще ми гарантира, че след време, ако внасяме тези пари, те ще бъдат върнати по някакъв начин, ако имаме нужда”, попита Наталия Тодорова, пациент.   С предложените промени се въвежда т. нар. „критична линия” – сумата, до която Касата и пациентът ще си  поделят плащането, а над нея ще плаща изцяло застрахователят.   В примерните сметки за „критична линия” се посочват    – ако лечението е до тази сума,  . Ако лечението е по-скъпо, всичко над нея ще се поема от застрахователя.    „Ако остане забраната за приватизация, ако останат лимитите на болниците, ако остане забраната за инвестиции, кой знае какъв ефект от тази промяна няма да се получи”, заяви Стойчо Кацаров от Центъра за защита правата в здравеопазването.   Предвижда се още застрахователите да създадат   „Застрахователите се предполага да бъдат голяма част от тази реформа и о този модел и фактът, че те не са привлечени в неговото правене, буди сериозни професионални притеснения”, коментира Светла Несторова от Асоциацията на българските застрахователи.   Ако пациентът е ползвал някакви екстри, ще плаща за тях кеш или за сметка на нарочна доброволна застраховка.   Засега остават  , например кой ще сключва задължителните застраховки за хората, които сега държавата осигурява, като децата и пенсионерите например.   Експертите казват, че така разписана, идеята на практика означава, че , а скъпоструващото ще е изцяло за сметка на застрахователите. Специалистите са критични и за това, че липсват разчети за риска и за резервите, които трябва да формират дружествата и за това как ще се случи тази промяна.   Очаква се утре здравният министър да запознае кабинета с идеите си по време на заседанието на Министерския съвет, а по план трябва да заработят от 2020 г.", "date": "2018.09.11", "title": "Властта ни готви допълнителна здравна вноска от 12 лева на месец"}
{"url": "http://epicenter.bg/article/Hristo-Prodanov--BSP--10--uvelichenie-na-zaplatite-shte-bade-izyadeno-ot-poskapvaneto-na-gaza/163248/2/0", "text": "„Търсим национално съгласие по \"Визия за България\". Това не става на жълтите павета пред парламента. Ние не излизаме от НС, защото оставаме с явно присъствие. Не омаловажаваме ползата от парламентарната трибуна.  На ротационен принцип двадесет депутати от различните парламентарни комисии ще са в НС, така че- какъвто и закон да се разглежда, ние да имаме представители в зала.” Това заяви пред БНТ зам.-председателят на ПГ на „БСП за България” Христо Проданов.   Той обясни, че по важни въпроси- като гласуване на оставките на министрите, парламентарния контрол или за гласуване на вето на президента- всички депутати от левицата ще са в парламента. Проданов информира, че на следващия ден ще бъде в Якоруда на среща с гражданите, за да коментират „Визия за България”. „Там основният поминък е дървообработване, дърводобив и туризъм. Във „Визия за България” предлагаме дърводобивът да се извършва само от държавни предприятия, ръководени добросъвестно. И искам да чуя мнението на хората\"- каза Проданов. Той смята, че държавата може да е лош стопанин, само когато стопаните на държавата са лоши. Депутатът добави, че след срещи с хората в цялата страна, вероятно в края на годината, на конгрес на БСП, ще бъде обобщена платформата на „Визия за България”.   Христо Проданов коментира изказването на премиера, че докато той градял светло бъдеще, депутатите от БСП са на СПА, като поредно разделение на нацията. Относно думите му, че всичко би било добре, ако нямало комунисти, Проданов беше категоричен, че по тази логика, заради миналото си, Бойко Борисов веднага трябва да подаде оставка. „За последните 10 години, откакто бодро ни води ГЕРБ към светло бъдеще, да се сравним със съседна Румъния. Преди 10 години те бяха зад нас по всички показатели. За 10 години минималната им заплата е същата, каквато е в България, но в евро, т.е. е два пъти по-голяма. Стигнахме дотам, че хора от Северна България да ходят през деня да работят там или направо да емигрират. Това е светлото бъдеще, което строят ГЕРБ”, аргументира се Христо Проданов.    По повод заявлението на премиера, че се очаква от следващата година 10% увеличение на бюджетните заплати, депутатът от левицата обясни, че то ще бъде изядено от 15% ръст на газа и поскъпването на стоките от първа необходимост. ", "date": "2018.09.11", "title": "Христо Проданов, БСП: 10% увеличение на заплатите ще бъде изядено от поскъпването на газа"}
