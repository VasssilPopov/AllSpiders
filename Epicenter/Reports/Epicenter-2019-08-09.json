{"url": "http://epicenter.bg/article/Ochakvano--GERB-ottegli-podkrepata-si-kam-kmeta-na-Ruse-/190090/2/0", "text": "Кметът на Русе Пламен Стоилов се отказва от надпреварата за следващ мандат. Това съобщи лично той във фейсбук страницата си.   Като причина началникът на областния град изтъква, че не е получил необходимата подкрепа от страна на партията, която през 2011 година го е издигнала. Стоилов коментира, че не би жертвал интересите на града си в името на собствените си интереси и добавя, че управлението не е самоцел.    До последния си ден като кмет ще продължа да работя за успеха на тези проекти, защото зная колко усилия и упорита работа сме вложили заедно с целия ми екип за осигуряването на необходимото финансиране за тях, конкурирайки се с другите големи градове!    Отказаната номинация за трети мандат по никакъв начин не означава, че ще спра да работя за възраждането на Русе! За мен има значение как се развива градът, в който съм роден и израснал, където живее детето ми и където искам да останат и моите внуци!, пише в заключение настоящият кмет.   Епицентър.бг  припомня, че преди месец в нарочна декларация членове на общинското ръководство на ГЕРБ заявиха подкрепа си за кмета на Русе и доскорошен общински ръководител на партията Пламен Стоилов. Подкрепящите Стоилов казват в документа, че за осем години е \"съумял да изтръгне града от безвремието и даде ясна перспектива за развитието на Русе като проспериращ икономически и културен център\". Отчитайки всичко, казано дотук, и вярвайки в демократичните принципи при функционирането на ПП ГЕРБ, заявяваме пред нашия лидер, г-н Бойко Борисов, както и пред Изпълнителната комисия своята категорична подкрепа за г-н Пламен Стоилов\", пишат лидерите на местната организация. Те призовават Борисов да остави Стоилов на поста му, защото \"всяка промяна на този курс би била фатална с оглед изпълнението на важните за нашия град проекти\".    След решение на Изпълнителната комисия на ГЕРБ обаче Стоилов бе сменен с бизнесмена Росен Даскалов. За смяната се разбра от информация, публикувана на 31 юли т.г. в официалната фейсбук страница на областната организация на партията.    Явно Борисов има друга оценка за Пламен Стоилов като кмет на Русе и е оттеглил доверието си от него...   Номинационните събрания на ГЕРБ в цялата страна ще приключат в събота – 10 август. Заседанията са закрити за външни лица и в тях могат да участват само партийни членове, които са платили членския си внос. Кандидатурите ще бъдат обсъдени в Изпълнителната комисия на ГЕРБ, като ще бъде направено проучване на всеки кандидат. Краен срок за обявяване на кандидатите от комисията няма, а тежката дума ще е на премиера и лидер на ГЕРБ Бойко Борисов.   \"На много места ще видите, че се сменят кметове. Хората искат промяна, обновление, нещо по-различно. За разлика от други партии като БСП и ДПС, които са се хванали за властта и с цената на всичко седят или в парламента, или в ръководството на партията, при нас не е така.\" Това е заявил членът на изпълнителната комисия Красимир Велчев преди заседанието в четвъртък, цитиран от местния вестник \"Утро\".", "date": "2019.08.09", "title": "Очаквано! ГЕРБ оттегли подкрепата си към кмета на Русе "}
{"url": "http://epicenter.bg/article/Maykata-na-zaginaloto-v-akvaparka-momche--Sblaskali-sa-se-glava-v-glava-s-negoviya-priyatel/190027/2/0", "text": "Вчера 18-годишно момче е загинало при спускане от водна пързалка в аквапарк в Приморско. Друг негов приятел е ранен.     Загиналият младеж е Станислав Гонев от старозагорското село Кирилово. Той е ученик на Строителната гимназия в Стара Загора, следващата учебна година е била последната му и го е очаквал абитуриентски бал. \"Сблъскали са се глава в глава с неговия приятел. Той не е паднал при спускането, каквато информация имаше\", разказа пред камерите на Нова телевизия майката на загиналото момче.  По думите на бащата, второто момче, което е без сериозни наранявания, казал, че сам се е пуснал по пързалката без да изчака. Първо казали на родителите, че детето им е паднало от 2 метра. После разбрали, че това не е така, а един от спасителите веднага го е грабнал и потърсил медицинска помощ.   „Може спасителят да го увредил“, смята майката. „Децата бяха с приятели на почивка. 18-годишни са. Никой не ни се обади. Държахме връзка с приятелите. Дори от болницата не ни се обадиха. Телефонът, който е на сайта, не ни отговориха“, добави тя.   Ако е имало човек отгоре на пързалката, който контролира движението, това нямаше да се случи, казаха пък приятели на загиналия Станислав Гонев по бТВ. Той учел в гимназията по строителство в Стара Загора, догодина щял да е абитуриент.    Двамата младежи, които се сблъскват на пързалката, са от Стара Загора. Били са на квартира в Китен, но идват в Приморско при свои приятели, за да отидат в аквапарка. Там се спускат по една от най-екстремните атракции - пързалката цунами, но се сблъскват в средата на улея. И двамата получават тежки наранявания, но на път за болницата, едното умира.    Другото момче е прегледано и освободено за домашно лечение. Иззети са видеозаписи от камерите в аквапарка, разпитват се свидетели. Работата по случая продължава, образувано е досъдебно производство.   В съобщение на полицията беше посочено, че аквапаркът е затворен. Оказва се, обаче, че снощи след 20 ч. не е бил затворен, не е имало и полицейски лепенки.   Около 20.30 ч. там дори започнали да влизат хора, защото там се оказало, че има и лятно кино. ", "date": "2019.08.09", "title": "Майката на загиналото в аквапарка момче: Сблъскали са се глава в глава с неговия приятел"}
{"url": "http://epicenter.bg/article/Dnes-shte-prevali-za-kratko--zhegata-prodalzhava-s-temperaturi-do-37-gradusa/190032/2/0", "text": "  Слънчев ще е денят и днес, на малко места в западната част от страната ще превали за кратко.  Жегата продължава с максимални температури между 32 и 37 градуса, според прогнозата на НИМХ.   Над планините ще бъде слънчево, около и след обяд ще има временни увеличения на облачността и на места в масивите от Западна България ще превали. Ще духа умерен северозападен вятър. Максимална температура на височина 1200 метра ще е около 26, а на 2000 метра – около 18 градуса.   Над Черноморието ще бъде слънчево, привечер ще има временни увеличения на облачността, но ще е почти без валежи. Ще духа слаб до умерен вятър от изток-югоизток.   Максималните температури на въздуха ще са между 26 и 29 градуса, близки до температурата на морската вода. Вълнението на морето ще бъде 1-2 бала.    Горещините продължават и през уикенда, а в средата на следващата седмица ще се качат до 39 градуса", "date": "2019.08.09", "title": "Днес ще превали за кратко, жегата продължава с температури до 37 градуса"}
{"url": "http://epicenter.bg/article/Desislava-Taneva--Shte-ima-kadrovi-i-organizatsionni-promeni--no-parvo-da-ovladeem-chumata/190034/2/0", "text": "Безспорно ще има кадрови и организационни промени, но не можем да ги направим в пика на заразата с африканска чума по свинете (АЧС), когато ни трябват хора на терен. Това заяви в ефира на Сутрешния блок на БНТ1 министърът на земеделието, храните и горите Десислава Танева по повод проверката, назначена от главния прокурор в Агенцията по безопасност на храните (БАБХ).    30 огнища на африканска чума тип домашна свиня са установени до момента на територията на страната, като те са основно в Северна България. Шест от тях са в промишеми свинекомплекси. Повечето нови случаи на вируса от последните дни са при дивата свиня, те са общо 33, обясни министър Танева.    От 2007 г. 12 държави членки на ЕС са с такива установени случаи и все още няма страна от тях, която да е излязла от списъка с този вирус. 12 години африканската чума не е изкоренена от стопанствата в Европа, категорична е Танева.    Всичко, което е оставено да се произвежда, е само и единствено при условията на мерки за биосигурност. Това е целта, която ние имаме и трябва да постигнем, ако искаме да имаме местно производство. Трябва да бъдат изградени мерки за биосигурност и регистрации на тези стопанства - не е толкова трудно, нито толкова скъпо. Оттам насетне рискът от разпространение, от зарязване, поражения и икономически загуби силно намалява и се дължат компенсации за загубени животни, заяви земеделският министър.    Благодаря на всички хора, които станаха съпричастни и се включиха в борбата с африканската чума - усвоиха си месото, изчистиха стопанствата и ние ще им предоставим финансов стимул в размер на 300 лв, подчерта министър Танева.    Включително и в точки, в които има протести, има усвояване на месото в личните стопанства до 75%. Догодина всичко ще може да се репопулира в условията на мерки за биосигурност, допълни министърът.    В пряко включване протестиращи срещу мерките свиневъди от село Крушаре зададоха своите въпроси към министър Танева.    При личните стопанства в рисковите 3-километрови зони, месото беше загробено, това е изискването. Те нямат мерки за биосигурност и на практика представляват вектор за разпространение на този вирус, поясни министър Танева.    Относно недоволството на животновъди срещу началника на Агенцията по безопасност на храните д-р Дамян Илиев и назначената проверка от главния прокурор Сотир Цацаров, Танева заяви, че ведомството й ще съдейства на прокуратурата и ще се съобрази изцяло с резултатите от проверката.", "date": "2019.08.09", "title": "Десислава Танева: Ще има кадрови и организационни промени, но първо да овладеем чумата"}
{"url": "http://epicenter.bg/article/Parvi-polozhitelni-probi-za-chuma-po-svinete-v-Smolyanska-oblast/190047/2/0", "text": "Две положителни проби за чума по свинете са установени при изследване на материал от мъртви глигани, намерени край доспатското село Змеица, информират от Областната дирекция по безопасност на храните в Смолян.    Общинската епизоотична комисия в Доспат ще заседава днес, за да се обсъдят мерките, които ще бъдат наложени заради наличието на заразата. Това са първите случаи на африканска чума по свинете в Смолянска област.    Очаква се в следващите дни да се получат резултатите и от останалите 9 проби от мъртви глигани, открити в горски местности в областта. Пробите са от трупове на две диви свине, престояли от дълго време в местност между селата Змеица и Борино. Веднага, след като са намерени, мъртвите животни са загробени, а мястото е било дезинфектирано, според информация от община Доспат.    Междувременно осмо денонощие остава блокадата и протеста на животновъдите при сливенското село Крушаре. Безсрочен става протестът срещу мерките на държавата в ямболското село Безмер.", "date": "2019.08.09", "title": "Първи положителни проби за чума по свинете в Смолянска област"}
{"url": "http://epicenter.bg/article/Zatvoriha-akvaparka-v-Primorsko-zaradi-zaginaloto-momche-ot-Starozagorsko/190059/2/0", "text": "Неправилно спускане по пързалката с главата напред е най-вероятната причина за нещастния случай, при който е загинал 18-годишният Станислав Голев в Аквапарка на Приморско, казаха за БГНЕС от атракционното заведение. Днес то е затворено за посетители, след като от Прокуратурата в Бургас назначиха нова травматологична експертиза, която ще бъде готова най-рано утре. До момента няма привлечен обвиняем по случая.    Загиналото момче се казва Станислав Ганев, родом от старозагорското село Кирилово. Бил ученик в гимназията по строителство в Стара Загора. Догодина трябвало да е абитуриент.    Управителят Николай Михайлов каза, че на всеки пост има охранител, и че най-вероятно пързалката не е ползвана според указанията, а загиналото момче се е спуснало с главата напред.    \"За съжаление не съм пряк свидетел на случилото се, доколкото разбрах, е регистрирано неправилно спускане по пързалката от момчето, не знам от кое точно момче. В момента се води следствие, там вече органите ще ще кажат какво за какво става дума. Какво значи неправилно спускане? Имаме си правила за спускане по пързалките, явно младежът не се е спуснал както трябва, спускането се контролира, явно не е спазена инструкцията на служителя\", каза Михайлов.    \"Ако е имало човек отгоре на пързалката, който контролира движението, това нямаше да се случи\". Това заявиха приятели на 18-годишното момче от старозагорското село Кирилово, което вчера загина при сблъсък със свой връстник на екстремната пързалка \"Цунами\" в аквапарка в Приморско.    Цяла нощ в полицията в Приморско са се водили разпити. Иззети са и видеозаписи от камерите в аквапарка. Родителите на Станислав - Ружа и Галин Ганеви обаче научили за смъртта на сина си от негови приятели.", "date": "2019.08.09", "title": "Затвориха аквапарка в Приморско заради загиналото момче от Старозагорско"}
{"url": "http://epicenter.bg/article/Parvi-sluchay-na-zapadnonilska-treska-u-nas/190060/2/0", "text": "Първи случай на западнонилска треска у нас е регистриран у нас .  Това потвърди за bTV   директорът на Националния център по заразни и паразитни болести проф. д-р Тодор Кантарджиев.   Заболяването е потвърдено при 60-годишна жена от Монтана. Тя е имала неврологични усложнения.   Вече е в добро състояние, допълни още проф. Кантарджиев, като обясни, че пикът на заболяването предстои в края на този месец и през септември.   А междувременно случаите в съседна Гърция се увеличават.   Западнонилската треска се предава на човека предимно чрез ухапвания от комари.", "date": "2019.08.09", "title": "Първи случай на западнонилска треска у нас"}
{"url": "http://epicenter.bg/article/Vaklin--Ne-sam-prodaval-apartament-na--quot-zhenata-do-quot--prokuror-Geshev--a-nego-poznavam-ot-mediite/190063/2/0", "text": "От няколко дни в публичното пространство се разпространяват поредните неверни твърдения, които са свързани с близки на зам.-главния прокурор Иван Гешев. Като част от компроматната кампания срещу номинацията му за следващ \"обвинител №1\" се правят внушения, че жената, с която Гешев живее на семейни начала, е закупила имот от основния свидетел на прокуратурата по делото срещу бившата кметица на \"Младост\" Александър Ваклин.   Първоизточник на \"фалшивата новина\" е публикация в сайта \"Биволъ\", а силен интерес към нейното разпространение се оказва, че имат свързани с укриващия се от правосъдието фараон Цветан Василев.   По този повод Александър Ваклин излиза с отворено писмо до сайта \"Биволъ\" и медиите, които са се включили в \"калната кампания\" и са мултиплицирали \"фалшивата новина\".   Макар да няма отношение по казуса,   публикува отвореното писмо на Ваклин. Правим това, защото вярваме, че истината, а не лъжите трябва да са водещи в журналистическата работа.   Публикуваме писмото на Александър Ваклин без редакторска намеса:      ", "date": "2019.08.09", "title": "Ваклин: Не съм продавал апартамент на \"жената до\" прокурор Гешев, познавам го от медийните му изяви"}
{"url": "http://epicenter.bg/article/Kristiyan-Boykov-kam-Ivan-Todorov--Udarihme-na-bate-Boyko-mashinata-i-okradohme-vsichki-dokumenti-/190028/3/0", "text": "“Тая вечер НАП заминава, ударихме на бате Бойко машината и окрадохме всички документи.”   Това съобщил Кристиян Бойков на шефа си в “ТАД Груп” Иван Тодоров в разговор помежду им в Telegram преди хакерската атака срещу НАП през юли.   Кореспонденцията била установена от разследващите и прокурор Даниела Ангелова я цитира пред апелативния спецсъд, пише  електронното издание на в. \"24 часа\".   На съобщението на Бойков Тодоров отговорил: Да ги копираме целите, пък после ще ги питам за киберсигурност.  Даже въобще няма да ги  питам.   В четвъртък от прокуратурата поискаха Тодоров да бъде върнат зад решетките. Миналата седмица той бе освободен срещу 100 000 лв. гаранция, припомня  изданието.   Тодоров е обвинен, че подбудил подчинения си Кристиян Бойков да копира базата данни от НАП и да я разпространи. По същото дело е обвинен и Георги Янков, търговски директор на “ТАД Груп”. Бойков и Янков обаче са на свобода.   Свидетел с фамилия Ахмед, който работил в “ТАД груп”, казал пред разследващите, че когато Тодоров отсъствал, важна фигура във фирмата бил Бойков.   “През март Бойков спомена, че ще хакне системата на НАП”, обяснил още същият свидетел.   Пред съда от прокуратурата посочиха, че от работата на “ТАД Груп” имало пострадали фирми. За пример дадоха “Нет инфо”. Според прокуратурата служители на фирмата разказвали, че от “ТАД Груп” били некоректни, но не уточниха как.   Фирмата на Тодоров рекетирала и със снимки, каза още прокурор Ангелова.   Според адвокат  Ина Лулчева, която защитава Тодоров, няма нито едно доказателство срещу клиента ѝ.", "date": "2019.08.09", "title": "Кристиян Бойков към Иван Тодоров: Ударихме на бате Бойко машината и окрадохме всички документи!"}
{"url": "http://epicenter.bg/article/Sedmi-den-prodalzhavat-protestite-na-svinevadite-kray-Krushare/190031/4/0", "text": "Не стихва напрежението заради заразата от африканска чума по свинете. Част от стопаните на домашни прасета, които са в 20 - километровата надзорна зона отказват да ги заколят   \r\n В района на Крушаре вече седми ден хората не пропускат автомобили по пътя Ямбол-Сливен. За запазване на животните си настояват и жителите на село Безмер. Пътят Варна - Бургас също ще бъде затварян заради протеста в община Долни Чифлик. \r\n   \r\n Повече от 130 000 прасета са унищожени в следствие на заразата от африканска чума. Около половината от тях са от големите свинекомплекси в Русенско. \r\n В селата Николово и Бръшлен прасетата вече са унищожени. \r\n В Голямо Враново работата трябва да приключи до неделя. \r\n   \r\n Пробите в четвъртия голям свинекомплекс в областта - в село Юделник, са отрицателни. \r\n Последно нов случай при диво прасе беше регистриран в силистренското село Осен вчера. \r\n   \r\n Междувременно Европейската комисия потвърди готовността си да помогне на българските власти за противодействие на африканската чума по свинете. Като ”много обезпокояващо” определи положението говорителката Анна-Кайса Итконен: \r\n \r\n   \r\n \"Ситуацията продължава да е сериозна и трябва да бъде овладяна. Има спешна необходимост от по-интензивни мерки за биосигурност, които трябва да се изпълняват. Трябва да се подобри и обществената осведоменост. Сътрудничеството на всички нива в обществото е от ключово значение. Така ще може да се реагира подобаващо срещу тази катастрофална болест\". \r\n \r\n", "date": "2019.08.09", "title": "Седми ден продължават протестите на свиневъдите край Крушаре"}
{"url": "http://epicenter.bg/article/Mirela-Kostadinova--Bogdana-Gyuzeleva---Vulpe-maystori-kukli-v-kraya-na-dnite-si--za-da-se-prehranva/190048/11/105", "text": "Една сутрин в пансиона на фрау фон Бьокман, който се намирал на Бисмарковия площад в Дрезден, пристига младата Богдана Гюзелева. Тя идва при други българки, нейни приятелки от детските години. Настанява се в стая с пиано. Вече е записала Консерваторията и сама композира.   Посещава галерии и особено силно я привлича „Игра на карти“ от Караваджо - това е картина, която събужда в нея страст към хазарта. Обикаля драматични театри и концерти, в които най-силно я впечатлява музиката на Вагнер.   Единственото, което не ѝ харесва е амбицията на фрау фон Бьокман да подготви момичетата в пансиона за добри домакини. Тя не иска и да знае дори как се приготвят любимите ѝ сладкиши: пай или коледния плъм-пудинг със скритите в него късмети.   „На мен ми дайте да запаля клечката кибрит“, казва сериозно Богдана в нощта на Коледа, когато поднасят на трапезата плъм-пудинга целият облян в ром. Това се случило между 1897 и 1898 г. Но затова пък Богдана е суетна, носи изящни рокли с цветни панделки по тях. След като завършва пеене в класа на проф. Зиферт в Дрезденската консерватория, тя се завръща в България. В София учи композиция, контрапункт и хармония при чеха Йосиф Швертнер.   Богдана Гюзелева е втората от четирите дъщери на големия физик, математик и философ Иван Гюзелев и неговата съпруга Стефани – видна наша общественичка. Момиченцето изплаква през февруари 1878 г. Детето расте жизнено, весело и игриво. Свири на пиано и цигулка под зоркия поглед на баща си, който ѝ купил пиано марка „Фьорстер“. Той самият владеел добре цигулката. Богдана освен, че е влюбена в музиката е привлечена и от рисуването. Прави опити да скицира портрети с молив, креда и бои. Живее в някакъв свой свят и обича шегите. Неин учител е Никола Саранов. Една сутрин Богдана идва на училище с голямо закъснение, нагиздена с панделки и кордели. С невинна усмивка отваря тихо вратата на класната стая. Избухва детски смях.   - Богдано, ти с твоите панделки все закъсняваш. Бързо отговаряй!   - Че какво да отговарям? Накичих се и дойдох. – с лъчезарна усмивка отвръща виновницата.   След завръщането ѝ от Дрезден семейството живее на ул. „Кракра“. Близки на семейството на Гюзелеви са фамилията Николаеви. И двете семейства са посещавани от хора на музиката, сцената и перото. У Николаеви е чест гост бесарабинът Иван Вулпе, който в Русия се е надпява с великия Шаляпин. Някои от почитаните гости са Иван Вазов, Алеко Константинов и Михалаки Георгиев. Освен, че гостите пеят и танцуват, четат откъси от свои произведения и стихотворения.   Николаеви въвеждат Вулпе в дома на Гюзелеви. Бавно се зараждат нежни чувства между него и Богдана. Майка ѝ го харесва, но Гюзелев мърмори: „Ще ни писнат ушите от песни и музика“, а после възпитано отваря вратата на Вулпе, за да мине, защото пак има репетиция, готвел се за концерт. На всичкото отгоре певецът заживял на квартира наблизо и Богдана час по час намирала повод да отскочи у тях. Един ден Гюзелев изплюл камъчето: „Такъв зет не ща и туй то! Богдана не е лъжица за всяка уста“ Нея задиряли богати и известни за времето мъже - лекар, чиновник от външно министерство, богат търговец на риба, някой си Парашкевов, който имал една до друга три големи къщи. Красавецът Владимиров пък като луд ходел след нея. Успокоила Стефани своя съпруг.   А през това време Богдана и Жан, както го наричали в семейството, пеели по концерти в София и страната. По журове и соарета славата им се носела от уста на уста. Двамата решават да разкрият любовта си и да поискат благословията на родителите ѝ.   „Ами от какво ще живеете? Какво ще работите? Ти нали още учиш?“ – попитала Стефани своя кандидат зет. Богдана отговорила категорично: „Това си е наша работа. Той ще учи, аз ще го чакам и после ще се оженим“. Иван Вулпе разбрал тогава, че не е приет с голям възторг. Нямало накъде, благословили ги семейство Гюзелеви. Не след дълго той заминал за Москва, за да продължи следването си, а Богдана заживяла в очакване и копнеж да го види отново. Брояла месеците до тази жадувана среща и си мислела: „Боже! Ами кой ще ражда и кой ще ги гледа тези деца? Това не е работа за мен? Аз искам да пиша опери, да пея, да играя! Защо деца, не може ли някак без деца. Или поне да бъдат готови, пораснали… Какво приказвам аз? Деца. Моите опери, моите либрета, моите оперети, симфонии, песни, романси ще бъдат мои деца“.   Скоро разбира, че трябва да се хване за здрава работа, да композира, да пее по концерти. Избърсва сълзите си и се хваща за творчеството. Прави си дневна програма и спазва определените часове. Отделя време за поддържане на гласа си, учи нови песни, романси и арии, за да обогати концертния си репертоар. Свири по два часа на ден, за да поддържа формата си на пианистка. През другото време композира.   През един декемврийски ден в „Славянска беседа“ тя тръпне преди появата си на сцената. По първите канапета са насядали семействата Каравелови, Славейкови и Гюзелеви. Иван Вазов също е заел свое кресло. Присъства софийския елит. Преди тя да се появи на сцената участват други музиканти и певци. Но ето, че завесата се отваря, тя прави поклон, както са я учили в Дрезден, кимва на Хохола в знак, че е готова. Той повежда оркестъра. В залата се разлива красивия ѝ глас. Тя изпълнява „Аве Мария“. Избухват аплодисменти. Извикват я на бис. Това е едно от първите ѝ най-успешни представления в столицата.   Богдана работи неуморно и след няколко години, на 21 май 1902 г. любимият ѝ Жан държи в ръце дипломата си от Консерваторията. Той е готов да се посвети на сцената, но иска от сърце да преподава. Получава договор за артист в частния оперен театър „Солодовников“. Изнася концерти в руската столица и други градове на Русия и редовно пише писма на Богдана. С нетърпение очаква да мине под венчило с нея.   На 12 юли 1903 г, Илинден, Богдана е с бяла атлазена рокля. Проточила е дългия си шлейф и се суети в стаята си. На главата ѝ има портокалов венец, символ на чистотата, от който се спуска дългото було. Изящните ѝ ръце са скрити в дълги до лактите кожени ръкавици. Трите шаферки също са в бели рокли, закичени с бели рози. И файтоните, и конете, и всички гости са обкичени с бели рози. Празникът отминава и двамата заминават за Иркутск (Русия), където стават преподаватели в тамошното училище, участват в концерти. Това им носи добри доходи и дори се стига до идеята да закупят къща.   Една година след сватбата им, на 3 септември се ражда първородният им син, когото кръщават на дядо Вульпе – Николай. За отглеждането на детето помага рускинята Лидия. То се разболява тежко и Богдана решава, че студения климат на север е причина за това. Трябва да се завърнат в слънчева София. Товарят багажа си и заедно с детето и Лидия се завръщат у нас.   През 1908 г. заедно с Константин Михайлов, Драгомир Казаков, Олга Гюзелева и др. видни имена, семейство Вулпе полагат основите на Българската оперна дружба, която през 1921 г. става Народна опера. Богдана още с първите си стъпки на сцената, със своя нежен лирико-драматичен сопран, покорява сърцата на публиката. На 5 юни 1909 г изпълнява главната роля в операта „Палячо“ от Леон Кавало. С голям успех играе Тамара в операта „Демон“, Ирина – в „Борислав“, Графинята – в „Сватбата на Фигаро“, Астарта в авторската ѝ опера „Психея“. Изнася много концерти в провинцията, където я приемат възторжено.   На 25 ноември 1910 г. играе роля в първата българска опера „Сиромахкиня“ на Емануил Манолов, заедно с артиста Цветан Каронев.   Четиринадесет години по-късно заедно със съпруга ѝ и други оперни ветерани е отстранена от сцената. Това преобръща живота в семейството. Богдана и Жан се разделят и всеки тръгва в своя посока. Тя - из Европа и се издържа от преподаване на уроци. Връща се в България през 1928 г. малко преди смъртта на Иван Вульпе. Той пък посвещава дните си на друга жена.   В родината оперната прима обучава млади таланти, дава музикални консултации на много от учениците на съпруга си. Оставя след себе си три опери и три оперети. Пише своите музикални произведения само по свои либрета.   Пъвата ѝ опера е „Психея“ е създадена през 1915 г. и е вдъхновена от романа със същото заглавие на холандския писател Луи Куперус, който принадлежал на кръга на младите холандски писатели. Богдана чете дълго романа в стаята си на ул. „Раковска“, препрочита го няколко пъти, за да реши какво може да се покаже на сцената, какво може да зазвучи в оркестъра, и да повери на човешките гласове. Няколко години по-късно лично изпълнява ролята на Психея. Следват „Ферандо“( по поемата на Лермонтов), „Пародия“ и оперетите – „Любов“, „Махараджа“, „Съюзници“.   Композирала е „Симфонични картини“ за хор и оркестър и много песни със съпровод на пиано по стихове на Хайне. Хармонизирала е също български, хърватски и френски песни. В знак на признателност към таланта Фердинанд ѝ подарява скъпо колие. След неговата абдикация, този факт ѝ създава проблеми.   Животът на тази надарена българка, която освен магията на музиката владее седем езика, докрай остава верен на изкуството. Преди душата ѝ да отлети на 19 май 1932 г. тя майстори кукли, които продава на чужденци. Държавата я оставя без пенсия. Близките ѝ разказват, че ръцете ѝ сръчно правели оперни персонажи. Сред тях Арлекин, Коломбина, Пиеро, Пулчинела, просякинята с гърбав нос… Надвесена над марионетките и над своя внук Иван Вулпе, бъдещият голям български диригент, пеела песни. Днес остава незаслужено забравена в българския културен живот. И никакъв знак не напомня за нея…", "date": "2019.08.09", "title": "Мирела Костадинова: Богдана Гюзелева – Вулпе майстори кукли в края на дните си, за да се прехранва"}
{"url": "http://epicenter.bg/article/20-godini-po-kasno---Zlatniya-orfey--se-zavrashta-/190065/6/0", "text": "Община Несебър е спечелила делата за името на фестивала ”Златния орфей” и планира отново да организира конкурса. Това съобщи пред Bulgaria ON AIR кметът на града Николай Димитров. Години наред \"Златният орфей\" е сред най-известните и реномирани фестивали за популярна музика в Европа. В програмата му се извяват международни и български изпълнители. Бляскавото начало е сложено през 1965 г. в курорта Слънчев бряг. Краят идва през 1999 г., след което започват съдебни дела за името на фестивала.    \"Спечелихме всички дела с тези организации и фондации, които имаха претенции към фестивала. Подготвяме този формат, за да се случат тези неща, подготвяме и материалната база\", заяви кметът на Несебър Николай Димитров. ", "date": "2019.08.09", "title": "20 години по-късно: ”Златния орфей” се завръща "}
{"url": "http://epicenter.bg/article/Konsulat-ni-v-Chikago--Detsata-ot--quot-kashtata-na-uzhasite-quot--sa-v-dobro-sastoyanie-i-sa-v-sigurni-ratse-/190030/7/0", "text": "Имаме ясна картина - децата от \"къщата на ужасите\" са в добро състояние и са в сигурни ръце. Това обяви в телефонен разговор по Би Ти Ви генералният консул на България в Чикаго Иван Анчев.    Той посочи, че е непрекъснат контакт с американските власти и институциите в САЩ и в България.    В САЩ има много добро законодателство по отношение на защитата на децата. Този случай е тежък, неприятен и за съжаление за него научих от медиите. И петте доклада са били положителни за семейството, осиновило децата. Какво се е счупило у тези хора, за да стигнат до тази агресия - това в момента се изяснява. Дали има пропуски в работата на американските органи обаче не мога да обвинявам никого, защото не разполагаме все още с пълни данни по случая, подчерта Анчев.    Запитан достатъчно достоверна ли е информацията за ужасното състояние, в което са били намерени 8-те деца, той обясни, че информацията идва от местните жители, тъй като това е малко градче. Но тези деца са под юрисдикцията на американското законодателство, затова не може да се ангажира да кажа кога ще можем да се види с тези деца, след като вече са направени съответните стъпки за това.    Сега мога само да кажа, че проблемът тръгва в чисто административен улей - между двете администрации, уточни българският консул в Чикаго.", "date": "2019.08.09", "title": "Консулът ни в Чикаго: Децата от \"къщата на ужасите\" са в добро състояние и са в сигурни ръце "}
{"url": "http://epicenter.bg/article/Grigor-Dimitrov-nyama-da-uchastva-na--quot-Mastars-quot--turnira-v-Sinsinati/190040/8/18", "text": "Григор Димитров ще излезе в принудителна почивка. Най-добрият ни тенисист не е сред заявените за участие на \"Мастърс\" турнира в Синсинати.    Заради срива в ранглистата българинът няма как да попадне в основната схема на турнира, който спечели преди две години. Освен това, той не е информирал организаторите, че иска да се включи през квалификациите и в крайна сметка няма да играе в Охайо.    Григор Димитров пропуска втори \"Мастърс\" през този сезон. В началото на март той отказа участие в Индиън Уелс и с оглед на програмата се очаква да се върне на корта за US Open на 26 август.   Източник: Канал 3", "date": "2019.08.09", "title": "Григор Димитров няма да участва на \"Мастърс\" турнира в Синсинати"}
{"url": "http://epicenter.bg/article/Printsesa-Sharlot-se-izplezi--vmesto-da-pomaha-po-kralski/190050/10/100", "text": "      \"Сън\" припомня, че всички в семейството й се отличават със стройни бедра, но Кейт не разчитала само на гена, а редовно спортува. Тя е запалена скиорка, поддържа се с йога и Пилатес, обича гребането, кросовете и хокей на трева. \"Кейт е пристрастена към упражненията, тя и Пипа (сестра й) се отнасят изключително сериозно към поддържането на физиката си, а майка им Керъл, макар и над 60 г., е в изключително добра форма\", споделя пред \"Дейли Мейл\" човек от кралското обкръжение.     ", "date": "2019.08.09", "title": "Късите шорти на Кейт влудиха социалните мрежи (Снимки)"}
{"url": "http://epicenter.bg/article/Traditsionna-retsepta-za-baklava-za-Kurban-Bayram/190052/9/14", "text": "Омесва се тесто без маслото. Втасва 45-50 минути. Разделя се на топчета с големина на ябълка. Плънката се разбърква до хомогенност.   Всяко топче се разточва на тънък лист, за да не лепне се използва нишесте. Намазва се обилно с разтопено масло. Наръсва се с плънката. Навива се отново на точилката. Събира се от двата края към средата и точилката се изважда.   Получената формичка се поставя в намазана с масло тавичка. По този начин се приготвят всички топчета тесто. Намазва се обилно с масло.   Пече се 30-35 минути на 180-190 С. Когато е готова се полива с горещия сироп (сварени 2 и 1/2 ч.ч. вода с посочените продукти) и се допича 2-3 минути, за да поеме сиропа. Сервира се след 2-3 часа, за да омекне.", "date": "2019.08.09", "title": "Традиционна рецепта за баклава за Курбан Байрам"}
{"url": "http://epicenter.bg/article/Harvi-Uaynstiyn-prodal-imoti-za-blizo-56-mln--dolara-predi-izbuhvaneto-na-skandala/190054/10/100", "text": "Американският кинопродуцент Харви Уайнстийн е успял да продаде шест свои недвижими имущества на стойност 55,9 милиона долара половин година преди избухването на скандала за сексуалните му посегателства, съобщава в. \"Уолстрийт джърнъл\", цитиран от Новини.бг   Собствеността е била продадена в периода октомври 2017-април 2018 година. А през месец април тази година обвиняемият продуцент е успял да продаде свои и на брат му Робърт офисни помещения.    Сътрудници на вестника са разговаряли с Лесли Коен, която е закупил дом на Уайнстийн в щата Кънектикът три дни преди скандалната публикация за него, публикувана в \"Ню Йорк таймс\". Жената заявила, че се е почувствала измамена, тъй като не е знаела за аморалните действия на предишния собственик.    Вестникът напомня, че продуцентът е предложил през месец май тази година да заплати 44 милиона долара обезщетение на потърпевшите и на кредиторите, които водиха дела с продуцентската му компания преди нейния банкрут.    През месец октомври 2017 година в. \"Ню Йорк таймс\" публикува материал, в който Уайнстийн беше обвинен в множество сексуални посегателства над актриси и служителки в неговата компания.", "date": "2019.08.09", "title": "Харви Уайнстийн продал имоти за близо 56 млн. долара преди избухването на скандала"}
{"url": "http://epicenter.bg/article/Prof--Nachev--V-nachaloto-na-2021-g--tryabva-da-se-izvarshi-parvata-belodrobna-transplantatsiya-v-Balgariya/190037/2/0", "text": "Решението на Австрия да спре белодробните трансплантации на чужденци беше очаквано за специалистите. Жалко е, но не е изненадващо.   Това обяви в сутрешния блок на БТВ директорът на УМБАЛ „Св. Екатерина” проф. Генчо Начев. След една конференция в Истанбул се приеха доста сериозни мерки срещу т. нар тарнасплантационен туризъм и търговия с органи, уточни той.   Проф. Начев не е оптимист, че други клиники в Европа ще приемат пациенти от България, нуждаещи се от трансплантация на бял дроб.   Той поясни, че в България не са много хората, чакащи за белодробна трансплантация, но за всеки един това е трагедия: „18 души чакат за белодробна трансплантация в България, но на фона на много други заболявания, за които чакат 1000 или 5000 души това не е голяма бройка\".   По думите му в началото на 2021 г. трябва да се извърши първата белодробна трансплантация в България. Екипи от лекари ще бъдат обучавани в Австрия, първият ще замине след 15 септември тази година.   Директорът на болница „Св. Екатерина” коментира и проблема с малкото донорски ситуации у нас. „България е на едно от последните места по донорство и последните години не виждам напредък в това отношение. Нужна е по-добра координация и контрол”, смята проф. Начев.  ", "date": "2019.08.09", "title": "Проф. Начев: В началото на 2021 г. трябва да се извърши първата белодробна трансплантация в България"}
{"url": "http://epicenter.bg/article/Razporeditelyat-na-akvaparka-sas-zaginaloto-momche--Toy-ne-e-spazil-instruktsiite-za-bezopasnost/190039/2/0", "text": "Аквапаркът в Приморско ще остане затворен, докато продължават процесуално-следствените действия, разследващи причините за нелепия инцидент, при който загина 18-годишно момче от старозагорското село Кирилово.   Николай Михайлов, който е разпоредител в аквапарка заяви пред БНР, че при спускането си по екстремната пързалка момчето не е спазило инструкциите за безопасност:   “Явно не е спазена инструкцията на служителя. Има си служител, който разпорежда, но доколко разбрах не е спазил инструкцията. За правилно спускане, въобще не е изчакано служител. По принцип правилното спускане – ринговете са с дръжки по посока на движението, човекът трябва да е седнал да се държи здраво и да се спусне. Доколкото разбрах се е спуснал с главата напред“.   Полицията ще извърши повторен оглед на водната пързалка в аквапарка, където 18-годишният младеж загина при нелеп инцидент.   Две момчета се сблъскаха вчера в улея на екстремна пързалка, наречена \"Цунами\". Единият от тях, от старозагорското село Кирилово, загина след получена травма в главата. Другият е прегледан и освободен от болницата.   Очаква се по-късно днес от Регионалната дирекция за строителен контрол и Комисията за защита на потребителите да кажат дали и те ще извършат проверка на водното съоръжение.   „Вероятно някое от правилата за ползване на съоръжението не е спазено“, коментира по-рано в предаването „Преди всички“ Митко Вълев, член на УС на Сдружението „Българска професионална асоциация за басейни и спа“.   „Спасителите на място трябва отговорно да спазват инструкциите и да не допускат хората, които се пускат по пързалките, да нарушават правилата, защото много често туристите не се съобразяват с правилата, правят им се забележки, въпреки това те продължават да се пускат по пързалките по начин, по който не трябва“.   По думите на Вълев в България няма организация, която да следи за безопасността на аквапарковете. ", "date": "2019.08.09", "title": "Разпоредителят на аквапарка със загиналото момче: Той не е спазил инструкциите за безопасност"}
{"url": "http://epicenter.bg/article/Tsarkvata-pochita-apostol-Matiy--svetetsat--izbran-s-zhrebiy-za-myastoto-na-Yuda-Iskariotski/190041/2/0", "text": "Свети апостол Матий е роден във Витлеем. След Възнесението на Иисус Христос, както обещал на тръгване, Светият дух ще слезе на Земята, за да осени неговите последователи и да ги напътства в техните бъдещи дела.    Следвайки заръките на Иисус Христос, докато чакали Светият дух да се появи, Свети апостол Петър поел ангажимент да разреши друг въпрос. Кой да заеме мястото на Юда, който предаде своя Учител за 30 сребърника, за да се сбъдне древното пророчество от Библията. Свети апостол Петър събрал 120 Христови последователи и им представил двама достойни мъже – Йосиф и Матий (Матия). Чрез жребий един от тях двамата трябвало да стане част от най-близките и изтъкнати последователи на Христа.     Осенен от чудото на Светия дух, новоизбраният апостол Свети Матий заминал за Антиохия и Сирия, после се отправил към градовете Тиан и Синоп в Кападокия. Бил заловен и затворен в тъмница, но своевременното застъпничество на Свети Андрей Първозвани го освободило от затвора и Свети апостол Матий продължил да изпълнява своята Божествена мисия в Едеса, Амасия, Севастия, чак до Етиопия.  ", "date": "2019.08.09", "title": "Църквата почита апостол Матий, светецът, избран с жребий за мястото на Юда Искариотски"}
{"url": "http://epicenter.bg/article/Robart-De-Niro-v-sadebna-bitka-s-bivshata-si-sapruga-za-popechitelstvoto-nad-dashterya-im/190078/10/100", "text": "В края на миналата година Робърт Де Ниро официално обяви, че е решил да се разведе след 21-годишен брак. Информацията не дойде като изненада за почитателите му, защото още от преди това той и съпругата му Грейс Хайтауър живееха отделно един друг. Разводът все още не е финализиран, но сега 75-годишният актьор има по-важна цел - попечителството над почти 8-годишната си дъщеря Хелън, за което водят дело с Грейс. Той иска съвместно попечителство, докато тя се бори за пълни права.   Наскоро двамата имаха изслушване при затворени врати пред нюйокрски съдия. На излизане от залата актьорът бе затрупан от въпросите на журналисти, относно процеса, но той не пожела да коментира.   Де Ниро и Хайтауър сключиха брак през 1997 г. и са родители на 2 деца - Елиът, който е на 21 г. и Хелън. Дъщеря им бе родена от сурогатна майка през 2011 г.   Преди това звездата от \"Мъже на честта\" бе женен за Даян Абът, от която има син - Рафаел. Освен това Де Ниро има и извънбрачни наследници от модела Туки Смит - близнаците Джулиан Хенри и Арън Кендрик.   Източник: Дир.бг", "date": "2019.08.09", "title": "Робърт Де Ниро в съдебна битка с бившата си съпруга за попечителството над дъщеря им"}
{"url": "http://epicenter.bg/article/Alen-Delon-e-poluchil-insult/190033/7/0", "text": "Легендата в киното Ален Делон е получил инсулт. Той се възстановява в клиника в Швейцария, съобщи синът на актьора Антъни Делон.    Състоянието му е стабилно, въпреки мозъчния удар, 83-годишният Делон се чувства по-добре.    По думите на Антъни Делон, лекарите са го информирали, че жизнените функции на баща му са \"перфектни\", а състоянието му е стабилно.   От изявлението на Антъни Делон става ясно, че инсултът е повалил звездата на френското кино преди около месец, но близките му са успяли да запазят състоянието му в тайна.   \" \", допълни 54-годишният Антъни Делон.   От парижката болница, Ален Делон е бил прехвърлен в швейцарска клиника, където възстановяването му продължава.   С него е дъщеря му Анушка, който информира семейството за прогреса на звездата.   В средата на юни 83-годишният Делон бе откаран в американската болница в парижкото предградие Ньой сюр Сен. Тогава бе обявено, че актьорът е в лечебното заведение поради зачестили пристъпи на мигрена.    Семейството на Ален Делон е успяло да запази новината за здравословното му състояние в тайна няколко седмици, съобщи БНТ. През това време той се е лекувал в болница в Париж.     ", "date": "2019.08.09", "title": "Ален Делон е получил инсулт"}
{"url": "http://epicenter.bg/article/Zapochna-godishnoto-poklonenie-v-Meka/190038/7/0", "text": "Повече от 2 милиона мюсюлмани започнаха ежегодния Хадж. Огромното множество се стича в Саудитска Арабия, в най-святото място за Исляма - Мека.   Ритуалите продължават няколко дни и проследяват последното поклонение на пророк Мохамед в Мека. Поклонниците първо трябва да достигнат състояние на чистота, наречено „ихрам”, което изисква специални дрехи и поведение.   Всяка година Хаджа е голямо предизвикателство като организация. Саудитска Арабия често са обвинявани в лошо планиране и подготовка.   Има дори загинали и ред други неуредици. Домакините направиха няколко демонстрации през седмицата, за да покажат готовността си.   „Имаме 1 842 камери за сигурност, които предават картина в командния център. Готови сме да отговорим на предизвикателството, както от гледна точка на сигурността, така и по отношение на ежедневните проблеми на хората. По време на поклонението получаваме 70 000 обаждания на ден на телефона за спешна помощ. Повечето не са свързани с проблеми със сигурността, а с чисто битови и социални въпроси”, каза Яхия Ал Аким, бригаден генерал от специалните служби.  ", "date": "2019.08.09", "title": "Започна годишното поклонение в Мека"}
{"url": "http://epicenter.bg/article/Pravitelstvoto-v-Italiya-se-razpada--Salvini-poiska-predsrochni-izbori/190042/7/0", "text": "След месеци напрежение между коалиционните партньори в правителството Италия е изправена пред предсрочни избори.   За провеждането им призова вчера вицепремиерът, министър на вътрешните работи и лидер на крайнодясната партия \"Лига\" Матео Салвини с обяснението, че различията между \"Лига\" и \"Пет звезди\" не могат да бъдат преодолени.   Късно снощи премиерът - безпартийният професор по право Джузепе Конта - даде пресконференция, на която не скри раздразнението си, обвини Салвини, че е предизвикал кризата и го призова да обясни пред парламента и обществото какво го е накарало да поиска края на правителството.   Лидерът на \"Пет звезди\" Луиджи ди Майо обяви, че партията му не се страхува от нови избори. Партията на Салвини обаче е напред в проучванията на общественото мнение, основно поради твърдата ѝ позиция срещу нелегалната имиграция. На последните избори \"Пет звезди\" спечели два пъти повече гласове от \"Лига\", но сега съотношението е противоположното.   Ябълката на раздора   Политическите сблъсъци за проекта за железопътна линия между италианския град Торино и френския - Лион доведоха до решението на премиера Конта да го замрази през март. Многомилиардната линия включва прокопаването на 58-километров тунел през Алпите, срещу което остро се противопоставят от \"Пет звезди\" - и заради разходите, и заради околната среда.   Прогнозната стойност на тунела е 8.6 милиарда евро, но доклад на италианското правителство посочва, че реално тя може да достигне 20 милиарда.   „Лига“ защитава проекта с мотива, че той ще създаде работни места и ще стимулира икономическия растеж, както и че превозването на товарите с жп транспорт не вреди на околната среда. Поддръжниците на проекта изтъкват още, че той би съкратил времето за пътуване между двата града до само 2 часа. Тунелът би позволил и пътуване от Париж до Милано за около четири часа, при сегашни 7.   Проектът бе предложен преди 20 години и част от тунела вече е изкопана. Трябва да бъде завършен през 2025 г.   Именно конфликтът, породен от проекта, бе изтъкнатият от Матео Салвини пример за невъзможността на двете партии в правителството да продължат да работят заедно.   Сега президентът Седнжо Матарела теоретично би могъл да излъчи правителство и да отложи новите избори до следващата година.", "date": "2019.08.09", "title": "Правителството в Италия се разпада: Салвини поиска предсрочни избори"}
{"url": "http://epicenter.bg/article/Zhertvite-na-zapadnonilskata-treska-v-Gartsiya-stanaha-chetiri/190043/7/0", "text": "Още двама души починаха в Гърция, след като се заразиха с вируса на западнонилската треска, съобщава в. \"Катимерини\", позовавайки се на съобщение на Националната здравна организация.    И двете жертви са на възраст над 80 години. С тях броят на починалите от заболяването в Гърция тази година достигна четири души.    Същевременно броят на заразените със западнонилска треска се е покачил на 35 души. Регистрираните случаи са от Пела, Пиерия, Ксанти, Кавала, Лариса, Кардица и Източна Атика.   Западнонилската треска се предава на човека предимно чрез ухапвания от комари. Повечето хора, които се заразяват, не проявяват симптоми, около 20 процента имат леки симптоми, а при под 1 процент се засяга централната нервна система.   Източник: Канал 3", "date": "2019.08.09", "title": "Жертвите на западнонилската треска в Гърция станаха четири"}
{"url": "http://epicenter.bg/article/Cherven-kod-v-Kitay-zaradi-priblizhavashtiya-tayfun-Lekima/190044/7/0", "text": "Китайските власти обявиха червен код заради мощен тайфун, който се насочва към страната, съобщава Би Би Си. Тайфунът Лекима в момента се намира над Тайван и носи със себе си ветрове със скорост от над 190 километра в час. Очаква се стихията да достигне китайската провинция Жеджианг в събота, съобщи БГНЕС.   Аварийни екипи са изпратени в района, за да координират дейностите по евакуацията. Хиляди хора са получили предупреждение за незабавна евакуация преди бурята да удари крайбрежните райони.   Обявена е опасност от наводнения в източната част на реките Яндзъ и Хуанхъ до сряда следващата седмица. В провинциите Дзиансу и Шандун също е издадено предупреждение за опасното време.   Круизните лайнери са предупредени да избягват района на Шанхай през следващите няколко дни заради бурното море. Отменени са и някои влакове от Пекин до делтата на река Яндзъ.   Лекима е един от двата тайфуна в западната част на Тихия океан в момента. На изток тайфунът Кроса удари с проливни дъждове Северните Мариански острови и Гуам. Той се движи в северозападна посока и може да удари Япония следващата седмица.   Лекима е деветият тайфун за тази година и се превърна в супертайфун в сряда вечерта. Той преминава над Тайван, където наложи отмяната на стотици полети, затвори училища и държавни институции. Близо 40 000 домакинства останаха без ток заради скъсани далекопроводни жици. Не се движат и високоскоростни влакове на островната държава.", "date": "2019.08.09", "title": "Червен код в Китай заради приближаващия тайфун Лекима"}
{"url": "http://epicenter.bg/article/Vladimir-Putin-shte-poseti-Finlandiya-v-kraya-na-avgust/190045/7/0", "text": "Президентът Саули Нийнистьо заяви в четвъртък, че руският президент Владимир Путин ще посети Финландия в края на август, цитиран от финландското англоезично издание Daily Finland. Нийнистьо се срещна с водещи главни редактори на финландските медии в четвъртък и им съобщи за посещението. Той определи предстоящата си среща с Путин като \"доста обикновена\". Финландският президент отбеляза, че държавните глави на двете страни се срещат ежегодно, или в Русия, или във Финландия. \"Като цяло ще бъдат обсъдени двустранните въпроси и в голяма степен ще бъде засегната международната политика\", заяви Нийнистьо. Той не посoчи дата на посещението. Финландският вечерен вестник Ilta-Sanomat по-късно съобщи, че срещата ще се състои на 22 август.   Президентският кабинет нито потвърди, нито отрече информацията пред финландските медии.   Източник: Фокус", "date": "2019.08.09", "title": "Владимир Путин ще посети Финландия в края на август"}
{"url": "http://epicenter.bg/article/Chetiri-zhertvi-na-novo-masovo-ubiystvo-v-SASht/190046/7/0", "text": "Полицията в Калифорния задържа мъж след като убил с нож четирима души и ранил други двама. Полицията съобщи, че насилието не е целенасочено, а единственият известен досега мотив на нападението, продължило 2 часа, е „грабеж, омраза, убийство“.   „Знаем, че този човек е бил изпълнен с гняв и е наранил много хора“, съобщи представител на полицията. До момента властите не са съобщили името на заподозрения, за когото се знае, че е на 33 години, съобщи БГНЕС.   Атаката идва само дни след като страната беше разтърсена от две масови стрелби в Ел Пасо, Тексас и Дейтън, Охайо при които загинаха 31 души.   Хората били наръгани на няколко отделни места в Гардън Гроув и съседния град Санта Ана, на около 55 км югоизточно от Лос Анжелис. Заподозреният бил въоръжен с два много големи ножа, тип мачете и бил изключително брутален докато нападал хората.   Жертвите са двама души в апартамент, охранител и още един човек в ресторант.   Първоначално полицията получила обаждане от двама души, които съобщили, че жилището им е обрано. Минути по-късно последвало друго обаждане за обир в пекарна в Гардън Гроув. От пекарната, заподозреният се върнал в жилищния комплекс, където се намира апартамента му и наръгал с нож двама души. Малко след това нападателят отишъл на бензиностанция и се сбил с клиент, наливащ си гориво, като счупил носа му.   Полицаите проследили колата на заподозрения до паркинг на универсален магазин в Санта Ана. Минути след като автомобилът му бил открит от служителите на реда, 33-годишнияат излязъл от магазина с много голям нож и пистолет, което отнел от охранител. Преди да бъде арестуван, полицаите получили сигнал, че заподозреният е убил и друг човек – служител на близък ресторант. Оказало се, че е извършил още два обира и ранил двама души, чието състояние е стабилно.   Властите уточниха, че престъпленията нямат нищо общо с расова омраза, а заподозреният и по-голяма част от жертвите са от латиноамерикански произход.", "date": "2019.08.09", "title": "Четири жертви на ново масово убийство в САЩ"}
{"url": "http://epicenter.bg/article/Desetki-prekaraha-noshtta-navan-sled-zemetreseniyata-v-Turtsiya/190057/7/0", "text": "Турци, чиито жилища са понесли щети при вчерашното земетресение от 6 по Рихтер в Денизли, прекараха нощта навън, страхувайки се от възможни нови трусове, съобщава турската частна телевизия НТВ.    Много граждани отидоха в организираните за тях от властите палатки, а други останаха на открито, преместиха се при свои близки или се настаниха в собствени палатки.    \"Покривът ни се срути. По къщата има пукнатини, през които може да мине котка\", обяснява местен жител. \"Невъзможно е да се влиза в къщите. Страхуваме се, че ако има вторични трусове, ще бъдем затрупани под развалините\", добавя той.    Властите са организирали места за събиране на гражданите при извънредни ситуации, където хората могат да се настанят при нужда. Екипи на Дирекцията за управление при бедствия и извънредни ситуации и спасители доброволци раздават храна на местните жители, съобщава СиЕнЕн-Тюрк.    За осем часа в Егейския район на Турция станаха 114 труса с магнитуд между 1,1 и 6 по Рихтер. След първото земетресение вчера в залива на Кушадасъ в 11.39 ч. с магнитуд 4,8 по Рихтер последва поредица трусове в окръзите Измир, Денизли, Мугла и Маниса. Най-силният бе в Бозкурт, окръг Денизли, с магнитуд 6 по Рихтер в 14.25 ч.    Над 80 граждани са потърсили лекарска помощ в болници, като 78 от тях са вече изписани, а трима остават хоспитализирани, каза министърът на вътрешните работи Сюлейман Сойлу.    Леки щети от земетресението е понесла и контролната кула на летището в град Чардак, окръг Денизли, посочи още министърът.   Източник: Канал 3", "date": "2019.08.09", "title": "Десетки прекараха нощта навън след земетресенията в Турция"}
{"url": "http://epicenter.bg/article/Kirgizkiyat-sad-razporedi-arest-na-bivshiya-prezident-do-26-avgust/190061/7/0", "text": "Съдът в Киргизстан постанови бившия президент на страната да бъде задържан по досъдебно производство, след като той бе арестуван в имението си по време на операция, при която загина представител на силите на реда и предизвика дълбоко разделение в обществото на бившата съветска република, предава AFP. Централноазиатската държава, която претърпя две революции за по-малко от две десетилетия, e в плен на противопоставянето между бившия президент Алмазбек Атамбаев и неговия доскорошен съратник, превърнал се в негов враг, президентът Сооронбай Джеенбеков. Специалните сили тази седмица започнаха две големи операции за извеждането на Атамбаев от резиденцията му извън столицата Бишкек, след като той отказа да бъде разпитан по случаите, за които поддръжниците му твърдят, че са политически мотивирани. Първият рейд се провали след като загина един командос, а охраната на Атамбаев, заедно с негови привърженици, осуетиха ареста му. Във втори опит в четвъртък той обаче той беше задържан. В Столицата Бишкек избухнаха безредици, предизвикани от привърженици на бившия президент. Адвокатът на Атамбаев Сергей Слесарев заяви пред AFP, че съдебното решение е свързано с незаконното освобождаване от затвора на известен престъпен бос по време на президентството на Атамбаев. Държавният прокурор на Киргизстан в четвъртък определи освобождаването на етническия чеченец, ключова фигура в подземния свят на Киргизстан Азиз Батукаев през 2013 г. сред петте криминални дела, в които фигурира Атамбаев. \"Тези обвинения са безпочвени ... възнамеряваме да заведем дело пред международни съдилища\", заяви Слесарев. Според ТАСС в столицата Бишкек обстановката е спокойна. По същото време в курортния град Чоплон-Ата на брега на езерото Исик-Кул в Киргизстан се провежда среща на премиерите на страните от Евразийския икономически съюз (ЕАИС).   Източник: Фокус", "date": "2019.08.09", "title": "Киргизкият съд разпореди арест на бившия президент до 26 август"}
{"url": "http://epicenter.bg/article/Rumaniya-shte-prieme-speshno-nov-zakon--koyto-predvizhda-dozhivoten-zatvor-za-iznasilvane-i-pedofiliya/190062/7/0", "text": "Румъния ще приеме спешно нов закон, който предвижда доживотен затвор за изнасилване и педофилия, заяви с румънският премиер Виорика Данчила.    Изявлението беше направено, след като ДНК тестове потвърдиха, че отвлеченото 15-годишно момиче Александра Мачешаму, което изчезна на 24 юли, е било убито.    Случаят предизвика възмущение в Румъния и разкри множество проблеми в полицията и съдебната система на страната.    65-годишен механик от град Каракал в южната част на страната призна, че е убил Александра и още едно 18-годишно момиче, което за последно е видяно живо през април.    \"Няма да проявяваме толерантност към липсата на хуманност и неуважение към гражданите\", заяви премиерът Данчила и обяви нови правителствени мерки.    Осъдените педофили и изнасилвачи сега могат да получат съответно до седем и 12 години затвор, а изнасилвачите могат да бъдат осъдени на до 18 години затвор, ако жертвите им починат.    Александра три пъти се обадила на европейския номер за спешни случаи 112 и казала, че е била отвлечена, пребита и изнасилена, но на полицията били необходими 19 часа, за да открият извършителя, в чийто дом са открити кости и ДНК доказателства за престъплението.   Източник: Канал 3", "date": "2019.08.09", "title": "Доживотен затвор за педофили и изнасилвачи в Румъния"}
{"url": "http://epicenter.bg/article/Vuchich--Sarbiya-nyama-da-vliza-v-NATO/190064/7/0", "text": " или в други военни съюзи и затова се грижи за сигурността си, заяви пред журналисти сръбският президент  цитиран от ТАСС.   \"Сърбия ще остане  . Именно затова се грижим за безопасността си и през последните години сме постигнали голям прогрес, защото искаме да бъдем свободни, сами да избираме бъдещето си и да не зависим от никого\", каза Вучич, отговаряйки на въпроси на журналисти по време на посещение на строежа на железопътен виадукт на река Дунав, който се изгражда от руска компания. Руският посланик Александър Боцан-Харченко, който придружаваше Вучич, каза, че Русия уважава позицията на Сърбия за НАТО и за военния неутралитет, която, по неговите думи, допринася за Белград непрекъснато говори за военен неутралитет, но преговаря за допълнителни доставки на въоръжение от Русия, включително на танкове, бронетранспортьори, бойни и транспортни хеликоптери и системи за противовъздушна отбрана, отбелязва АП, цитирана от Дарик.", "date": "2019.08.09", "title": "Вучич: Сърбия няма да влиза в НАТО"}
{"url": "http://epicenter.bg/article/Italianskata-partiya--quot-Liga-quot--vnese-v-Senata-predlozhenie-za-vot-na-nedoverie-na-pravitelstvoto/190074/7/0", "text": "    Партията на италианския вицепремиер Матео Салвини \"Лига\" внесе в петък в парламента на страната предложение за вот на недоверие на правителството, предаде агенция ANSA, съобщи БНР.   Според италианската информационна агенция партията призова за провеждането на нови избори възможно най-скоро, тъй като няма \"време за губене\".   Това става факт, след като в четвъртък Салвини заяви, че партията \"Лига\" повече не може да управлява в коалиция с Движението \"5 звезди\" поради различия между двете партии, които не могат да бъдат отстранени.   Междувременно италианските медии съобщиха, че предсрочните избори вероятно ще се проведат през октомври.   Според в-к Кориере дела сера (Corriere della sera) Маето Салвини настоява предсрочните избори да се проведат на 13-ти октомври, докато според в-к La Repubblica новите парламентарни избори могат да се проведат на 23-ти октомври.   Италианският парламент вече излезе в лятна почивка и от председателят на Сената зависи кога да бъде свикан отново.   Президентът на републиката Серджо Матарела е върховният арбитър на италианската политика и единственият орган, който може да разпусне парламента и да свика изборите.  ", "date": "2019.08.09", "title": "Италианската партия \"Лига\" внесе в Сената предложение за вот на недоверие на правителството"}
{"url": "http://epicenter.bg/article/Asteroid--po-golyam-ot--Empayar-Steyt-Bilding--shte-premine-pokray-Zemyata-/190076/7/0", "text": "Астероид, по-голям от „Емпайър Стейт Билдинг“, ще премине със скорост от близо 178 000 км/ч покрай Земята, съобщава БГНЕС.   За първи път космическото тяло с диаметър 570 м е забелязано през 2006 г., откъдето идва и наименованието му. Космическата скала ще се приближи на 0.049 астрономически единици - 10 пъти по-близо до Земята, отколкото е разстоянието до Венера. Всеки космически обект, който се доближава на разстояние по-малко от 0,05 астрономически единици и е с размери по-големи от 140 м в диаметър, се разглежда от НАСА като „потенциално опасен“. \r\n   \r\n Повечето от малките космически обекти, които навлизат в земната атмосфера, са с размери, по-малки от 10 м в диаметър и изгарят при досега си нея. За сравнение астероидът 2006 QQ23 е в пъти по-голям от тях.   В момента на учените са известни около 20 000 подобни обекта в близост до Земята, като се откриват по 30 нови на седмица. Годишно поне шест с размерите на 2006 QQ23 преминават покрай планетата ни, но не представляват опасност за нея.", "date": "2019.08.09", "title": "Астероид, по-голям от „Емпайър Стейт Билдинг“, ще премине покрай Земята "}
{"url": "http://epicenter.bg/article/Bivshata-yaponska-imperatritsa-Michiko-ima-rak-na-gardata--predstoi-y-operatsiya/190084/7/0", "text": "Бившата японска императрица Мичико ще бъде оперирана от рак на гърдата, съобщиха официални източници от кралския двор.   Лекарите са открили тумора в ранен стадий при профилактичен преглед през юли.    84-годишната Мичико получи титлата императрица \"емерита\" (почетна), след като съпругът ѝ Акихито абдикира на 30 април т.г. На японския престол (Трона на хризантемата) на 1 май се възкачи техният син Нарухито.    Лекарите са открили също така и незначителен сърдечен проблем у Мичико, който изисква наблюдение, но тя ще може да прави малки разходки на открито. Лекарите, цитирани от служители на двореца, казаха, че тя е отслабнала през последните месеци и трябва да набере сили, преди да се оперира.   Източник: Новини.бг", "date": "2019.08.09", "title": "Бившата японска императрица Мичико има рак на гърдата, предстои й операция"}
{"url": "http://epicenter.bg/article/Desetki-zaginali-i-stotitsi-hilyadi-evakuirani-pri-navodneniya-v-musonniya-sezon-v-Indiya/190085/7/0", "text": "При наводнения, причинени от проливни мусонни дъждове и придошли реки в Южна Индия тази седмица загинаха 64 души, а десетки хиляди бяха евакуирани от домовете си, съобщиха местни служители и медии, цитирани от ДПА.    25 са жертвите в щата Керала, а в съседния щат Карнатака те са 12. Някои от загиналите са били отнесени от бурни придошли води, други са намерили смъртта си при земни свличания и срутвания на домовете им.   Над 200 000 са били прокудени от домовете си в двата щата. Най-малко 27 са загинали и в западния щата Махаращра при нещастни случаи, свързани с наводнения, съобщава вестник \"Хиндустан таймс\". Други 200 000 там са били спасени и евакуирани на безопасни места.    Поради наводненията властите са били принудени да прекратят всякакви полети от главното международно летище на щата Керала в Кочи. То ще остане затворено до неделя. Керала е особено уязвим щат при мусонни дъждове. Близо 500 души загинаха там в предишния сезон на мусоните, който трае между юни и септември, припомня ДПА.   източник: Канал 3", "date": "2019.08.09", "title": "Десетки загинали и стотици хиляди евакуирани при наводнения в мусонния сезон в Индия"}
{"url": "http://epicenter.bg/article/Boris-Dzhonsan-prizovava-vsichki-darzhavni-sluzhiteli-da-se-gotvyat-za-Brekzit-na-31-oktomvri/190087/7/0", "text": "Министър-председателят на Великобритания Борис Джонсън е информирал всички държавни служители, че подготовката за излизане от Европейския съюз вече е неговият „основен приоритет“, пише британското издание The Independent.  „Моят подход към Брекзит е прост и искам да не се съмнявате в това\", пише премиерът. “Трябва да възстановим доверието в нашата демокрация и да изпълним повтаряните от парламента обещания към хората, като напуснем Европейския съюз на 31 октомври. Излизаме на тази дата, каквито и да са обстоятелствата“, продължава той. „Много бих предпочел да напуснем със сделка“, добави министър-председателят, като уточни, че приемливата сделка за него би премахнала „антидемократичната“ предпазна клауза за ирландската граница, която според Джонсън има неприемливи последици за Великобритания. „Виждам, че това (Брекзит със сделка) може да не се случи. Ето защо спешната и бърза подготовка за възможността за напускане без споразумение ще бъде моят основен приоритет, а той също така ще бъде и най-важният приоритет за държавната служба\", завършва изявлението на лидера на консерваторите.   Източник: Фокус", "date": "2019.08.09", "title": "Борис Джонсън призовава всички държавни служители да се готвят за Брекзит на 31 октомври"}
{"url": "http://epicenter.bg/article/Stefan-Tsanev-v--quot-Sanyat-na-senkite-quot--Zabravata-e-po-strashna-ot-smartta-/190055/11/0", "text": "  В нея авторът разказва за своите срещи с велики българи, преселили се вече в по-добрия свят, които обаче продължават да се \"разхождат\" в неговата памет.  Книгата съдържа 36 разказа-спомени, които ни връщат в различни мигове от нашата история, наситени с присъствието на личности, оставили диря в театъра, в киното, в литературата.    все имена на велики творци, до който писателят Цанев се е докосвал. Всеки разказ е мининовела, всеки спомен е един свят, от който днешните българи могат да черпят и вдъхновение, и поука, но най-важното е да имат памет. \"И това е надеждата: че   ..\", казва Стефан Цанев в \"Автореквием\" (1980)          Все по-малко утешителни думи за бъдещето на отечеството ни мога да ти кажа, мила моя Яна, защото все по-безутешно разбирам, че нещастията ни не се дължат само на бедността. Престъпността, алчността, всеобщата корупция, дребното мошеничество, ментетата, нитратните зеленчуци, трошенето на уличните лампи, на пейките из градинките, мръсотията, грубостта, неуважението ни един към друг – всичко, всичко това не е следствие на материалната ни нищета.  По-вярно ще излезе, че бедността ни се дължи на всички тези неща. Духовната нищета предхожда и поражда другата.   Това не е от сега, това иде много отдалеч.  Ти знаеш по-добре от мен, че свидетелства за древните цивилизации имаме благодарение на култа към мъртвите. Нямаше да знаем нищо за Египет, ако не бяха пирамидите. Нямаше да знаем нищо за траките, ако не бяха надгробните им могили. Нямаше да знаем нищо за етруските, за древните римляни, за древните гърци, за маите, за шумерите.  Почитта към мъртвите, желанието и надеждата, че мъртвите продължават да бъдат заедно със живите – това е увереността на един народ, че има бъдеще. Когато някой народ живее ден за ден, без перспектива – такъв народ няма нужда от спомена за своите мъртви.   Досещаш ли се кой е този народ?  Къде са гробовете на българските ханове, на българските царе, на болярите ни, на воините, на редовите ни граждани в древността?   Да питам ли къде са гробовете на Паисий, на Раковски, на Левски, на Ботев, на Бенковски?  Как така са оцелели по нашите земи до наши дни тракийските гробници, а българските ги няма?  Имало ли ги е въобще?  Или ние сме хвърляли мъртвите си в хендеците като кучета?  Знам, че въпросът е страшен, но отговорът е още по-страшен, няма защо да го търсим в тъмното минало.   Известни са ти гробищата в Рим, Лондонските гробища, Пер Лашез в Париж. Знаеш ли Новодевичето гробище в Москва, гробищата в Санкт Петербург, гробищата в Букурещ?  Навсякъде по света селищата на мъртвите съперничат по изящество, чистота и уют с градовете на живите.   Погледни гробищата в което искаш селище на България:   Бурени. Пустош. Грозни надгробни плочи. Поругани гробове. Имената на мъртвите са изчегъртани. Изгнили кръстове. Немара. Вездесъщата мръсотия.  Това го няма и в най-дивашката държава по света.   Смъртта на достойните мъже възпитава добродетели – са казали древните римляни. И те наистина са възпитавали децата си с примера на мъртвите.  А ние?   Отиде ли си някой от този свят – зачеркваме го завинаги. Ни знак, ни следа, ни помен. И защо се чудим, че циганите крадат бюста на Яворов и претопяват главата на Левски? Защо се чудим, че никой по света не ни уважава, че се държат се с нас като с вандалите на света? Какво уважение искаме да има светът към нас, след като ние не уважаваме дори паметта на великите си мъртви мъже?  Не знам, мило мое дете. Знам само, че дърво без корен не живее, не расте.   А мъртвите – те са нашите корени.   И с все по-голям страх си мисля за съдбата на България…   Забравата е по-страшна от смъртта.   Затова ще ти разкажа за някои достойни мъже и жени, които вече не са на този свят, но продължават да живеят в мен.      Беше пролетта на 1956-та, март или април. През август щях да навърша 20 години, остарявах (Смирненски, този Моцарт на българската поезия, мой кумир тогава, бе умрял на 24 годишна възраст!) - трябваше да се бърза. И пъхнал в джоба си две смачкани листчета със саморъчно написани стихове, запътих се към списание „Септември“ (освен него и вестник “Литературен фронт”, други литературни издания нямаше).  Изкачих се по стълбите, влязох в хола на апартамента, където се помещаваше редакцията, в полумрака намерих вратата с надпис “Поезия” и почуках. Чух отвътре леко фалцетен женски глас:   - Влезте. Отворих вратата и се заковах на прага - зад бюрото видях Елисавета Багряна! Физиономията ми толкова добре е изразявала какво съм си помислил, чу тя се засмя и каза:  - Не бойте се, не съм умряла, жива съм!  Смехът й беше някак провлачен, елегичен – като ехо на отдавнашен смях. Багряна тогава е била на около шейсет години - по-млада, отколкото съм аз сега, но тогава и през ум не ми беше минавало, че писателите от читанките може да са живи...  Извадих от джоба си двете листчета, подадох ѝ ги, тя прочете двете стихотворения и каза:  - Добре. Но тук в едното нещо не ми харесва.  Работата се закучи. Един път правих поправки, втори път – тя все не харесваше нещо. Като отидох третия път, ми рече:  - Опитах се аз. Вижте. Беше зачеркнала несполучливия мой куплет и отстрани беше написала с красивия си почерк нова строфа - нейна. Строфата беше хубава, разбира се, но безнадеждно чужда. Обаче - как да й го кажа? Безмълствувах.  - Добре – чух я да казва. - Вземете го, помислете си и елате в четвъртък.   Съжалявам, че не запазих този лист със саморъчно написаната строфа на Багряна. Четях я, препрочитах я – хубава беше. Но колкото пò ми харесваше, толкова по-силно заработваше ината ми. Как така – първото ми публикувано стихотворение, а всъщност да не е изцяло мое! Не спах цяла нощ, живеех тогава на един таван в Овча купел, на разсъмване луната влезе през капандурата - кръгла и жълта, като препечена пита, залязваше над Люлин. И куплета (както лъжат всички) сам се написа:   Аз помня още как ръка   към месечината простираш:   “Да беше топла питка, а?   Да се търкулне по баира…”  (Става дума за гладното циганче Айше - първата ми детска любов.)   Дойде заветния четвъртък, почуквам пак на вратата, чувам познатото “Влезте!”, влизам, “Добър ден!” - и подавам листчето. И в този същи миг изведнъж разбрах колко неделикатна е ситуацията - тогава нямах пишеща машинка, не намерих къде да препечатам стихотворението, така че бях задраскал строфата на Багряна и над нея бях написал на ръка моята - просташко самочувствие, но беше късно, тя държеше вече листчето в ръцете си. Последва мълчание, дълго като “Война и мир”. Накрая, сякаш че изпод земята, чух гласа й:  - Стефан Цанев, вие сте поет.  Тези думи бяха орис. Нататък обаче нещата тръгнаха от зле по-зле. Унгарските събития през есента на 1956 изостриха класовата бдителност в социалистическа България, досиетата се проучваха отново - спомниха си, че сестрата на майка ми е разстреляна като враг на народа, други петима народни врагове от фамилията ми лежаха по затворите и лагерите, на дневен ред беше изключването ми от университета, отгоре на всичко преживявах първата си нещастна любов, първия сблъсък с еснафския прагматизъм, разочарования, разочарования…  Да не очакваш нищо и никого   и никой никога да не те очаква.   Никой път да не те извежда никъде,   защото ще си чужд навсякъде... Всичко в мен се рушеше. Рушаха се и стиховете ми. Рушеше се класическия стих - владеех го свободно, до някакво свое съвършенство, но започна да ме дразни. Неговата музикалност. Неговата хармоничност. Неговата официалност. Неговата правилност. Срички, рими, ритъм - добре, но защо винаги, защо навсякъде, защо задължително? Мога - но защо? Нервите ми бяха опнати до скъсване. И стиховете ми ставаха нервни, накъсани, налудничави, отхвърлях едно след друго правилата, каноните, догмите, все повече се приближавах до това, което по-късно наричахме свободен стих, но по-точно казано - бе освободен стих - освободен от догмите, каноните и правилата на класическия стих.    Носех стиховете си на Багряна, тя дълго ги четеше, мълчеше, не знаеше какво да ми каже, всеки път ме изпращаше с ”Донесете ми нови”, но и новите бяха като предишните, че и още пó. Накрая ми рече:  - Вие сте толкова млад, откъде такава мъка?  Мълчах гробовно. Тя добави колкото можеше по-внимателно и нежно:  - Нищо, че стиховете ви са несполучливи. В тях има страдание и откровеност. А страданието ражда поета. Какво ти раждане - погребваше ме…  Тръгнах си, без да кажа дума. Но преди да затворя вратата зад себе си, чух:  - Само пазете се чист… Едва сдържан хлип като че ли имаше в гласа й. Да се пазя чист? Когато с мен постъпваха толкова мръснишки? Защо да се пазя чист? Нямах отговор. Но в този миг някаква ламбичка светна в тъмното дъно на душата ми. Пламъчето трептеше, трепереше, откъсваше се от черното фитилче, всеки миг можеше да угасне – слизах по тъмното стълбище внимателно, пазех пламъчето… Всеки можеше да ме стъпче тогава, да ме убие. А и по-късно… Можех да озлобея, страданието лесно се превръща в омраза...  Чел съм много истории за герои, слушал съм много обяснения за издръжливостта им, за стоицизма, за героизма – патриотизъм, любов, вяра, идеали… Сигурно. Може би. Не знам. Аз бях на 20 години.  През каквито и страдания да ми беше писано да мина по-нататък, каквито и съблазни или изпитания да препречваха пътя ми - в най-тежките, в най-безнадеждните мигове на живота си чувах в себе си оня глас:  - Само пазете се чист…  Беше ми достатъчно.  ", "date": "2019.08.09", "title": "Стефан Цанев в \"Сънят на сенките\": Забравата е по-страшна от смъртта "}
{"url": "http://epicenter.bg/article/Ekspert--Lihvite-po-zhilishtnite-krediti-sa-s-istoricheski-niski-niva/190036/4/0", "text": "В последните 4 години интересът към кредитирането се върна и всяка година се формират ръстове с 8%.   Това каза в сутрешния блок на БТВ Тихомир Тошев, изпълнителен директор на Кредит център. Той обясни още, че лихвите по жилищните кредити в промоционалните оферти са с исторически ниски нива – средно са 2,8 и 3,2%, а българите теглят средно малко над 100 хиляди лева за покупка на жилище. Тошев добави, че БНБ миналата година е предупредила банките да са по-внимателни в оценка на кредитоспособността, да ограничат финансирането при ипотечните кредити над 80% от стойността на имота, защото там има риск.   Има и стабилизиране на цените на имотите, а пазарът се успокоява и няма спад на броя на сделките. Цените на имотите в София са по-високи и затова се теглят по-големи кредити, хората искат да живеят в по-големи жилища, заяви още експертът. Той добави и че има сериозен ръст на потребителските кредити. Най-вече теглим за ремонти, по-малко - за почивки.   Тошев коментира и изтеклите данни от НАП. Изтеклите лични данни през системите на приходната агенция при хакерската атака са непълни, затова, ако някой реши да тегли кредит от наше име, ще му трябват допълнителни. Поради тази причина не бива да даваме лични данни по телефона, ако някой ни се обади, бе категоричен той и добави, че в кредитния регистър винаги може да проверим какви кредити има на наше име.", "date": "2019.08.09", "title": "Експерт: Лихвите по жилищните кредити са с исторически ниски нива"}
{"url": "http://epicenter.bg/article/NSI--Vse-poveche-balgari-v-gradovete-obmislyat-da-si-kupyat-vila/190058/4/0", "text": "През юли 2019 г. общият показател на доверие на потребителите нараства с 0.8 пункта спрямо нивото си отпреди три месеца, което се дължи изцяло на повишеното доверие сред градското население, съобщиха от Националния статистически институт.   Общата оценка на потребителите за развитието на икономическата ситуация в страната през последните дванадесет месеца бележи известно подобрение - увеличение на балансовия показател с 2.6 пункта. Същевременно и прогнозите им за следващите 12 месеца са по-благоприятни в сравнение с предходното наблюдение.   По отношение на финансовото състояние на домакинствата и оценките и очакванията на населението в градовете леко се подобряват, докато мненията на живеещите в селата са малко по-негативни.   Преобладаващата част от потребителите считат, че през последната година има леко покачване на потребителските цени, като инфлационните им очаквания се запазват и за следващите 12 месеца.   Относно безработицата в страната прогнозите са, че ще има известно съкращаване на персонал през следващите дванадесет месеца, като според населението в селата то ще бъде с по-високо темпо.   През юли по-голямата част от потребителите продължават да оценяват икономическата ситуация в страната като неблагоприятна за спестяване, въпреки че техният относителен дял намалява в сравнение с три месеца по-рано.   Последната анкета, обаче, регистрира малко по-позитивна нагласа в намеренията на градското население по отношение на извършването на разходи за покупка на предмети за дълготрайна употреба и за „покупка или построяване на жилище (вила)“ през следващите дванадесет месеца.   Изследването е част от хармонизираната програма на Европейския съюз за наблюдения на бизнес тенденциите и наблюдение на потребителите и е представително за населението на 16 и повече години.   Обект на изследването са лицата на 16 и повече години, методът на подбор - случаен, гнездови и пропорционален на населението по райони, в т.ч. селско/градско население (154 гнезда с по 8 лица в гнездо). Методът на анкетиране е интервю - лице в лице. Анкетата съдържа стандартизирани въпроси, свързани с финансовото състояние на домакинствата, общата икономическа ситуация в страната, инфлацията, безработицата, спестяванията, намеренията за извършване на основни разходи за предмети с дълготрайна употреба и покупка на жилище или кола. Предлаганите варианти на отговор създават възможност за степенуването им от оптимистични през неутрални към песимистични. Балансът на мненията се получава като разлика между относителните дялове на положителните и относителните дялове на негативните мнения със следната особеност: на силно положителното и силно негативното мнение се дава коефициент 1, а на по-умерено положителните и по-умерено негативните мнения - коефициент 0.5.   С резултатите от наблюденията се цели да се улови посоката на изменение на изследваните променливи, в т.ч. в „нивото на доверие“ на потребителите, което, от своя страна, дава възможност да се изследват тенденциите в развитието на общественото мнение по основни икономически процеси и явления.  ", "date": "2019.08.09", "title": "НСИ: Все повече българи в градовете обмислят да си купят вила"}
{"url": "http://epicenter.bg/article/Advakat-Lulcheva--Sadat-ostavi-Ivan-Todorov-v-aresta-po-snimka--na-koyato-ne-e-toy/190029/3/0", "text": "Фирмата на моя клиент няма нищо общо с хакерската атака. Няма нито едно доказателство за подбудителство.    Това каза по телефона за БТВ адвокат Ина Лулчева, която защитава шефът на \"Тад Груп\" Иван Тодоров. Припомняме, вчера Апелативният специализиран наказателен съд го върна в ареста по обвинение за подбудителство на хакерската атака срещу НАП. Решението на съда е окончателно. Магистратите оцениха всички доказателства по делото в тяхната съвкупност и счетоха, че обвиняемият е обществено опасна личност и е извършител на престъплението, в което е обвинен. \"Аз не приемам това решение на съда. Обвиненият за хакерската атака е с гаранция 20 000 лева, а собственикът на фирмата е в ареста. Това е неприемливо. В ефира на вашата телевизия шефът на ГДБОП обяви, че в четвъртък ще стане ясно кой е поръчител и защитата да не си мечтае, че ще може да направи нещо. Мисля, че това изказване обяснява вчерашното решение на съда. Не мога да кажа, че е имало въздействие, но се създава едно такова впечатление\", каза още адвокат Лулчева.   Вчера съдът се позова на една снимка, на която се твърди, че е Иван Тодоров и се говори за НАП. Това не е вярно. На снимката не е моят клиент, подчерта тя.   Според адвокат Стефанов става дума за фактическа грешка, имайки предвид, че съдът се позова на снимка, която бе свързана от прокуратурата с разговор за хакерската атака срещу НАП, на която не е Иван Тодоров и респективно той не е участвал в подобен разговор, ако е имало такъв, обясни Ина Лулчева.   \"Не мога да кажа как се чувства в момента Иван Тодоров. Там не дават да говориш. Това е арест. Тепърва ще преценим какви действия ще предприемем\", завърши тя.", "date": "2019.08.09", "title": "Адвакат Лулчева: Съдът остави Иван Тодоров в ареста по снимка, на която не е той"}
{"url": "http://epicenter.bg/article/Izmamnitsa-zavlicha-turisti-s-pochivki-na-moreto/190035/3/0", "text": "Жена, издирвана от полицията, завлича туристи с фалшиви почивки на морето. Тя събира пари и ги праща на несъществуващи адреси.   Елка Николова се издирва от софийската, пернишката и варненската полиция. Жената обещавала на клиентите си нощувки в апартаменти и хотели по цялото Южно Черноморие. Взимала половината пари, след което изчезвала. Хората обаче разбирали чак на място, че са излъгани, съобщи Нова телевизия Жената е разследвана и за много други измами. Има и присъди.   Една от жертвите на измамата разказа как е била излъгана. „Видях обява в интернет пространството. Офертата беше хубава и реших за звънна. Николова предлагаше къща за гости „Елена” в Ахтопол. Цената беше 100 лева на ден за четиричленно семейство. След 6 дни уговорки по телефона, ме убеди да й изпратя сумата. Каза, че вилата се намирала на морето. Преведох 289 лв., което е 50%, която трябваше да бъде за 6-дневната ни почивка. Стигаме до оказаното място в Ахтопол, но там се оказа, че няма сграда, няма никой. Имаше само една нива”, разказва измамената, която пожела да остане анонмна.   „Питах в най-близкия магазин за адреса. Казаха ми, че съм може би десетата измамена, която търси къща на това място”, каза още тя.   „Жената има много фалшиви профили във Facebook. Представя се за Елка Николова или Елена Николова. Снимките, които показва са откраднати от различни хотели”, разказва измамената.  ", "date": "2019.08.09", "title": "Измамница завлича туристи с почивки на морето"}
{"url": "http://epicenter.bg/article/Prokuraturata-pokaza-novite-dokazatelstva-po-aferata--quot-NAP-quot-/190049/3/0", "text": "  Прокуратурата направи публично достояние новите доказателства по делото за хакерската атака срещу НАП.   Те бяха представени по време на гледането на мярката за неотклонение на собственика на \"ТАД Груп\" Иван Тодоров в четвъртък.   Обвиненият в подбудителство към кибертероризъм беше върнат в ареста, след като магистратите го определиха като общественоопасен.     \r\n Близо година преди 20-годишният Кристиян Бойков да източи данните на над 5 млн. български граждани от информационните масиви на НАП,  \r\n \r\n Това сочат данните, които са публикувани на сайта на Апелативната специализирана прокуратура. \r\n   \r\n В четвъртък този доказателствен материал бе представен в рамките на открито съдебно заседание пред трима апелативни съдии, които промениха мярката за неотклонение на собственика на \"ТАД Груп\" Иван Тодоров от гаранция в размер на 100 000 лв. в \"задържане под стража\". \r\n   \r\n \r\n   \r\n Третият файл съдържа свидетелски показания на бивш служител на \"ТАД Груп\", който разкрива подробности за схемата, по която фирмата е действала, а именно: първоначално след хакерска атака са били източвани данни от сървърите, след което от компютърната фирма са предоставяли оферта за осигуряването на защита от нерегламентиран достъп. Жертва на този кибертероризъм са станали застрахователни компании и брокери, медии, държавни и банкови институции и др. \r\n   \r\n  Представители на четири компании - три застрахователни дружества и една медия  , че не са имали договорни отношения с компанията на Тодоров и съответно фирмата му не следва да притежава достъп до базата им данни. \r\n   \r\n  и не би се съгласил да предостави нерегламентирано добитата информация за по-малко от 20 000 (не е уточнено - лева, евро или долари), тъй като става въпрос за 24 GB данни. \r\n   \r\n . \r\n   \r\n \r\n   \r\n Файловете, от които са заличени личните данни, разкриват, че по подобен начин е действано и при хакерската атака срещу НАП  \r\n   \r\n От   се разбира още, че той е търсил начин да пробие сървърите на НАП още през април месец. \r\n   \r\n . \r\n   \r\n Прокуратурата публикува и показания на трима свидетели по делото. От думите им се разбира, че те са били служители на \"ТАД Груп\" и са били наясно с нерегламентираните действия на обвиняемите. \r\n   \r\n Става ясно още, че бивш служител на Иван Тодоров е съобщил на разследващите, че  , казва свидетелят И.П. \r\n   \r\n \r\n   \r\n \r\n Тази кореспонденция я водихме посредством приложението \"Телеграм\".   Аз се съгласих, но му казах, че ще го направим по-късно, тъй като отивам на зъболекар. С това разговорът ни за НАП приключи. Аз се съгласих само, защото не ми се занимаваше с него, но нямах намерението да го правя и аз лично не съм правил нищо. \r\n   \r\n По късно, мисля, че след около три седмици видях в един общ чат на компютърна тематика, с над 50 участника отново в \"Телеграм\", че Кристиян се интересува от айпи адресите на nap.bg и nra.bg. Малко след това някой от групата, не си спомням кой точно, пусна айпи адресите на nap.bg и nra.bg. Тогава Кристиян написа:\"ей, сега ще видите какво ще стане, момчета\". \r\n   \r\n Поради това, което разказах когато изтече базата данни на НАП веднага си помислих, че Кристиян Бойков го е направил. Помислих си, че той е записал базата данни на НАП и я изпратил на медиите... \r\n   \r\n ...Искам да поясня, че Кристиян ни задължаваше мен и З да правим снимки на откритите уязвимости на сайтовете и да ги пазим. Това се правеше от една страна, за да се докаже на клиента, че действително има уязвимост, а от друга страна Кристиян впоследствие експлоатираше тази уязвимост, като записваше различни бази данни на външен хард диск. Кристиян колекционираше бази данни от различни сайтове, като ги записваше на диска с имената на сайтовете.   Кристиян Бойков ми е предоставял да разглеждам лично този диск. Когато ми го даде да го разгледам в него имаше над 500 GB информация. Спомням си, че в него бяха записани базите данни на следните сайтове: mon.bg, .......bg, .......bg, ddos........bg. Впоследствие мисля, че беше добавил и базата данни на ........bg. Информацията свалена от различните сайтове и съхранявана от Кристиян на горепосочения диск съдържаше основно потребителски имена и пароли на администраторите на сайта. Спомням си, че имаше имена, презимена, дата на раждания, ЕГН-та, имейли, айпи адреси... \r\n   \r\n Кристиян ми каза, че държи тази база данни на много сигурно място и има информация за всички автомобили в България и техните собственици. \r\n   \r\n Носеше в раницата си като идваше на работа, виждал съм го да го вади оттам като идва и да го прибира в раницата преди да си тръгне. Давал го е на З. М. да го разгледа пред мен, на мен също го е давал да го разгледам. Тогава ни го даде за две минути, за да видим какви сайтове е свалял вътре и докато го разглеждахме, през цялото време Кристиян беше при нас. \r\n   \r\n Кристиян ме караше да допълвам данните в хард диска с други данни, които съм достъпил нерегламентирано от различни сайтове, които не са на наши клиенти. Аз не се съгласих да правя това, защото знам, че не е законно. Единствено открих уязвимост в сайта на А., за които Кристиян ме увери, че предстои да станат наш клиент. Той буквално ми каза, че бил говорил със собственика на \"А\". Това стана през април 2019 г., не помня точната дата. Тогава намерих я без да ползвам готови програми, а с ръчно претърсване. След това пратих линк към уязвимостта на Кристиян, изпратих му го в личен чат. После не знам той какво е направил с уязвимостта. Веднага след това Кристиян се обади по телефона на някого и му каза, че съм успял да хакна сайта на А.. Същият следобяд, когато Иван Тодоров дойде в офиса ни, Кристиян му съобщи и на него, че съм хакнал сайта на А.. Тогава се усъмних, че Кристиян ме е излъгал, че А. ще станат наш клиент. По-късно проверих в системата на фирмата ни и видях, че наистина няма сключен договор с тях. След това станах по-предпазлив към информация, дадена от Кристиян относно това кои сайтове са наши клиенти. \r\n   \r\n \r\n   \r\n В началото на м.април 2019 г., малко след случката със сайта на ..............,  \r\n   \r\n . Казвал ми е, че е добре, ако искам да хакна някой сайт, да не работя през моя доставчик на интернет, а да кракна уай-файът на съседите, за да не хванат. Той ми се похвали, че самият той винаги работи така. Сещам се също, че веднъж Кристиян на всеослушание каза на мен и другите колеги в офиса, че е добре, ако правим нещо незаконно, напр. ако сканираме за уязвимости сайто ве, които не са наши клиенти, да използваме VPN \"TOR Phantom\", т.к. си сменя непрекъснато IP адреса, през 10-15 мин и така не може да се засече. \r\n   \r\n Искам да добавя също, че след случката с ............., Кристиян ми каза, че още два сайта ...........bg и ...........bg ще ни станат клиенти и ми каза да ги тествам за уязвимости. За името на втория сайт не съм много сигурен. Спомена, че са му предложили 2 000 лв., ако намери уязвимости в единия от сайтовете и именно това ме усъмни, че отново се опитва да ме накара да осъществя за нерегламентиран достъп до тези сайтове. Не каза кой му предлага тази сума. \r\n   \r\n Относно случая, при който Кристиян беше хакнал базата данни на .......... мога да кажа, че във въпросния хард диск, за който разказах, имаше папка озаглавена .........bg и .........bg, но те бяха празни към момента, към който Кристиян ми ги показа – към средата на м.април 2019 г. Тогава Кристиян ми предложи, ако искам да си сваля данни от хард-диска му. Този диск Кристиян ми го е показвал веднъж и го уе използвал 2-3 пъти в офиса, за да търси други данни – търсеше хора по име, по ЕГН, по IP, но не знам какви хора и защо е търсил. \r\n   \r\n \r\n Кристиян Бойков бе назначен на работа малко след мен, имам предвид в края на 2017г. Направи ми впечатление, че е с голямо самочувствие и изключително надменен. Той бе назначен след като стана известен с хакването на ............................ За това време   Постепенно започнаха да идват клиенти, които желаеха да се правят тестове, относно киберсигурност на техните платформи и сайтове. Но все пак броя на клиентите е недостатъчен, затова не съм сигурен кой го предложи Иван или Кристиян, част от политиката на фирмата за набиране на клиенти да бъде тестването на сайтове на различни дружества без тяхно знание и в последствие да ги набират като клиенти. Тази политика на фирмата се коментираше постоянно в офиса основно между Иван и Кристиян, като двамата си говореха, че трябва да се изготви списък с най-големите български сайтове, които да бъдат тествани без знанието на техните собственици, като след това бъдат привлечени като клиенти. \r\n   \r\n Впоследствие разбрах, че Кристиян е направил такъв тест на сайта на ..................... със знанието на Иван Тодоров, от който бе намерена уязвимост xss (cross – site scripting), която би могла да осигури достъп до сесии на потребители и да извърши пренасочването им към други страници, както и иницииране на заявки от потребителите без тяхното знание. Мисля, че беше малко след като Кристиян постъпи на работа. За този тест разбрах след като Иван Тодоров ми каза да отговоря на гневен имейл, изпратен от Н.л. Аз му отказах, тъй като първото писмо до Н. л. бе изпратено от Кристиян и чисто технически не беше коректно, още повече че беше проведен тест без тяхно съгласие, което в крайна сметка не е правилно. Аз не съм се съгласявал да се провеждат подобни тестове. Поради тази причина казах на Иван, че най-добре би било да се извинят на Н. л.   Също така се хвалеше, че е компрометирал «хаквал» безжичния интернет на съседите си. В последните дни на моята работа в «Тад Груп» ЕООД Кристиян се похвали, че е има осигурен администраторски достъп до сайта на ......... \r\n   \r\n Спомням си че  Доколкото си спомням това се случи в началото на 2019г., но не мога да конкретизирам датата. Не си спомням името на дружеството. Не зная дали впоследствие Кристиян е успял да осъществи достъп до тази база данни. Тогава предположих, че целта на Кристиян е извличане на списъка на клиенти, тъй като неговото семейство има подобна фирма и най-вероятно е целял набиране на нови клиенти, посредством осъществяване на достъп до базата данни на фирмата. \r\n   \r\n Искам да поясня, че   Доколкото аз зная по този начин е тествана само Н. л., нямам представа дали са тествали и други сайтове впоследствие. Вече не си спомням за кои други сайтове се коментираше, че са включени в този списък. \r\n   \r\n \r\n Не си спомням точната дата, но мисля, че беше в края на 2016г. или началото на 2017г., категорично не си спомням кога беше, не си спомням и дали бях започнал работа или ходех все още на обучения в ТАД ГРУП когато разбрах от моите колеги, че са установили уязвимост, чрез която се разкриват потребителското име и парола на потребители, ползващи услугите на ....bg, собственост на \"Н.\". Доколкото зная тогава не е сваляна база данни от ....bg, а тестовете са правени с личните пощи на колегите ми. Иван Тодоров също беше наясно, тъй като това се обсъждаше в офиса. Още повече, че  Тогава не разбрах кой от тримата провеждаше тези тестове и установи уязвимост в ....bg, но и тримата знаеха, че се провежда такъв тест. Тогава не си спомня кой направи контакт с Н., собствениците на ....bg и ги уведоми за тази уязвимост. Аз разбрах от колегите, че са установили контакт с Н. и са им предложили да направят официален тест на цялата платформа, но те отказали. При този отказ Иван Тодоров каза на всички в служители в офиса, че има право след 14 дневен срок да оповести откритото в публичното пространство за откритата уязвимост в сайта на ....bg. Обясни, че такива са правилата по закон и че трябва се изчакат 14 дин, за да може \"Н.\" да си коригират системите. След този срок фирмата обяви, че ....bg имат уязвимости публично чрез сайта на \"ТАД ГРУП\", а оттам и чрез други сайтове. Не зная кой бе правил теста на ....bg, нито кой бе оповестил новината публично, но \r\n   \r\n   \r\n   \r\n \r\n \r\n \r\n \r\n \r\n \r\n \r\n                    ", "date": "2019.08.09", "title": "Иван Тодоров в чат група „tad cyber team“: „ Ще свалям правителството хаха“ (Допълнена)"}
{"url": "http://epicenter.bg/article/SASht-otneha-vizata-na-shefa-na--quot-TAD-Grup-quot--Ivan-Todorov/190056/3/0", "text": "Съединените американски щати отнеха визата на шефа на \"ТАД Груп\" Иван Тодоров. Причината е в обвинението му като подбутител на атаката срещу НАП. Заради нея Тодоров е обвинен в тероризъм, целящ създаване на смут и паника в обществото, съобщава \"Монитор\".   Самият Тодоров отрича обвиненията. Той имаше виза, защото е представител на тамошна верига ресторанти за сандвичи в цяла Източна Европа. Според мълвата, това е втора негова санкция от САЩ. През 1997 г. е разследван заради скиминг. С данни, получени от негови пос терминали, са пазарувани компютри от САЩ. Затова от Щатите му забранили да ходи в страната. Заради липса на доказателства обаче забраната била махната, носи мълвата във Варна, откъдето е Тодоров. Вчера съдът го остави за постоянно в ареста.", "date": "2019.08.09", "title": "САЩ отнеха визата на шефа на \"ТАД Груп\" Иван Тодоров"}
{"url": "http://epicenter.bg/article/Ekspertiza-razplita-razsledvaneto-sreshtu-bivshiya-zam-ministar-na-ikonomikata-Aleksandar-Manolev-/190066/3/0", "text": "Разследването срещу бившия заместник-министър на икономиката Александър Манолев, който е разследван за злоупотреба с еврофондове, протича в законовите срокове.    Това заявиха за Izbori.bg от Благоевградската окръжна прокуратура. Оттам уточниха още, че няма промяна в обвиненията и разследваните лица. Прокуратурата очаква резултатите от експертиза, чиито резултати ще решат какъв да бъде срокът за приключване на делото, както и последващите действия по разследването на държавното обвинение.    Припомняме, че на 25 април т.г. Окръжна прокуратура-Благоевград привлече като обвиняеми бившия министър на икономиката Александър Манолев и Ана Димитрова за престъпление, засягащо финансовите интереси на Европейския съюз, извършено от двамата в съучастие и при условията на продължавано престъпление /по чл.248а, ал.3, вр. ал.2 вр. чл. 20, ал.3 и ал.4 вр. чл. 26, ал.1 от НК/.    Наказателната отговорност на Манолев и Димитрова е ангажирана за това, че в периода от началото на месец януари 2013 г. до 14 октомври 2015 г. в София, Сандански и Благоевград, в съучастие - Манолев като подбудител и помагач, а Ана Димитрова в качеството ѝ на търговец - ЕТ „Агротрейд - Ана Димитрова“ Сандански като извършител, са представили пред Държавен фонд „Земеделие“, Областна дирекция „Земеделие“ гр. Благоевград и Дирекция „Оторизация на плащанията по прилагане на мерките за развитие на селските райони“, Отдел „РРА“ гр. Благоевград неверни сведения в Заявление за подпомагане за изграждане на жилищна сграда за гости в местността „Чинар куши“, землището на гр. Сандански и приложени към него документи и в Заявка за плащане от 14.10.2015 г. и приложени към нея документи. Неверните сведения са представени, за да получи търговецът - ЕТ „Агротрейд - Ана Димитрова“ средства от фондове, принадлежащи на ЕС – „Европейския земеделски фонд за развитие на селските райони – Европа инвестира в селските райони“ в размер на 391 160 лева.    На Ана Димитрова е взета мярка за неотклонение гаранция в пари в размер на 2 000 лева, а на Александър Манолев – гаранция в размер на 100 000 лева.    След образуването на делото стана ясно, че бившият зам.-министър на икономиката Александър Манолев, обвинен за престъпление, засягащо евросредства, е отказал да дава обяснения, да му бъде направена криминалистична регистрация и да попълни декларация за имотно състояние, съобщи говорителят на главния прокурор Румяна Арнаудова. Ана Димитрова, която се води собственик на къщата за гости над Сандански, също е отказала да дава обяснения.    Прокуратурата разпространи съобщение, в което разкри договорите на подалия заради случая оставка Манолев. ", "date": "2019.08.09", "title": "Експертиза разплита разследването срещу бившия зам.-министър на икономиката Александър Манолев "}
{"url": "http://epicenter.bg/article/TsIK-nalozhi-globa-na-Angel-Dzhambazki-za-narushenie-na-Izborniya-kodeks/190068/3/0", "text": "Централната избирателна комисия наложи глоба от 2 хил. лева на Ангел Джамбазки, че в качеството си на кандидат за член на Европейския парламент от ВМРО-БНД е нарушил разпоредби на Изборния кодекс.   Решението подлежи на обжалване пред Софийски районен съд чрез Централната избирателна комисия в седемдневен срок от връчването му.   В решението на ЦИК се посочва, че според Изборния кодекс се забранява използването на материали, които накърняват добрите нрави, а че Джамбазки ги е накърнил, сравнявайки реакцията на българската полиция в случая в град Куклен с брюкселската полиция при овладяване на улични безредици - в случая за отблъскване на терористично нападение с използване на огнестрелно оръжие.   В телевизионен репортаж-клип е отразена среща с кандидатите за членове на Европейския парламент с ръководството на МВР и той е излъчен.   Ден по-рано ЦИК глоби и лидера на ВМРО и министър на отбраната Красимир Каракачанов, също с 2 хил. лева затова, че е извършил нарушение на забраната за използване на националното знаме в агитационни материали.   В ЦИК са постъпили възражения, както от Джамбазки, така и от Каракачанов, но и в двата случая административно-наказващият орган намира, че не са налице предпоставки за приемане на случаите за маловажни, неправилни и незаконосъобразни. ", "date": "2019.08.09", "title": "ЦИК наложи глоба на Ангел Джамбазки за нарушение на Изборния кодекс"}
{"url": "http://epicenter.bg/article/Dete-podkara-kola-i-blasna-zhena/190070/3/0", "text": "Около 10.53 часа днес в полицията е получен сигнал за инцидент в с. Вълкосел, община Сатовча.   Според първоначалната информация, непълнолетен и неправоспособен водач на лек автомобил \"Сузуки Витара\" от селото паркирал без да заключи автомобила в центъра на Вълкосел. Докато младежът бил извън колата, в нея се качило дете, освободило ръчната спирачка, автомобилът потеглил и блъснал 44-годишна жена.   Пострадалата е със счупен крак. Работата по изясняване на всички факти и обстоятелства по случая продължава. ", "date": "2019.08.09", "title": "Дете подкара кола и блъсна жена"}
{"url": "http://epicenter.bg/article/Svideteli-sreshtu-Kristiyan-Boykov--Hvaleshe-se--che-prodava-bazi-danni-v-hakerskiya-forum-Raid-Forums-quot--/190071/3/0", "text": "Прокуратурата направи публично достояние нова серия от доказателства по делото за хакерската атака срещу НАП. Те бяха представени по време на гледането на мярката за неотклонение на собственика на TAD Group Иван Тодоров.    По време на съдебното заседание Апелативната специализирана прокуратура представи нови доказателства - протоколи от разпити на свидетели, експертни справки, както и други документи, съобщават от държавното обвинение.    Според изнесените данни от обвинението на 22 март потребителят с име \"Джон Доу\" / Кристиян Бойков пише в чата: \"Започваме. Ае да думкаме НАП\".    След това прилага адресите nra.bg и nap.bg, като говори за всички събдомейни. Другият участник в чата, през същата вечер, който прокуратурата представя с инициалите И.А. (свидетел), отвръща: \"Дай да го направим довечера\".    След това в разпита пред прокуратурата И.А. потвърждава автентичността на разговора, но твърди, че е казал на Бойков, че ще ходи на зъболекар, за да се отърве от него и че не е имал намерение да прави нищо.    И.А. споделя, че след около три седмици в друг чат на \"Телеграм\" с над 50 души, някой е пуснал IP адресите на nap.bg и nra.bg.  Тогава Кристиян е написал: \"Ей сега ще видите какво ще стане, момчета\".    Свидетелят допълва, че когато новината за хакерската атака срещу НАП се е появила по медиите, веднага си е помислил, че Кристиян го е направил.    Същият свидетел казва и, че при други случаи Кристиян го е карал да прави снимки на открити уязвимости на различни сайтове и е записвал бази данни на такива сайтове на външен хард диск.  По думите на свидетеля, Бойков записвал данните на клиентите на TAD Group, но без тяхно съгласие. \"Лично от него знам, че е правил тестове за уязвимости на сайтове без знанието и съгласието на собствениците им. И също е записвал базите им данни на външен хард диск.    Освен това се хвалел, че продава бази данни в хакерския форум Raid Forums\", гласят свидетелските показания.    Според представените данни от прокуратурата, Иван Тодоров и Георги Янков са знаели за въпросния външен хард диск.    Свидетелят мисли, че Кристиян не е правил всичко това единствено на своя глава.  Освен това на 14 април в чат в Telegram Кристиян е написал на Иван Тодоров: \"НАП тая вечер си заминава\".    Малко след това Кристиян е споделил с колегите си, че е продал база данни за 15 000, но неясно в каква валута.    Според свидетеля купувачът бил българин, от конкурентна фирма на тази, чиито данни били продадени.    Според друг свидетел на обвинението, И.П., Кристиян и Иван Тодоров постоянно коментирали в офиса, че трябва да набират клиенти, като първо тестват сайтовете им за уязвимости, а след това им показват какво са открили.    И.П. твърди и че Кристиян се е хвалил, че имал достъп до системата, която управлява водните струи за поливане пред Народното събрание, и е казал пред колеги в офиса дали искат да пуснат отделни струи и да отидат на място и да установят дали действат.  Припомняме, че от Столична община заявиха, че пред парламента се полива механично - тоест с водоноска. ", "date": "2019.08.09", "title": "Свидетели срещу Кристиян Бойков: Хвалеше се, че продава бази данни в хакерския форум Raid Forums\" "}
{"url": "http://epicenter.bg/article/Ivan-Geshev-mozhe-da-zashtiti-imidzha-na-prokuraturata-i-da-prodalzhi-reformiraneto--/190079/3/0", "text": "Поредни две становища в подкрепа на кандидатурата на Иван Гешев за главен прокурор. Те са от името на Окръжните прокуратури в Добрич и Смолян. Към становището на прокурорите от Добрич се присъединяват колегите им от районните прокуратури в целия съдебен район, както и следователите и служителите на съдебната власт.    \"Считаме, че издигнатата кандидатура на Иван Гешев е правилният избор като прокурор от кариерата, който познава системата отвътре и за който може да се твърди, че ще се ползва с доверието на колегите си. При своя избор не следва да се поддавате на политически или друг външен натиск, а правилно да приложите разпоредбите на Конституцията и Закона за съдебната власт\", пише в становището на ОП-Добрич.    Прокурорите от Смолян пишат до Пленума на Висшия съдебен съвет (ВСС), че Иван Гешев има \"решителността, знанията и възможностите\" да заеме поста на главен прокурор.    \"С работата си до момента е показал, че има намерението и може да защити имиджа на прокуратурата, позиционирането й в съдебната власт и продължаване на провеждането на реформата в прокуратурата, започнато от Сотир Цацаров. Неговото издигане за кандидат за главен прокурор е в съответствие и с вижданията на голямата част от колегите в страната, че главният прокурор трябва да е от професионалните редици на прокуратурата\", посочват още държавните обвинители от Родопите, които апелират да се \"игнорират опитите за влияние и всякакви политически внушения и инсинуации\", които съпровождат процедурата.    В понеделник предстои важен етап от процедурата по избор на следващия главен прокурор.   Номинираният Иван Гешев трябва да представи писмената си концепция за развитието и управлението на държавното обвинение през следващите седем години.", "date": "2019.08.09", "title": "Иван Гешев може да защити имиджа на прокуратурата и да продължи реформирането ѝ"}
{"url": "http://epicenter.bg/article/Razsledvat-umishleno-ubiystvo-sled-tragediyata-v-Primorsko/190081/3/0", "text": "Бургаската окръжна прокуратура образува разследване на умишлено убийство след трагедията в аквапарка в Приморско, при която загина 18-годишният Станислав Гонев от старозагорското село Кирилово. Това съобщи заместник-председателят на Апелативната прокуратура в Бургас Йовита Григорова, предаде   По случая, уточни тя, са назначение две експертизи – комплексна - техническа, която да установи изправността на водния атракцион, и медицинска, с която да бъдат изяснени точните причини за смъртта на момчето.   „Извършени са два огледа на мястото. Все още разследването е в много ранна фаза. След изготвянето на експертизите и ако бъдат събрани достатъчно доказателства, ще бъдат повдигнати обвинения на конкретни лица“, уточни Григорова.   По-рано днес родителите на загиналия Станислав обявиха, че вероятно служителят в аквапарка, който е пускал децата по пързалката, не е преценил достатъчно добре дистанцията. Именно това е причината, според тях, синът им да получи фатални увреждания при сблъсъка си с другото момче.   \"Предмет на разследването ще бъде както законосъобразното функциониране на водното съоръжение, така и дали са налице данни за осъществени престъпления от общ характер от длъжностни лица, разрешили функционирането му и спрямо такива, работещи в същото\", посочиха от пресслужбата на апелативната прокуратура в Бургас.", "date": "2019.08.09", "title": "Разследват умишлено убийство след трагедията в Приморско"}
{"url": "http://epicenter.bg/article/Mazh-e-v-bolnitsa-sled-poboy-ot-zhena/190082/3/0", "text": "Мъж е в болница след побой от 40-годишна жена, съобщиха от полицията. Нападателката е задържана за срок до 24 часа в районното управление, след като било установено, че на 4 август е нанесла удари на свой 58-годишен познат, в резултат на което мъжът е настанен в болница.   Двамата се скарали, докато били под въздействието на алкохол. После жената се нахвърлила върху мъжа.   Работата по случая продължава под наблюдението на Районната прокуратура в Асеновград.", "date": "2019.08.09", "title": "Мъж е в болница след побой от жена"}
{"url": "http://epicenter.bg/article/Fandakova-/190067/2/0", "text": " Това обяви кметът Йорданка Фандъкова в съобщение в профила си във Facebook.   Бъдещото пешеходно зелено околовръстно ще е дълго повече от 32 километра, а от общината вече преговарят за терените с министъра на транспорта и компания \"Железопътна инфраструктура\", която е собственик на голяма част от линиите от миналия век.        ", "date": "2019.08.09", "title": "Фандъкова: Работим по зелено околовръстно, свързващо парковете в София"}
{"url": "http://epicenter.bg/article/GERB-izdiga-kmeta-na-Septemvri-Marin-Rachev-za-vtori-mandat/190069/2/0", "text": "Досегашният кмет на град Септември Марин Рачев е номинацията на партия ГЕРБ и за следващ мандат.   Решението е взето на проведено късно снощи заседание на общинската структура с участието на областния председател на политическата сила Найден Шопов и секретаря Гинче Караминова, съобщава Дарик.   Марин Рачев е получил силна подкрепа от предложените кандидати за кметове на по-малките населени места и общински съветници. Те са поставили условието, че биха се явили на изборите от листата на ГЕРБ само ако организацията издигне за общински градоначалник Рачев.   Дадени са и две алтернативни предложения. Председателят на общинската структура инж. Атанас Узунов обаче си е направил самоотвод, а народната представителка Даниела Малешкова, която в началото на сегашния мандат беше и зам.-кмет на общината, е събрала едва няколко гласа. Въпреки това и нейната номинция ще бъде представена пред централното ръководство на ГЕРБ, което има последната дума.   Припомняме, че през 2015 година Марин Рачев спечели първия си мандат с подкрепата на ГЕРБ. Името на бизнесмена бе замесено в няколко големи скандала. Срещу него се водят редица дела и по обвинения в злоупотреби с обществени средства, и в укриване на данъци чрез негови фирми.   През май получи две години и половина условно за източване на данъци, но обжалва присъдата и до момента тя не е влязла в сила. Въпреки това той явно се радва на достатъчно подкрепа в местната общност, а управляващата партия отново залага на него като претендент за кметския пост.", "date": "2019.08.09", "title": "ГЕРБ издига кмета на Септември Марин Рачев за втори мандат"}
{"url": "http://epicenter.bg/article/110-detsa-zavarshiha-uspeshno-pluven-kurs-v-obshtina-Momchilgrad/190072/2/0", "text": "С много настроение и усмивки беше закрито \"Плувно лято 2019\" в Момчилград. Това се случи на специално тържество край плувен басейн \"Долче вита\" в града. В тържеството участваха преминалите плувния курс 110 деца от 6 до 11 години и много родители. За случая община Момчилград беше организирала много забавни игри. Тържеството премина с много песни и танци. Децата показаха артистични заложби, изрисувайки лицата си с боички. \"2019 е поредна година, в която община Момчилград организира плувен курс за децата под егидата на кмета Сунай Хасан.   \"Участващите в \"Плувно лято 2019\" прекараха приятни часове в басейните и се научиха да плуват. По време на приключилата преди дни международна среща \"Момчилград винаги в сърцето ми\" общинският съвет гласува званието \"Почетен гражданин\" на момчилградчанина и световен шампион по плуване Петър Стойчев. Пожелавам ви и вие след време да достигнете върховете в този спорт\", заяви в секретарят на общината Бахатдин Ахмедов.   Той допълни, че плувният курс е безплатен за всички желаещи да се включат в него. Освен инструктор по плуване, по време на курсовете община Момчилград осигури и медицински специалист, който се грижеше за здравето на трениращите. За участниците в курса община Момчилград осигури принцеси, безалкохолни напитки и сладкиши. Всяко дете получи като подарък плажна хавлия.", "date": "2019.08.09", "title": "110 деца завършиха успешно плувен курс в община Момчилград"}
{"url": "http://epicenter.bg/article/Otbelyazvame-140-godini-ot-sazdavaneto-na-balgarskite-Voennomorski-sili/190073/2/0", "text": "Министърът на отбраната Красимир Каракачанов и началникът на отбраната генерал Андрей Боцев ще присъстват на тържествата в гр. Варна, посветени на 140-ата годишнина от създаването на Военноморските сили (ВМС). В тях ще участват също заместник-началниците на отбраната вицеадмирал Емил Ефтимов и генерал-лейтенант Димитър Илиев, както и директори на дирекции от Министерството на отбраната.   , генерал Андрей Боцев посети Висшето военноморско училище (ВВМУ) „Никола Йонков Вапцаров“. Той участва в церемонията по връчването на сертификати на новоназначените офицери – медицински специалисти, и в откриването на лаборатория за дистанционно управляеми апарати. Началникът на училището флотилен адмирал проф. д.в.н. Боян Медникаров запозна генерал Андрей Боцев с постиженията на висшето учебно заведение и му представи учебно-материалната база, в която се обучават курсантите.     ще се състоицеремонията за връчване на дипломите на студентите от „Випуск 2019” на ВВМУ „Н. Й. Вапцаров”. Дипломи ще получат 338 студенти, успешно завършили своето обучение в 8 бакалавърски и 6 магистърски програми. Първенец на випуска сред студентите е Диляна Димитрова, завършила с пълно отличие специалността „Информационни и комуникационни технологии в морската индустрия“, редовна форма на обучение. министърът на отбраната Красимир Каракачанов, заместник-началниците на отбраната вицеадмирал Емил Ефтимов и генерал-лейтенант Димитър Илиев и командирът на ВМС контраадмирал  Кирил Михайлов ще участват в тържественото събрание – концерт, посветено на 140-ата годишнина от създаването на военния ни флот. То ще започне в 18.00 ч. в зала 1  на Фестивалния конгресен център в града.   Министър Красимир Каракачанов и вицеадмирал Емил Ефтимов ще поздравят личния състав на ВМС по повод празника и ще наградят военнослужещи и цивилни служители, отличени за постигнати високи резултати при изпълнение на служебните си задължения. Гости на тържеството ще бъдат висши офицери от военноморските сили на САЩ, Румъния, Турция, Грузия и Италия, представители на държавната и местната власт, ветерани от военния ни флот.   По традиция кулминацията на честванията по повод създаването на ВМС ще съвпадне с тържествения акт по връчване на дипломите за завършено висше образование и присвояване на първо офицерско звание на курсантите от „Випуск 2019“ на ВВМУ „Никола Йонков Вапцаров“.   с тържествено издигане на Военноморския флаг и флаговете за разцветяване на военните кораби. Министърът на отбраната Красимир Каракачанов и заместник-началникът на отбраната генерал-лейтенант Димитър Илиев ще поздравят младите офицери от „Випуск 2019“ по повод успешното завършване на ВВМУ и постъпването им на служба във военния ни флот.   През тази година дипломи и офицерски пагони ще получат 15 курсанти, завършили петгодишния курс на обучение по специалността„Организация и управление на военни формирования на тактическо ниво от ВМС“ със специализации „Корабоводене за ВМС“, „Военноморски комуникационни и радиотехнически системи“ и „Корабни машини и механизми“. Седем от тях са с отличен успех, а първенец навипуска сред курсантите е Петър Генов от специализация „Военноморски комуникационни и радиотехнически системи“.   След тържествения ритуал, в 11.00 ч. в района на Морска гара Варна военнослужещи от ВМС ще демонстрират умения при изпълнението на елементи от операция по морска сигурност.   Същия ден на Морска гара Варна жителите и гостите на града ще могат да посетят фрегатата „Смели“.", "date": "2019.08.09", "title": "Отбелязваме 140 години от създаването на българските Военноморски сили"}
{"url": "http://epicenter.bg/article/Nihat-Kabil--Afrikanskata-chuma-ne-e-problem-samo-na-MZH-i-BABH--a-obshtonatsionalen-problem/190075/2/0", "text": "Ръководството на Министерство на земеделието се среща във Велико Търново с областните управители от страната и представители на Сдружението на общините, за да обсъдят актуалната обстановка в страната и мерките за ограничаване на африканската чума по свинете, предаде БНР. Министърът на земеделието и храните Десислава Танева обяви по-рано в телевизионно интервю, че ще има кадрови и организационни промени в Агенцията за безопасност на храните, но едва след като бъде овладяна кризата с чумата по свинете.   За 8 години БАБХ смени четирима директори. Единият остана само няколко месеца, двамата бяха отстранени след скандали, четвъртият е обект на прокурорска проверка. Българската агенция за безопасност на храните е проверявана от прокуратурата за евентуални длъжностни престъпления и неизгодни договори за инсинератори, в които се обезвреждат животински отпадъци. От БАБХ ще бъдат изискани редица документи, някои от които са договорите за обществената поръчка за обезвреждане на животински отпадъци, сключени преди две години, както и тези, свързани с договорите за пряко договаряне, документите за всички плащания и капацитетите на инсталациите.   Първи случаи на африканска чума по свинете има в областите Смолян и Шумен, след като в мъртви диви прасета там бяха потвърдени положителни проби за заболяването. Хората, които осми ден блокират пътя Сливен – Ямбол при село Крушаре, ще внесат сигнал до Върховната административна прокуратура заради наложените мерки от Министерство на земеделието за принудително избиване на животните в домашните стопанства   Нихат Кабил, бивш министър на земеделието коментира в предаването \"Хоризонт за вас\", че взетите мерки са необходими, но закъснели:   \"Тази война в АЧС ни завари неподготвени. Ясно беше, че чумата ще дойде рано или късно и до нас. Но трябваше в Добруджа да се направи много по-здрава ограда с Румъния, за да възпре наистина животните\".   Кабил е категоричен, че оградата е била компрометирана и проблемът е бил подценяван от страна на властите:   \"Един такъв епизоотичен проблем, тази пандемия не може да бъде разрешена, ако държавата няма цялото общество за свой партньор. Това не е само проблем само на МЗ и на БАБХ. Това е общонационален проблем\".   Кабил предлага: \"Трябва да се създаде Национална ветеринарна служба, която да се заминава само с ветеринарните въпроси, профилактиката и т.н. А това, което е контрол на храните, да се отдели в друга система.  ", "date": "2019.08.09", "title": "Нихат Кабил: Взетите мерки срещу африканската чума са необходими, но закъснели"}
{"url": "http://epicenter.bg/article/Kmetat-na-obshtina-Krumovgrad-pozdravi-myusyulmanite-po-sluchay-sveshteniya-praznik-Kurban-Bayram/190077/2/0", "text": "Кметът на община Крумовград поздрави мюсюлманите по случай свещения празник Курбан Байрам, съобщиха от общината.   „Според традициите на исляма този празник е свързан с милосърдието и прошката – добродетели, които са важни и градивни за обществото ни. В тези празнични дни всички можем да покажем повече човечност и уважение помежду си, да си подадем ръка, да поискаме и дадем прошка, независимо от изповядваната религия“, казва в поздравлението си Себихан Мехмед.   „Нека предадем тези морални ценности и на децата си!“, казва тя.   Споделете този свещен празник с най-близките си – вашите семейства, приятели и съседи. Нека в домовете ви цари щастие, а в обществото ни толерантност и взаимно уважение, пожела още кметът на Крумовград.", "date": "2019.08.09", "title": "Кметът на община Крумовград поздрави мюсюлманите по случай свещения празник Курбан Байрам"}
{"url": "http://epicenter.bg/article/Borisov-pred-avstriysko-izdanie--Balgariya-prodalzhava-da-se-bori-za--quot-Folksvagen-quot--/190080/2/0", "text": "Премиерът Бойко Борисов коментира пред австрийско издание, че България продължава да се бори за голямата инвестиция на \"Фолксваген\" на Балканите.   Страната ни може да предостави редица конкурентни предимства въпреки ограниченията на европейското законодателство, което забранява държавния протекционизъм за частните компании, смята българския премиер.  Очаква се в новия проект инвеститорът да вложи един милиард и 300 млн. евро, да отвори 5000 работни места и да произвежда няколко от марките на \"Фолксваген\".    Другият претендент в борбата за завода – Турция, в случая печели от това, че не е задължена да се съобразява с политиката на Европейския съюз, но това в никакъв случай не ограничава шансовете на България, каза пред БНР Иван Михайлов – президент на автомобилния клъстер у нас.    На финалната права на състезанието за огромната инвестиция в голям автомобилен завод на \"Фолксваген\" на Балканите, страната ни стои повече от сериозно, а шансовете да бъде предпочетена пред Турция са напълно реални.   Защото България покрива изцяло изискванията на инвеститора и предлага стабилна икономическа среда, конкурентна данъчна система и доказано желание да насърчава развитието на силна национална индустрия, в частност – автомобилостроенето.   Затова още преди месеци министърът на икономиката Емил Караниколов с нескрито национално самочувствие обяви: \"Тази линия на защитата на националния интерес в борбата за завода на \"Фолксваген\" беше продължена и от премиера Бойко Борисов, който твърди пред австрийското издание „Хан-делс-блат“, че „България е по-добра от гледна точка на инвестиционния риск в сравнение с всяка друга държава в региона.    Премиерът изброява действащия \"плосък данък\" от 10% за бизнеса и работещите, \"Данъкът върху дивидента, който при този вид инвестиции е нулев в страната\", насърчаващото бизнеса законодателство и държавната подкрепа, комбинирани с добри транспортни връзки и ниски разходи за работни заплати.    България си е поставила за цел по-нататъшното разширяване на автомобилната индустрия. Според данни на правителството, в сектора работят 250 компании, с 65 000 служители, които произвеждат части за 90% от автомобилите, които се движат в Европа. Продукцията генерира 10% от Брутния вътрешен продукт на страната, а оборотът за миналата година се изчислява на повече от 5 милиарда евро и половина.", "date": "2019.08.09", "title": "Борисов пред австрийско издание: България продължава да се бори за \"Фолксваген\" "}
{"url": "http://epicenter.bg/article/Dimitar-Ganev--Slavi-shte-konsolidira-tseliya-protesten-vot-/190083/2/0", "text": "Слави Трифонов, на първо място, ще успее да консолидира т.нар. протестен вот. Тоест, най-големи потърпевши вероятно ще бъдат Веселин Марешки, ВМРО и бившите „Обединени патриоти”. Оттук нататък въпросът е колко ще успее да вземе от ГЕРБ и БСП.   Това е мнението на политолога Димитър Ганев.   Все още е твърде рано да говорим за някакъв електорален потенциал. Нашата агенция в момента работи на терен. В новото проучване, от началото на август, ще можем да видим дали г-н Трифонов излиза с някаква по-сериозна тежест. Освен това, доколкото разбирам, учредяването на тази партия ще бъде на 5 октомври. И тук въпросите пред тази партия и за тази партия са повече, отколкото отговорите, казва още Ганев в интервю за Дебати.    През годините това са били Яне Янев, Николай Бареков, Веселин Марешки. Това са малки величини. В някакъв смисъл, протестна вълна беше и тази, която качи Симеон Сакскобурготски на власт. В последствие, дългото пребиване на ДПС във властта и огромните корупционни скандали в правителството на Тройната коалиция, наляха вода в мелницата на Бойко Борисов.   Големият въпрос е дали Слави Трифонов ще бъде от калибъра на Яне Янев, Марешки или Бареков, или от калибъра на Сакскобурготски и Борисов, или нещо по средата. Аз лично не виждам потенциал в момента за мащабна промяна тип Сакскобургорски-Борисов, но смятам че ще бъде по-голямо явление от Янев, Сидеров и Бареков, заявява политологът.    Щом се учредява на 5 октомври, при всички случаи няма да има регистрация за местните избори, защото регистрациите приключват на 16 септември. Съответно: ще играе ли Слави Трифонов на местните избори? Това е въпрос, на който все още нямаме отговор. Ако ще играе, как ще играе? Единствената възможност, която виждам е чрез инициативни комитети или да вземе регистрацията на някоя друга партия, което ми се вижда по-малко вероятният сценарий. Според мен, въпросите за проекта на Слави Трифонов са доста повече, отколкото отговори той ни даде в последното си предаване на 31 юли, смята Димитър Ганев.", "date": "2019.08.09", "title": "Димитър Ганев: Слави ще консолидира целия протестен вот "}
{"url": "http://epicenter.bg/article/Taneva--Do-26-avgust-tryabva-da-se-predstavyat-protokolite-za-dezinfektsiya-na-dvorove-i-naseleni-mesta/190086/2/0", "text": "„До 26 август 2019 г. е крайният срок за представяне на протоколите за санитарно прочистване на дворовете и дезинфекцията в населените места във връзка със регистрирани случаи на Африканска чума по свинете (АЧС). По този начин стопаните ще могат да получат финансова подкрепа в размер на 300 лв. за почистен и дезинфекциран двор“. Това съобщи министърът на земеделието, храните и горите Десислава Танева на брифинг след среща с областни управители от страната и представители на Националното сдружение на общините в Република България (НСОРБ), в гр. Велико Търново, съобщиха от пресцентъра на Министерството.   Тя посочи, че отговорността за това е на кметовете на населените места и ветеринарните доктори. Министър Танева обясни, че средносрочната цел, която са си поставили е независимо от мястото и големината на стопанството, в което се отглеждат домашни свине, то трябва да бъде регистрирано и с мерки за биосигурност. Тя увери, че режимът за регистрация по Наредба №44 ще бъде административно облекчен.   „Експерти от Българската агенция по безопасност на храните са подготвили два модела информационни бюлетини, които в 10-дневен срок ще бъдат раздадени във всяко населено място. В единия е обяснено какво значи биосигурност в тип „лично стопанство“, а в другият е за по-големи стопанства с развъдна дейност. Всеки, който спази изискванията може да бъде регистриран“, обясни министър Танева. Тя подчерта, че успехът в борбата с АЧС зависи от биосигурността в стопанствата, в които се отглеждат свинете. Земеделският министър благодари на всички стопани, които са се включили заедно с държавните органи за максимално ограничаване на щетите, така че България да стане държава, която сравнително бързо се е справила с този проблем. Тя каза още, че на територията на страната има 2795 ловни дружинки, като 104 от тях ще бъдат ограничени в ловните дейности. „Разчитаме основно на тях за депопулация на дивата свиня. Държавата може да се справи с АЧС само, ако работим заедно в тази посока“, категорична бе министър Танева. Заместник-министър Атанас Добрев посочи, че в капаните за улов на диви свине на територията на Държавните горски предприятия са хванати над 70 животни. Той припомни, че утре се открива ловният сезон за прелетен дивеч и призова ловците да спазват мерки за дезинфекция. След приключване на ловния излет трябва да мият обувките си с вода и сапун и гумите на автомобилите.  Председателят на НСОРБ Даниел Панов, заяви че организацията активно участва във всяка кампания на МЗХГ. В ежеседмичния си бюлетин, който се разпространява до местната власт, Сдружението публикува актуална и подробна информация за болестта по данни на Министерството. На срещата присъстваха заместник-министрите на земеделието, храните и горите доц. д-р Янко Иванов и Атанас Добрев, представители на МОСВ, МВР, МРРБ и Българската агенция по безопасност на храните.", "date": "2019.08.09", "title": "Танева: До 26 август трябва да се представят протоколите за дезинфекция на дворове и населени места"}
{"url": "http://epicenter.bg/article/Daniel-Smilov--Edva-li-Tramp-shte-poprechi-na-Kristalina-Georgieva-za-MVF/190088/2/0", "text": "Засега не виждам защо Доналд Тръмп по някакъв начин би спрял Кристалина Георгиева по пътя ѝ към длъжността управляващ директор на Международния валутен фонд (МВФ). Това сподели политологът Даниел Смилов в интервю за ''Фокус'' по повод кандидатурата на Кристалина Георгиева за директор на МВФ.    Той определи като чудесна, но не изненадваща новината за кандидатурата на Георгиева.    ,,Самата Кристалина Георгиева е човек, доказал своите качества. Тя беше включена в избора на много важни политически позиции през последните години. Така че не е кой знае каква изненада, че беше номинирана да оглави МВФ'', обясни той.    ,,Докато Световната банка се оглавява от американци, МВФ се управлява от европейци. Така че това работи в нейна полза'', коментира още Смилов.", "date": "2019.08.09", "title": "Даниел Смилов: Едва ли Тръмп ще попречи на Кристалина Георгиева за МВФ"}
