{"url": "http://epicenter.bg/article/-Duma--Skandalat-s-NIMH-e-sazdaden-i-rezhisiran-ot-direktora-mu/161718/2/0", "text": "От февруари насам обществото е занимавано с протеста на Националния институт по метеорология и хидрология на БАН, който твърди, че при разпределянето на субсидиите за академията нейният ръководен орган Общото събрание (ОС) го било ощетило. Не хванаха дикиш никакви опровержения и обяснения от ОС, че парите се разпределят по правила по видове дейности и по квалификация на работещите, които важат за всички институти. В един момент НИМХ заплаши, че ще спре метеорологичните прогнози поради липса на пари, а министър Красимир Вълчев се договори с БАН заедно да подпомогнат със средства горкия институт. И както се оказа, е превел на НИМХ на два пъти по 150 хил. лв. Директорът на НИМХ проф. Христомир Брънзов обаче обяви, че тези пари ще му стигнат да работи най-много до септември и пусна в сайта на института ултиматум: излизаме от БАН и се местим като самостоятелен институт към МОН! Стигна се дотам, че премиерът Борисов като пожарна команда събра ръководствата на БАН и НИМХ и им даде срок до 22 август да се разберат. Директорът на НИМХ проф. Христомир Брънзов обаче остана недоволен от този резултат, очаквал бил по-категоричен изход  - дали пък не е смятал, че Борисов като едноличен собственик на държавата незабавно ще му премести института,     На 16 август ръководствата на БАН, на ОС и на  финансовата комисия на ОС отидоха на крак в института да преговарят, както поиска премиерът. Решили да обяснят фактите за финансите на НИМХ и да предложат варианти за отделно финансиране на института и оперативните му дейности в рамките на БАН. Обаче на тези най-представителни хора - висши ръководители и блестящи учени, събраните в залата изобщо не им дали да говорят - те бяха прекъсвани с груби крясъци, дебелашки оскърбления, викове и вой, казаха по-късно присъствали на срещата.   Само по себе си това е скандално не просто за академичен институт, но и за възпитани хора изобщо! И достатъчно показателно за нахъсаната атмосфера, създадена в НИМХ. Имало е и втора среща на ръководствата в БАН със същия \"успех\" - на всички аргументи и предложения Брънзов отсича: излизаме от БАН. На сайта на института след това се появи съобщение: \"След двете срещи убеждението на НИМХ е, че от БАН се търси единствено начин за запазване на статуквото, но не и за развитието на НИМХ и запазване и подобряване на дейността му\". През цялото това време Брънзов обилно шестваше из медиите и обясняваше в какво трагично положение е НИМХ и колко лоши са тези в БАН. Да му се скъса сърцето на човек! Какво всъщност се случва? Има ли средства НИМХ да работи? Има. Цялата работа е една формена лъжа, с която са заблуждавани и работещите в НИМХ, и министрите, и Борисов, и обществото. Ако човек следи заседанията на Общото събрание, знае, че недостигът на средства е общ за цялата академия от години, но това най-малко се отнася за метеоролозите. Първо, НИМХ е единственият институт в БАН, чиито разходи за ток, парно и вода за оперативните нужди се покриват на 100% от бюджета на БАН, останалите институти получават 50%.   Тази година бюджетът на НИМХ е увеличен с над 1 млн. лв. спрямо 2017-та, а за оперативните му дейности са заделени 1,33 млн. лв. (за института по геофизика, геодезия и география, който също има оперативна дейност и в 24-часов режим следи сеизмичната активност в страната, са дадени 369,2 хил. лв.!). За НИМХ са покрити разходите (над 800 хил. лв.) за увеличените по закон минимални заплати и социални разходи.   Субсидията на НИМХ за годината е около 11 млн. лв. - заедно с едни 1,7 млн. лв., които се получават всяка година от МОСВ. Освен това БАН плаща и около 3,2 млн. лв. за членския внос в европейската организация за спътникови метеорологични снимки EUMETSAT, за текуща информация от Европейския център за средносрочни метеопрогнози и за Световната метеорологична организация. Институтът получава и над 1 млн. лв. годишно от предоставени услуги и продукция. Накратко казано - без да е сравнимо осигурен спрямо сродни звена в Европа (както и всички институти на БАН), НИМХ може да покрие годишните си разходи и няма основание да заплашва, че ще остави страната без метеопрогнози заради недостиг на средства. На прост български език    А искането асистентите там (учените в института са около 100 от 700 души щат, останалите са специалисти и нает персонал със средно и по-ниско образование за оперативни почасови замервания из градове и паланки) да получават по 1500 лв. е прекрасно и правилно. Само че при бюджета, който получава цялата академия, заплатата дори на професорите в институтите е под 1000 лв. Ако НИМХ се бореше примерно да се удвои бюджетът на БАН, би могъл да иска нещо прилично и за своите асистенти... А и не знам дали хората в НИМХ наистина вярват, че ако минат към някое министерство, ще потънат в благини?! Каква е    Има едно логично обяснение и то се знае в цялата академия не от вчера. Бидейки от октомври 2014 г. директор на публичен институт, финансиран от държавата, професорът Брънзов върти поне три лични частни фирми с дейност, сродна на тази на института. ДУМА писа за това на 12 юни т.г. в разследването \"Двама директори в БАН омесват науката с частните си фирми\". Цитирахме и текстовете на два закона и особено на Устава на БАН, който изрично забранява на директорите на институти да ръководят частни фирми. Преди 2 години Христомир Брънзов \"замрази\" станцията на Мусала, а работещи в НИМХ заподозряха, че причината е в личните интереси на фирмите му, произвеждащи автоматични метеостанции. Той отрече, заяви, че това са спекулации и дори, че \"никаква фирма или организация, свързана с моето име, не е доставяла каквото и да е или е участвала в процедура по ЗОП, обявена от НИМХ-БАН.\" За процедури по ЗОП не е ясно, защото в тях обикновено се играе с размера на сумите. Но е факт, че в сайта на консорциума \"Метеорологични системи и екипировка\" (МСЕ) ООД, който произвежда метеосистеми и ги поддържа сервизно,     След това е МОСВ. Брънзов е управител на консорциума МСЕ, участва и като собственик чрез другата си фирма (\"Аналог\"). Трета фирма на Брънзов - \"МСЕ-сервиз\", поема обслужването на клиентите на консорциума \"МСЕ\". Сиреч, първи клиент на частните му фирми е държавният институт, който той ръководи.   Една проверка на инспекторите от АДФИ на финансовото министерство или от Сметната палата бързо би установила конфликта на интереси, несъвместим с поста му на директор, както и дали е плащал институтът и колко на консорциума \"МСЕ\"; дали договори, изпълнявани преди от НИМХ, сега са сключени от частните му фирми. Само че след публикацията на ДУМА, когато Общото събрание на БАН най-сетне реши, че вътрешният одит на БАН трябва да провери финансите на института, директорът нагло... изгони одиторите. Нямало да се подчинява на БАН. И се пита: няма ли да се намери прокурор в тази държава, който да му обясни, че законите са задължителни за всички и че дори да си възседнал някой висок стол, не може да плюеш на тях и да си правиш каквото ти скимне! Има и една малка подробност - мандатът на Брънзов като директор изтича през октомври. От юли месец е обявен конкурс за поста, а втори мандат за него май е доста проблематичен. Ето затова бърза човекът. Засега си има един покровител - председателят на БАН акад. Юлиан Ревалски, който досега осуетява всеки опит да падне и косъм от главата на Брънзов. Нещо повече - назначил е сина на метеорологичния шеф да прави и поддържа новия сайт на БАН и този син командери какво да се слага в сайта и какво не от цялата академия, която постоянно роптае заради нефункционалността на този нов сайт. А да не би пък директорът на НИМХ да си има и политически чадър (за шеф на филиала на института в Пловдив например е поставен човек с интересното име Иван Фандъков...). Или пък смята, че ако се скрие с института си в МОН, ще си остане начело на НИМХ и занапред, ще се отмени конкурсът за директор, а той ще прикрие закононарушенията си. Цялото поведение на този човек показва, че това му е целта - да остане начело. Затова и режисира т.нар. протест. От 30 години следя подробно работата на БАН, такова нещо там не съм виждала досега. Пък той настоява да се извадят от академията и сградите, и съоръженията на НИМХ, дали пък някои от тях не са апетитни за частните му структури?   Странно е, че повечето журналисти знаят за частната далавера на директора, но медиите им не гъкват по въпроса, нито се интересуват дали наистина НИМХ е тъй закъсал, както казва директорът. Такова общо мълчаливо \"овчедушие\" на присъдружните на властта издания се постига по два начина - с пари или наистина с политически чадър. Съмнителна е перспективата на Брънзов обаче и гръмки фрази за \"статуквото\" няма да му помогнат. Всеки данъкоплатец като мен, който плаща заплатите на тези хора, пък били те и от важна служба като НИМХ, е в правото си да попита: що за наглост е да се държиш като собственик на цял институт и да разстройваш една 70-годишна система заради лични интереси?     Дори Борисов след утре да се разпореди по въпроса, след като НИМХ не иска да се разбере с БАН, трябва да се знае, че за да се прехвърли институт на академията със сгради и имущество към друга структура, трябва да има решение на Народното събрание. По закон е така. Нищо че за Брънзов законът е празна хартийка. Ще продължи ли задкулисието в България да решава дали хартийката е \"за кон\" или важи само \"за кокошка\"?  ", "date": "2018.08.20", "title": "„Дума“: Скандалът с НИМХ е създаден и режисиран от директора му"}
{"url": "http://epicenter.bg/article/Solomon-Pasi--Tryabva-da-iznesem-Evropa-kam-Afrika--za-da-ne-vnesem-Afrika-v-Evropa/161666/2/0", "text": "Евросъюзът има абсолютно сбъркана позиция по отношение на миграцията и без мащабен план ще е неспособен да се справи с притока на около милиард африканци през следващите 30 години. Това коментира в студиото на „Тази сутрин” бившият външен министър Соломон Паси.   Той подчерта, че разговори за Дъблинския регламент и за мигрантски квоти са безсмислени. Паси цитира позицията на Атлантическия клуб по казуса: да изнесем Европа към Африка, за да не внесем Африка в Европа. Той беше категоричен, че има достатъчно пари, за да може да се постави акцент върху миграцията от юг.   „ЕС трябва да окуражи своите компании да изнесат своите производства в Африка и тези технологични центрове да се превърнат в адаптационни центрове”, призова Соломон Паси. Така целта е в Европа да идват само тези, които отговарят на европейските изисквания и които са наясно, че отиват на място, което е с различна култура от тази, с която са свикнали.   „ЕК е огромна институция, ЕП е огромна институция, има пари, хора, ноу-хау, експертиза. Едно нещо липсва – липсват лидери и политическа воля”, категоричен беше той. ", "date": "2018.08.20", "title": "Соломон Паси: Трябва да изнесем Европа към Африка, за да не внесем Африка в Европа"}
{"url": "http://epicenter.bg/article/Ministar-Ananiev-razporedi-proverki-v-MBAL--D-r-Ivan-Seliminski----Sliven/161674/2/0", "text": "Министърът на здравеопазването Кирил Ананиев разпореди проверки в МБАЛ „Д-р Иван Селимински” - Сливен във връзка с починала родилка в лечебното заведение. Това съобщиха от пресцентъра на Министерството на здравеопазването.   Екип на РЗИ - Сливен е в болницата веднага след като е получена информация за случая. Днес в МБАЛ „Д-р Иван Селимински” - Сливен започват проверка и експерти от Изпълнителна агенция „Медицински одит”.  ", "date": "2018.08.20", "title": "Министър Ананиев разпореди проверки в МБАЛ „Д-р Иван Селимински” – Сливен"}
{"url": "http://epicenter.bg/article/Vladislav-Goranov--Ralitsa-Agayn-da-napusne-posta-si-v-KFN-/161675/2/0", "text": "Искаме Ралица Агайн да поеме отговорност за състоянието на застрахователния сектор в страната и да напусне заемания от нея пост в Комисията по финансов надзор (КФН). Това заяви финансовият министър Владислав Горанов след извънреднатасрещата при премиера Бойко Борисов заради фалита на застрахователната компания \"Олимпик\", съобщи \"Канал 3\". Освен Горанов в сбирката участвало ръководството на КФН, както и представители на спецслужбите. След заседанието при премиера Горанов застана пред медиите.   \"Ще настояваме г-жа Ралица Агайн да поеме отговорност и да подаде доброволно оставка, тъй като не е предвиден законов механизъм правителството да я освободи\", бяха точните думи на министър Горанов. Като зам.-председател на КФН Ралица Агайн ръководи управление \"Застрахователен надзор\". Според финансовия министър парламентът можел да действа \"много лимитирано\" и ако не спазва правилата и уволни Агайн, ще последва иск пред Европейския съд и вероятно той ще бъде успешен.   Затова финансист №1 отправи следния призов: \"Ако г-жа Агайн иска да запази доброто си име на специалист, нека признае пропуските си и да се оттегли!\" Заради фалита на компанията 200 хиляди клиенти останаха преди дни без \"Гражданска отговорност\". 9 350 000 лева е стойността на прекратените полици.   Владислав Горанов изтъкна, че потърпевшите от фалита на дружеството трябва да търсят обезщетение чрез кипърския съд. Правителството обмисля да наеме адвокат, който да ги представлява.   \"Ще имаме среща с кипърския посланик, за да разберем какъв е статусът на компанията „Олимпик“ в Кипър към момента, за да знаем как да действаме\", каза още Владислав Горанов, цитиран от \"Фокус\".  „По време на срещата коментирахме действията и бездействията, довели до фалита на кипърската компания „Олимпик“. Чуха се много спекулации, някои от които бързам да опровергая. Българският кодекс за застраховане предвижда клоновете на юридически лица, предлагащи застрахователна дейност на територията на ЕС, да внасят вноски в един от гаранционните фондове – фондът, който служи за покритие на щети при липса на застраховка „Гражданска отговорност“ и при липса на установен причините. Това е, което компанията „Олимпик“ е правила като вноски в гаранционните системи на българската застрахователна система и което се използва за обезщетяване на причинени на трети застраховани лица щети. В този смисъл в българското и в европейското законодателство липсва основание, тъй като подобни вноски не е следвало да бъдат направени, застрахованите в компанията „Олимпик“ да се обезпечат от гаранционните фондове“, коментира Горанов.  Той обясни, че тези български граждани, които имат вземания поради неприключили застраховки, които са прекратени – по изчисления на Комисията за финансов надзор (КФН) са малко под 10 млн. лв., автоматично стават кредитори на гръцкия фонд и на дружеството по несъстоятелност в Гърция. „Това, което българската държава ще направи - още днес по дипломатичен път сме повикали в 14.00 часа при министър Екатерина Захариева кипърския посланик, на когото ще зададем няколко основния въпроса, за които ще искаме съдействие на официалните кипърски власти – какъв е статусът на компанията в Кипър в момента и дали дружеството се прекратява поради несъстоятелност или на друго основание. Ако се прекратява поради несъстоятелност, българските граждани, които са кредитори, ще имат право да получат обезщетение от кипърския фонд за обезпечаване. Ако дружеството се прекратява на друго основание, българските граждани, които имат вземания, ще трябва да се удовлетворят от масата на състоятелността – така, както са процедурите при общата несъстоятелност в ЕС“, каза още Горанов. „Ако се стигне до подобно състояние, ще ангажираме специалист по кипърското търговско право, тъй като целият процес ще се води там, който да представлява българските кредитори Кипър“, обясни финансовият министър.   КФН не е знаела и не знае и досега какви са правилата и процедурите, по които се действа в такъв случай още когато през май \"Олимпик\" обявява процедура по несъстоятелност в Кипър, смята Горанов.   Според финансовия министър управление \"Застрахователен надзор\" отдавна не работело не както трябва, пропуск на КФН било и това, че \"Олимпик\" е давала доста по-ниски цени и доста по-големи отстъпки. Така дружеството е влошило и без това лошото състояние в сегмента на този вид задължителни застраховки - \"Гражданска отговорност\". Министър Горанов заяви пред медиите, че заради случилото се с \"Олимпик\" България ще иска промяна на европейското законодателство. Сега вече имало предложение за промяна на т.нар. ноторна директива, която касае сектора. То предвиждало при казуси като този с \"Олимпик\" националният гаранционен фонд на страната, в която са пострадалите клиенти на фалирала компания, да плаща веднага дължимите обезщетения, а после да си иска парите от националния фонд на държавата-членка, където е седалището на изпадналата в несъстоятелност компания. Това обаче засега е само предложение. Описаният принцип се ползвал в здравния сектор, при лечение на гражданин на ЕС в чужда страна-членка на Съюза.    ", "date": "2018.08.20", "title": "Сезонът на оставките! Владислав Горанов настоява Ралица Агайн да напусне поста си в КФН!"}
{"url": "http://epicenter.bg/article/Karayancheva-svika-izvanredno-zasedanie-na-parlamenta-vav-vtornik/161685/2/0", "text": "Председателят на парламента Цвета Караянчева свиква извънредно заседание на Народното събрание, съобщиха от пресцентъра на институцията.   Заседанието е насрочено за 21 август 2018 г. (вторник) от 13 часа.   По-рано днес лидерът на БСП Корнелия Нинова входира в деловодството на парламента искане за извънредно заседание. То е подписано от почти цялата парламентарна група на БСП, която е съставена от 79 народни представители.   С това от опозицията спазват изискването на Конституцията искането за извънредно заседание да бъде подписано от една пета от състава на парламента. БСП са предложили дневен ред, което е другото изискване за свикване на заседание.   От опозицията предлагат той да включва две точки: изслушване на премиера Бойко Борисов за електронните системи на страната и изслушване на министъра на финансите във връзка с отнетия лиценз на кипърското застрахователно дружество, от което бяха засегнати около 200 хил. българи.    Съгласно Правилника за организацията и дейността на парламента председателят е длъжен да насрочи заседанието не по-късно от 7 дни след постъпване на искането, независимо от това дали Народното събрание е във ваканция, или не.", "date": "2018.08.20", "title": "Караянчева свиква извънредно заседание на парламента във вторник"}
{"url": "http://epicenter.bg/article/-Gabriela-Kozareva-e-noviyat-shef-na-Agentsiyata-po-vpisvaniyata/161686/2/0", "text": "Със заповед на министъра на правосъдието Цецка Цачева, считано от днес на поста изпълнителен директор на Агенцията по вписванията е назначена Габриела Козарева. Това съобщиха от пресцентъра на Министерството на правосъдието. Габриела Козарева е магистър по право от Софийския университет СУ „Свети Климент Охридски”. От февруари 2018 г. до сега Козарева е била изпълнителен директор на Изпълнителната агенция за насърчаване на малките и средните предприятия. Тя има над десетгодишен управленски, административен и професионален опит в сферата на бизнеса и търговското право. Била е директор на Дирекция „Спортна инфраструктура и управление на държавното участие” в Министерство на младежта и спорта от май 2015 г. до май 2017 г. Заместник-министър в Министерството на младежта и спорта е от май 2017 г. до февруари 2018 г. Преди това Габриела Козарева е била консултант в частния бизнес и съдебен помощник във Върховния Административен съд на Република България.   Габриела Козарева поема поста от Зорница Даскалова, която подаде оставка заради безпрецедентния срив на Търговския регистър.", "date": "2018.08.20", "title": "Габриела Козарева е новият шеф на Агенцията по вписванията"}
{"url": "http://epicenter.bg/article/Yordanka-Fandakova--Dvizhenieto-po-bul---Balgariya--shte-bade-pusnato-na-10-septemvri/161687/2/0", "text": "Имам уверението, че на 10 септември движението ще бъде пуснато по бул. „България“. Това каза кметът на София Йорданка Фандъкова след проверка на ремонта на бул. „България“, предаде репортер на Агенция „Фокус“. „По бул. „България“ се работи активно. Движението е изключително натоварено заради затварянето на едното платно на булеварда“, обясни кметът. „Надяваме се изпълнителите да си спазят срока и от събота да бъде отворено за движение едното платно на бул. „България“. Ако това се случи, ще затворим другото платно“, коментира Йорданка Фандъкова.   „Тази година взехме решение да ремонтираме един от най-зле изглеждащите участъци от булеварда. Имаме още два такива тежки участъци, за да можем поетапно да ремонтираме един от двата най-натоварени булеварда в София“, посочи кметът. „Скоростта, с която се работи по обектите, не бива да бъде за сметка на качеството. Санкциите ни са огромни и фирмите знаят това“, изтъкна Фандъкова. „Целият договор е за около 13, 5 млн. лева. Работи се поетапно и се плаща в зависимост от това, което е свършено“, каза още кметът на София.  ", "date": "2018.08.20", "title": "Йорданка Фандъкова: Движението по бул. „България“ ще бъде пуснато на 10 септември"}
{"url": "http://epicenter.bg/article/Korneliya-Ninova--Ostavkata-na-Agayn-e-nedostatachna--Tryabva-da-se-poeme-politicheska-otgovornost-/161689/2/0", "text": "Да се поеме отговорност за случая с кипърската застрахователна компания \"Олимпик\" не само чрез оставката на Ралица Агайн - трябва политическа. Това заяви на брифинг в Народното събрание лидерът на БСП Корнелия Нинова, след като червените депутати внесоха искането за извънредно заседание на парламента. Почти веднага, след като искането бе внесено в деловодството, председателят на парламента Цвета Караянчева заяви, че свиква депутатите във вторник от 13 ч.   \"Внесохме 61 подписа с искане за свикване на извънредно заседание на Народното събрание в сряда. Предлагаме дневен ред от две точки – първата е проект за решение по казуса за ЗД „Олимпик“, а втората е за изслушване на министър-председателя във връзка със срива в системата на Търговския регистър и електронните системи в страната\", каза пред медиите Нинова. И изтъкна: \"Могат за 24 часа да приемат закон за Кирил Домусчиев, не могат да помогнат на над 250 000 българи!\"   Нинова подчерта, че днешното решение, взето при премиера  - да се призове Агайн да подаде оставка, е неудовлетворително за БСП и за засегнатите хора. По-рано през деня Бойко Борисов събра ръководството на КФН, представители на спецслужбите и финансовия министър Владислав Горанов по случай с \"Олимпик\". След сбирката Горанов съобщи новината - кабинетът призовава Ралица Агайн да напусне поста си в КФН.   За срива на Търговския регистър министърът на правосъдието Цецка Цачева още си дължи оставката, подчерта в изявлението си пред медиите Нинова. Според нея за случая с кипърската застрахователна компания ще се освободи Ралица Агайн, но не бива да се спира до това. „При правителствата на Бойко Борисов се руши държавността и институциите“, бе изводът, който направи лидерът на БСП.   \"Изненадваща е упоритостта, с която правителството не иска да предприеме тези стъпки, за да се помогне на хората. Днес се твърди, че ще се чака европейска директива, която да променя европейското законодателство. Ние питаме - защо е необходимо да чакаме това? Ако е необходима промяна в законодателството, свикваме заседание на парламента, тук сме, нека се внесе спешна промяна в българския закон. Могат за 24 часа да помагат на Кирил Домусчиев, не могат да помогнат на над 250 000 българи. Не можем да разберем тази упоритост на правителството, да не иска да помогне на хората, но започваме да си задаваме въпроси.   и т.н. Искаме пълна прозрачност за състоянието на фонда. Премиерът да не казва, че трябва данъкоплатците да платят от джоба си тези пари. Това не е вярно. Застрахователите внасят в този фонд вноска, която е гаранция именно за такива случаи. Това са пари, удържани от застраховките, които е внесъл всеки човек – така, че да не се прехвърля отговорността на данъкоплатците. Единствената вина е на държавата и институциите - КФН. Да се поеме отговорност не само чрез оставката на Ралица Агайн. Необходима е политическа отговорност за това какво се случва в държавата\", заяви в изявлението си лидерът на БСП.  И продължи: \"За Търговския регистър отговорността се понесе от чиновниците. Министър Цачева все още си дължи оставката за срива в Търговския регистър. Ще бъде освободена Ралица Агайн, но не бива да се спира до там, защото тази практика - освобождаваш някой от администрацията и чиновниците и смяташ, че с това отговорността пада от политическото ръководство, трябва да спре. Тук става въпрос за политическа отговорност, затова че при правителството на Бойко Борисов се руши държавността и институциите. Днес министърът на финансите казва, че Комисията не е знаела как да реагира, какво да направи. Комисията за финансов надзор е институция, има закон. Проблемът е, че институциите в България не работят, че разрушиха държавността и държавата и, че системите една по една започват да рухват.\"   „Това представлява регулиран пазар, на който държавата има своята ключова роля. Това е задължителна застраховка, така че българските граждани са добросъвестни платци. След като държавата не е упражнила необходимия контрол в лицето на КФН, не може да излезеш и да кажеш на тези хора: водете си делата в Кипър. Това е абсолютно неприемливо, още повече, че са възможни други решения. Ние твърдим още в началото, че можем да стигнем до това решение гаранционният и обезпечителният фонд в България да платят на хората и да влязат в техните права и от свое име да водят тези дела в Кипър“, заяви още Корнелия Нинова.   Сбирката на изпълнителната власт днес по казуса с кипърската компания е прах в очите, истинското място за решаване на проблема е в парламента, подчерта лидерът на БСП. Корнелия Нинова посочи, че има възможни варианти за решаване на казуса с кипърската застрахователна компания, въпросът е да има желание. \"С внесения проект за решение сме готови да внесем и законодателни промени“, каза Нинова. По отношение на действие на закона със задна дата, Нинова уточни, че действията на закона влизат в сила от датата на обявяването на несъстоятелността. \"Може би ви е направило впечатление днес част от изказването на управляващите, че тепърва ще питат кипърския посланик и кипърската страна какво е състоянието на дружеството\", коментира лидерът на БСП. По думите й то може би още не е изпаднало в несъстоятелност. Според нея трябва да се обърне внимание на български законов текст, че при несъстоятелност на подобни дружества, се обезсилват договори, които са със срок по-дълъг от една година. \"Гражданската отговорност\" е договор за една година. Когато кипърският съд някой ден се произнесе за несъстоятелност, той ще обезсили договори за над една година. В нашия закон така е записано. Има и много детайли и юридически, и в българското законодателтво, които трябва да изчистим и единственото място е тук в залата\", каза още Нинова. Тя обърна внимание, че за отнетия лиценз на кипърската компания, КФН е информирана официално от кипърската страна на 10 май. \"Веднага след като са получили информацията са я качили на официалната страница на комисията и са решили, че с това проблемът е решен и изчерпан. Формално са си изпълнили задълженията да го качат на страницата, нито дума информационна кампания, нито дума контрол. Нищо не ги интересува. Формализъм, некомпетентност и в конкретния случая конкретната професионалната вина е на КФН\", атакува Нинова.  ", "date": "2018.08.20", "title": "Корнелия Нинова: Оставката на Агайн е недостатъчна! Трябва да се поеме политическа отговорност!"}
{"url": "http://epicenter.bg/article/Vzriviha-bankomat-v-Kazanlak/161656/3/0", "text": "Взривиха банкомат в Казанлък тази нощ, съобщиха от МВР.   Около 3 ч. страшен тътен е събудил жителите на кв. „Васил Левски” в града.   По първоначална информация извършителите са успели да вземат наличните пари в устройството.   От ударната вълна са изпотрошени стъклата на магазина, в който е монтиран банкомата, съобщи БГНЕС.   Всички входове и изходи на града са блокирани от полиция, проверява се всеки автомобил който напуска града.", "date": "2018.08.20", "title": "Взривиха банкомат в Казанлък"}
{"url": "http://epicenter.bg/article/Tsatsarov-razporedi-proverka-na-KFN-zaradi-falita-na-ZK--quot-Olimpik-quot-/161671/3/0", "text": "Главният прокурор Сотир Цацаров разпореди извършването на проверка на Комисията по финансов надзор по повод прекратяването на дейността на клона на ЗК „Олимпик“ у нас, съобщиха от пресцентъра на държавното обвинение.   Предмет на проверката са начина на осъществяване на държавния застрахователен надзор от страна на Комисията, на ресорния й заместник-председател, ръководещ управление „Застрахователен надзор“ и на това управление, по отношение на конкретния застраховател.   Ще бъде проверено спазването на изискванията на закона за започване на дейността на клона на ЗК „Олимпик“ в България, изпълнението на правомощията от страна на надзорните органи по Кодекса за застраховането и Закона за Комисията за финансов надзор, както и упражняването на текущ надзор, включително след издадената забрана „Олимпик“ да сключва нови договори и да удължава срока на досегашните.   Проверката се осъществява от прокурор от Върховната касационна прокуратура и е възложена на Държавна агенция „Национална сигурност“. ", "date": "2018.08.20", "title": "Цацаров разпореди проверка на КФН заради фалита на ЗК \"Олимпик\""}
{"url": "http://epicenter.bg/article/Prof--Iskra-Baeva--Slivaneto-na-kapital-i-vlast-e-proklyutieto-na-prehoda/161672/11/0", "text": "Дали трябва да продължаваме да наричаме ставащото в България преход, е въпрос, по който граждани, учени и политически елити продължават да спорят. Затова няма да влизам в този спор, а ще поразмишлявам за явлението, което наричам проклятие на прехода.   Става дума за зависимостта на политическите партии и на цялата политика от големите капитали. Това, което често и с основание наричаме олигархия. Грозно петно върху българската демокрация. Може би защото съм историчка, а и защото нищо не се появява без предпоставки и причини, ще се опитам да обясня как и защо толкова скоро след началото на промените в България хората с капитали станаха толкова важни и недосегаеми. Инак, житейски, съвсем не бяха недосегаеми, както ни доказват многобройните къде успешни, къде не толкова атентати срещу тях. Но ще се върна във времето отпреди 1989 г., когато всичко беше различно. Една от основните отлики беше, че икономиката изцяло зависеше от политиката. Така например, в епохата на централното планиране с партийно решение можеше ТКЗС-та (Трудово-кооперативни земеделски стопанства) да се трансформират в АПК (Аграрно-промишлени комплекси), да се изгради Металургичния комбинат „Кремиковци”, АЕЦ „Козлодуй” или да започне строежа на АЕЦ „Белене”. Всяко производство се планираше – краткосрочно, средносрочно и дългосрочно, като съществуваха дори „насрещни планове”. Сиреч, трудовият колектив обещава да изпълни зададения му план не в урочения срок, а по-рано. Винаги съм се чудила какъв е смисълът от това, след като се полагаха толкова усилия производството и реализацията му да се напаснат. Но това са си разсъждения на лаик. Пълното господство на политиката над икономиката с основание беше една от най-критикуваните черти на държавния социализъм от съветски тип. И естествено, след 10 ноември 1989 г. централното планиране беше отречено – както на теория, така и на практика. А на освободения пиедастал се настани пазарната икономика. С други думи, „невидимата ръка на пазара” по Адам Смит.  При пазарната икономика разпределението на ресурсите става чрез пазара, където се осъществява балансът между предлагането на стоки от производителите и търсенето им от ползвателите. А политиката беше изгонена от тези отношения, за да не пречи на икономиката. Дори и в защитата на бедните при стоките от първа необходимост – точно предоставянето им на пазара на 1 февруари 1991 г. роди емблематичния фраза на Димитър Попов: „За Бога, братя, не купувайте това, което ви харесва, но е много скъпо!”. Защото той, председателят на правителството, не можеше да направи нищо друго, за да защити бедните българи, освен да ги призове да не купуват. Какво общо има пазарната икономика с проклятието политиката да стане зависима от капитала? Не зная как изглежда на пръв поглед, но на втори, пълното господство на пазара, наречено неолиберализъм, е пряко свързано с неограничената власт на капитала над политиката.  Тъй като пазарната икономика беше другото име на капитализма, а в България нямаше хора с достатъчно капитали, то една от първите задачи на прехода беше да се създадат капиталисти. В теорията това се нарича първоначално натрупване на капитал. През XVI–XVIII в. в Европа то е станало чрез заобикаляне на законите или направо по престъпен начин. И в България в края на ХХ и началото на ХХI в. първоначалното натрупване на капитал нямаше как да е по-различно – независимо от реституцията, връщането на земята „в реални граници”, първоначалните опити за приватизация, които така и не създадоха ефективен български капитал. Така в средата на 90-те години се появиха българските „честни частници”, успели бързо по различни начини от обикновени граждани да се превърнат в банкери, собственици на предприятия и големи предприемачи. Към групата на новите капиталисти малко по-късно се присъединиха преуспелите и незастреляни босове на престъпни групи, които постепенно „изсветлиха” парите си, успяха да „откъснат опашката си” и да се превърнат в бизнесмени. Но всичко това не можеше да стане без знанието и съучастието на местните или централните власти, които си затваряха очите за незаконното приватизиране, изнудване, контрабанда, разпространение на наркотици и т.н. Точно тези български капиталисти започнаха да финансират дейността на политическите партии по времето, когато нямаше държавни субсидии за тях. Много хора ще си кажат: Какво толкова, нали живеем в капитализъм, нормално е капиталите да играят най-важната роля в целия живот! Действително, какво днес може да се построи или произведе без капитал? А пазарната икономика е основана върху частната собственост, обявена от Конституцията за неприкосновена (чл. 17, ал. 2). Това изглежда нормално. Не така обаче стоят нещата в политиката. Живеем в система на плуралистична парламентарна демокрация. Което означава, че българските граждани с различни убеждения и интереси имат правото да се обединяват и да развиват политическа дейност. Проблемът е, че политиката е скъпа работа – пари са нужни за поддържане на организационни структури, помещения, осъществяване на мероприятия, да не говорим за участие в изборите.  От самото начало на демокрацията старата БКП/БСП и новият СДС започнаха да се надпреварват в събирането на средства. Борба, в която БСП имаше очевидно предимство в страната, а СДС – при средствата от чужбина. Но след това плурализмът се утвърди, БСП загуби властта, а оттам и достъпа до средства, а СДС се стабилизира, влизайки във властта. И тогава новите капиталисти се ориентираха към едната или другата от двете големи партии (ДПС си е отделна губерния), като установиха взаимноизгодна симбиоза – капиталът подкрепя финансово съответната партия в пътя й към властта, а когато тя влезе там, му се отблагодарява с осигуряване на предимства в бизнеса. Това „сътрудничество” на политическите партии с капитала очерта образа на „фасадната демокрация” в България. И връзката на политиката с бизнеса се запази, независимо че със Закона за политическите партии от 2005 г. в партийното финансиране се включи и държавата. Идеята държавата да дава средства на партиите, за да останат независими от външни финансови влияния, е вярна, но създадените вече връзки и зависимости трудно се прекъсват. И това съвсем не е всичко. В началото на новия век капиталът явно прецени, че влиянието върху политиката чрез финансиране е дълъг и сложен път към властта. Затова навлезе директно в политиката – не само чрез местните финансово-политически формации, но и чрез „купуване” на места в листите на националните партии. Е, този модел вече се нарича не просто олигархия (власт на малка група, основана върху знатност, богатство и политически постове), а направо плутокрация (власт на богатите, които управляват в свой интерес и в ущърб на останалите). Така стигнахме до днешния скандал, продемонстрирал пряката връзка на партия, в случая БСП, с едрия бизнес – ареста на зам.-председателя на Бургаския общински съвет Бенчо Бенчев. Той обаче се оказа само върхът на айсберга, защото много скоро се разкри и връзката между бизнеса с организираната престъпност (Димитър Желязков, по-известен като Митьо Очите), а оттам и с властта. Най-неприемливото в този сюжет беше, че в него участва БСП, която по определение е лява партия и като такава би трябвало да изразява и защитава интересите не на едрия капитал, натрупан от близостта с властта, а на наемния и интелектуалния труд, новаторското предприемачество и на всички, борещи се за справедливото социално развитие.  А тъй като отвсякъде чувам упреци, че не ценим достатъчно големите заслуги на едрия бизнес, ще завърша с един цитат отпреди 25 века: „В една държава, която се управлява с разум, бедността и нищетата са срамни. А в държава, която се управлява без разум, богатството и почестите са срамни”. (Конфуций) Нека всеки избере от какво иска да се срамува!    ", "date": "2018.08.20", "title": "Проф. Искра Баева: Сливането на капитал и власт е проклятието на прехода"}
{"url": "http://epicenter.bg/article/Ivan-Granitski-za-Ekaterina-Yosifova--Obraznata-y-energiya-pulsira-i-izgrazhda-duhovni-peyzazhi/161688/6/0", "text": "  1 И друг път на страниците на вестник „Стандарт“ сме разсъждавали за дузина ярки български поети и поетеси, чиито талант се разгръща в редица знакови книги през последните три десетилетия на XX век. Става дума за Иван Цанев и Биньо Иванов, Георги Константинов и Калина Ковачева, Борис Христов и Борислав Геронтиев, Калин Донков и Иван Методиев, Деньо Денев и Таньо Клисуров, Екатерина Йосифова и Валентина Радинска, Маргарита Петкова и Надя Попова… Очевидно е необходимо едно по-цялостно и съпоставително изследване на поетиката на тези автори, които издигат на много високо равнище идейното и образно-метафоричното богатство на новата българска лирика.   Една от най-ярките звезди в тази група творци несъмнено е Екатерина Йосифова. Пътят й в поезията е дълъг и преминава през различни етапи на упорити търсения и експерименти. Нека тук се спрем предимно на първите й три лирически книги – „Късо пътуване“, „Нощем иде вятър“ и „Посвещение“, които съдържат знакови за бъдещето й развитие послания и внушения.   2 Поезията на Екатерина Йосифова заема особено място сред сътвореното от поетите, появили се в края на 60-те и началото на 70-те години на ХХ век. Нейната първа стихосбирка – „Късо пътуване” (1969), бе една от книгите, поставили началото на мощните вътрешни раздвижвания в недрата на младата тогава българска поезия. Заедно с „Една усмивка ми е столица” (1967) на Георги Константинов и „Седмица” (1968) на Иван Цанев „Късо пътуване” даде началния тласък на новата поетическа вълна. Тези три книги бяха негласен манифест на ново поетическо самосъзнание. Самосъзнание, което черпи енергията на образа в значителна степен от традицията на предходните поетически поколения, но и което не се страхува от експеримента, от провокацията на утвърдени лирически схеми и представи. Най-съществената особеност на този нов тип поетическо самосъзнание бе неговото раздвоение като форма на движение към хармонията. Поетите, за които говорим (а веднага след тях и: Борислав Геронтиев, Борис Христов, Валентина Радинска, Калин Донков, Калина Ковачева), усещаха болезнено сблъсъка на противоречията в битието, тяхното самосъзнание бе раздвоено, но колкото по-голямо бе раздвоението, толкова по-мощно бе движението им към образа на хармонията. В диалектическата борба на противоположни внушения те търсеха и постигнаха истината за духовния живот на своя съвременник, за неговите скърби и възторзи, за доброто и злото – снети от абстрактния им пиедестал и видени в конкретния, практически живот на човека.   Тъкмо в контекста на тая нова поетическа вълна от началото на седмото десетилетие на миналия век прозвуча и „Късо пътуване”. Но заедно с идейно-емоционалната близост до книгите на Георги Константинов и Иван Цанев стихосбирката на Екатерина Йосифова открои и нещо друго – ярка поетическа индивидуалност, собствен оригинален лирически глас.   Специфичните черти от натюрела на Екатерина Йосифова бяха проницателно доловени от Блага Димитрова в предговора към „Късо пътуване”: „…напорист ритъм, идващ навярно от кръвта, а чрез нея от още по-далече: от вродената ритмична стихия на българката, пъргавата въртокъщница, кръшната мома, носеща на рамо кобилицата с двете пълни ведра, в които се плиска слънцето, буйната хороводка и нестинарка, гасяща мъката си в огъня.”   3 Наистина поезията на Ек. Йосифова от дебютната й книга е наситена с неукротима вътрешна енергия и това е енергията на „потапянето” в бездните на родовата памет. Вторият пласт на стиха носи посланията на тая родова памет, носи емоционалната зареденост на народностния живот в цялото му великолепие – там виждаме оживели обредите, обичаите, поверията, дочуваме хорото и народната песен, усещаме – повече интуитивно – карнавалната разкрепостеност на българина, склонността му да пародира всичко и по този начин да се отдалечава от потискащата го мъка. Разбира се, всичко това е дискретно внушено, завоалирано в иносказателен рисунък. Това е стихията на Екатерина Йосифова. Няма нейно стихотворение, което да не е композирано алегорично, колкото и преки да изглеждат на пръв поглед внушенията. Тъкмо с помощта на иносказанието поетесата постига паралелното присъствие и борбата на фолклорно-народностното и модернистичното, алиенираното самосъзнание в стиха. Алегорията й позволява да зареди отделното стихотворение с разноречиви и дори противоположни внушения, които ще се разгръщат и допълват в другите стихотворения на книгата. Това е особено характерно за следващите й две книги – „Нощем иде вятър” (1972) и „Посвещение” (1979).   Ето първото стихотворение от „Нощем иде вятър”:       Тук се съдържат закодирани почти всички теми и мотиви, които поетесата интерпретира в „Нощем иде вятър”. И това е така, защото отделните стихотворения се отразяват едно в друго, светят с отразената светлина на останалите творби. Внушенията на първото стихотворение се преплитат с внушенията на последното, а всички заедно звучат като в полифонично произведение – всеки глас е самостоятелен, но разкрива истинската си дълбочина само в звученето на цялото. Но не само в отделната книга ще открием удивително единство на поетическото изображение – то съществува и на по-високо ниво – между трите стихосбирки на Ек. Йосифова. Внимателният поглед ще ни убеди, че „Късо пътуване”, „Нощем иде вятър” и „Посвещение” са части от по-голямо цяло. И не само емоционална, а преди всичко идейна е връзката на тия части – мотивите, загатнати в „Късо пътуване”, намират пълното си разгръщане в „Посвещение”; започнатото в първата книга изречение завършва в последната.   Това единство на изображението обаче започва от конкретното стихотворение. Поетесата го постига с помощта на – нека ги наречем условно така – плуващи експресивно-асоциативни гнезда, острови метафори, които изграждат „гръбнака” на отделната творба и стихосбирката като цяло. Поетическата идея в нейното движение Екатерина Йосифова реализира чрез метафорично-асоциативен взрив в пространството на образа. Така се оформя основното внушение на творбата, а чрез внимателно и насочващо наслагване на идеите в отделните стихотворения се моделира и цялостното внушение на книгата.   4 За Екатерина Йосифова поезията е истинското спасение на човека от страданието. Наистина самата тя е страдание, но сладостното страдание при откъсването от смъртната хватка на бездуховността. Поезията одухотворява човека, тя го изтръгва от мелницата на делника, съхранява у него нежността и изтънчения усет за красотата, приближава го към жадувания образ на хармонията. Поезията, убеждава ни поетесата, може да преобрази човека, да запали у него пламъка на неспокойствието и вечната неудовлетвореност, най-сетне тя е способна да коригира грубата действителност, да пречупи нейния образ през романтичната си призма.   Виждаме следователно, че поетическата идея у Йосифова изразява преди всичко страстно и развълнувано търсене на човека, гмурване в неговия вътрешен свят и желание да се запази непокътната и неразядена от резигнацията духовната цялост на тоя свят. Във всяка от поетическите книги на Ек. Йосифова съзираме образа на човека – и не на абстрактния човек, а на земния, създадения от плът и кръв съвременник – все по-богат и по-сложен, по-разностранен и динамично изменящ се. И поетическата идея в „Късо пътуване”, „Нощем иде вятър” и „Посвещение” проследява движението на човека във времето – индивидуалното и социалното, докосва се до образа му, когато е раздвояван между свободата и необходимостта, между живота и смъртта.     5 Поезията на Екатерина Йосифова е твърде жизнена, емоционално заредена и непосредствена. Веднага би могло да се възрази, че всяка следваща нейна стихосбирка носи все повече скепсис и раздвоение. Действително, ако „Късо пътуване” изразява романтичното опиянение и възторг от природата, единното и монолитно самосъзнание на усещащия в себе си природната хармония човек, ако „Нощем иде вятър” съдържа наченките на вътрешното затваряне и самовглъбяване, то „Посвещение” ни поразява с пределно експресивните втурвания в бездните на Аза, с напрегнатото самосъзерцание, в което свири вятърът на резигнацията. Но впечатлението за някакво затваряне на лирическата личност в себе си, за настъпване на дисхармония във вътрешния є мир, би било илюзорно. Предпоследното стихотворение от „Посвещение” бързо го разсейва:     Енергията на тези стихове ни подсказва, че поетесата е съхранила своята първична жизненост, буйството на кръвта още оглася пулса й.   Ала как се съчетава тая дионисиевска жизненост и разкрепостеност с ускорената рефлексия на поетическото Аз? Отговорът на този въпрос е в по-нетрадиционния поглед към „Късо пътуване”, „Нощем иде вятър” и „Посвещение”, възприемани и тълкувани като едно цяло. Тези три книги отразяват три етапа от движението на поетическото самосъзнание у Ек. Йосифова. „Късо пътуване” показва безпрекословното господство на природното начало – човекът там е инструментът, с който природата изсвирва своите мелодии. Лирическата личност е само част, нищожна част в огромния свят на природата, тя е изразител на нейните вакхически страсти. Тук няма място за драматични самоанализи, сега е детството на поетическото самосъзнание, което още не е обременено от съмнението, раздвоението:     В това лирическо избухване ще усетим леки навеи от Елисавета Багряна, от образа на нейната амазонка, но близостта е само в интонационно отношение, идейната зареденост има по-друг характер. Ако свалим доспехите на образите от поетическата идея, ще я съзрем в нейния чист вид – трябва да търсим човека в природата, в нейните могъщи излъчвания.   6 „Нощем иде вятър” бележи втория етап от движението на поетическото самосъзнание. Буйствата на младостта са станали по-уравновесени, рационалното се е изравнило с емоционалното, лирическата личност е започнала да гледа на себе си като на двуединство от природно и човешко. Настъпила е определена просветленост – огненият ритъм е сдържан и укротен:     Поетесата сякаш ни внушава: човекът е природен в същата степен, в каквато и природата е човечна; между емоционалното и рационалното начало в човешката природа трябва да има подвижно равновесие.   Но ето че в третия етап от движението на поетическото си самосъзнание Екатерина Йосифова сама нарушава това равновесие. „Посвещение” очертава пред нас облика на лирическата личност в момент на пределно експресивно самовглъбяване. Единството между емоционално и рационално е разрушено – рефлексията е подчинила изцяло поетическите внушения:       7 Не човекът трябва да се търси в излъчванията на природното – мисли сега поетесата, а природата да се разглежда като част от човека, негово отражение, функция на битието му. Човекът сам е вселена, духовният му свят е неизброден и всичко, заобикалящо човека, има смисъл само съотнесено към него. Или както пише в същото стихотворение Ек. Йосифова:     Така трите стихосбирки на поетесата бележат етапите в движението на поетическото й самосъзнание към истинския и неподправен образ на Човека. Може би някой няма да се съгласи с нейните внушения, може би те ще предизвикат вътрешна съпротива, но и самата поетеса винаги търси провокацията (в благородния смисъл на думата) на читателското съзнание, защото е убедена, че единственият път към истината е несъгласието, непрестанното съмнение.   8 Поезията на Екатерина Йосифова, както вече видяхме, се интересува преди всичко от движението на идеите в поетическия образ. Ала изключителното смислово натоварване на стиха не лишава рисунъка от пластичност. И това е една от съществените особености за поезията на Йосифова – мисловност, съзерцателна потопеност, даже умозрителност, но облечени в пластично-живописно изображение, в ярко наситен мелодично-ритмичен слог. Сетивна, зрима, дори опредметена е тая поезия. Образната й енергия пулсира, концептуализира, медитира и изгражда духовни пейзажи:     Лирическите търсения на Екатерина Йосифова са неизменно насочени към безстрашното впускане в поетическата вселена, наречена Човек. Нищо не може да смути поетесата в пътя й към неговия сложен и противоречив вътрешен свят.  ", "date": "2018.08.20", "title": "Иван Гранитски за Екатерина Йосифова: Образната й енергия пулсира и изгражда духовни пейзажи"}
{"url": "http://epicenter.bg/article/Tramp-obvini-Kitay-za-namesa-v-izborite-v-SASht/161653/7/0", "text": "Президентът на САЩ Доналд Тръмп и неговият съветник по въпросите на националната сигурност Джон Болтън обвиниха Китай в намеса в изборите в страната, предаде Франс прес, цитирана от Новини.бг.   Агенцията отбелязва, че това е станало в момент, когато Тръмп увеличава своите нападки срещу разследването за предполагаем таен сговор между неговия щаб и Русия преди президентските избори в Съединените щати през 2016 г. \"Всички тези идиоти, които са се съсредоточили върху Русия, би трябвало да започнат да гледат в друга посока - Китай\", написа Тръмп в Туитър в събота. Този коментар бе публикуван сред поредица послания на американския президент с остри критики срещу предполагаемата цензура на консерваторите в социалните мрежи. Туитът на Тръмп остана до голяма степен незабелязан, докато вчера неговият съветник по въпросите на националната сигурност Джон Болтън също обвини Китай, но и Русия, Иран и Северна Корея, че се опитват да се намесят в изборния процес в САЩ. \"Със сигурност мога да ви кажа, че е налице достатъчно голяма заплаха за националната сигурност на Съединените щати - намеса на Китай, на Иран, на Северна Корея (и на Русия) - за да предприемем мерки, за да се опитаме да й противодействаме. Всъщност става въпрос за четири страни\", заяви Болтън по телевизия Ей Би Си. Попитан за подробности за вмешателството на тези държави и особено на Китай, той отговори мъгляво. \"Не искам да влизам в (детайли) какво съм видял или не. Мога да ви кажа обаче, че за изборите за Конгрес през 2018 г. тези четири страни ни безпокоят най-много\", заяви Болтън.    ", "date": "2018.08.20", "title": "Тръмп обвини Китай за намеса в изборите в САЩ"}
{"url": "http://epicenter.bg/article/300-kilograma-blagoroden-metal-za-Svetovnoto-parvenstvo-po-hudozhestvena-gimnastika/161714/8/0", "text": "Благородният метал за Световното първенство по художествена гимнастика вече е в България. Впечатляващите 300 килограма във формата на медали, ще бъдат раздадени в „Арена Армеец“ между 10-и и 16-и септември на всички, които успеят да се преборят за призовите места.   „За изящните медали ще се борят и нашите прекрасни момичета. Нека заедно напълним залата и да покажем подкрепата си към нашия отбор. Какво по-хубаво от това да спечелиш медал пред родна публика“, споделя Радина Филипова, талисман на Световното първенство.   Всеки, който иска да притежава реплика на златния медал от Световното първенство в София, ще може да го закупи от специален щанд по време на събитието в „Арена Армеец“. Медалите ще бъдат предлагани с диплом, който всеки може да надпише със своето име или такова на близък роднина или приятел.   Президентът на БФХГ - Илиана Раева, ще награди с такива медали и дипломи всички български деятели на художествената гимнастика, работили от основаването на този красив спорт в международен план. Медали ще получат всички бивши президенти на БФХГ или близки на тези, които са починали, както и всички президенти на клубове в България, членове на комисии, част от БФХГ.   „За мен е много важно всички тези хора да усетят, че са част от този грандиозен форум и че със своята дейност и отдаденост към художествената гимнастика, също са неизменна част от славната история на българската художествена гимнастика и гордото и настояще. Искам да зарадвам всеки един от тях с този жест на уважение към личността им“, споделя Илиана Раева.   Специалното отличие ще получат журналисти и фотографи, които от създаването на българската художествена гимнастика до днес не спират да популяризират спорта. С медали ще се сдобият и всички спонсори и дарители които са помагали на БФХГ.  ", "date": "2018.08.20", "title": "300 килограма благороден метал за Световното първенство по художествена гимнастика"}
{"url": "http://epicenter.bg/article/Chetiri-poredni-kritichni-dni-prez-sedmitsata/161651/10/101", "text": "През четвъртата седмица на месец август, предстои да преживеем четири поредни критични дни, три от които са с геометрия кармичен кръст . Седмицата започва пасивно, с думи, уговорки и хармония в дома и завършва с възможност за приключване, работа и капиталовложения за друг човек.     През по-голямата част от дните аспектите са проблемни, за това отново се отдайте на почивка, погрижете се за себе си и здравето, извършете профилактика или поставете начало на здравословен хранителен режим и детоксикация на организма. Критичната част е в периода от 21.08 до 24.08. 2018, през която е добре да се избягват рискови действия, катерене, рязане с остри предмети, шофиране и др. Препоръчва се родилките,  хронично болните и възрастни хора да седят или лежат в къщи.    През тези дни не е подходящо за големи празненства, смяна на лични документи и подписване на договори, кредити. Сега не е момента да се срещате и с любими хора, още по-малко да изяснявате проблемите си с тях, защото има опасност да развалите взаимоотношенията си.    През този период, може да планувате начало на лечение, операция или медицинска интервенция. Критичните дни се преживяват от всеки човек по различен начин, за един могат да бъдат добри, а за друг не чак толкова, но и в двата случая общоприетите правила е добре да се спазват от всички.    Повече за критичните дни вижте тук:        Днес ще преживеем уют в дома, разрешаване на въпроси свързани със задължения и притеснения на място, както и постигане на хармония и уреждане на всичко в края на деня.    Дневната нумерологична карата е с път на живота 3, което ще даде възможност въпреки пасивността нещата да се подредят. Сутринта започва с думи и уговорки, но в следобедните часове всичко ще бъде по- ефективно, ще се появят възможности за умножаване, успех и прекарване на хубава вечер.   Мото: Превръщам всяко преживяване във възможност!    – Вторият ден от седмицата, поставя начало на четиридневен критичен период. Денят ще бъде напрегнат, свързан с  преживяване на обиди, неразположение, поява на страх, неувереност и честа смяна на настроението. Дневната нумерологична карата е с път на живота 4 , активира критика, недоверие и съмнения.    Може да прекарате деня на едно място, с близки или на маса. Почивайте си и проявете състрадателност. Изслушвайте хората и не бъдете прекалено критични. Денят ще е напрегнат, но в сутрешните часове започва спокойно. Активни ще бъдат уговорки и изпълнение на дълга и обещаното. Ще се наложи да се справите със собствени средства, не унивайте само защото в момента не виждате начина и решението.   Мото: Освобождавам се от всички страхове и съмнения!   - Днес е много важно да правите всичко по правилата. Дневната нумерологична карата е кармичен кръст при път на живота 5. Бъдете внимателни, защото може да възникне проблем на място, недостиг, ремонт, пречки и нередности.    Възможно е някой да се опита да постъпи с вас нечестно, за това будност и предпазливост няма да са ви излишни. И днес ще трябва да се справите с изпитанията със собствени сили и умения.    Денят предизвиква проблеми в семейството, взаимопомощ, разговори и обяснения, болест свързана с отделителна система, бъбреци, кости, стави, мускули.    Спазвайте правилата! Бъдете внимателни в работата и по пътищата. Не предприемайте рискови дейности и бъдете смирени.   Мото: Обграждам се с позитивно мислещи хора!   - И днес негативния аспект продължава. Денят е рисков и критичен. Дневната нумерологична карта е кармичен кръст при 6, което активира свръх-емоции и ситуации с неясен край. Изпита през дненя ще бъде в областта на любовта, страстта и емоциите. Има риск от неочаквани обрати, пожари и инциденти. Съвета е: ,, Не дърпай дявола за опашката‘‘, не рискувайте и бъдете смирени.    Възможно е да чуете новини, които ще са оценка за нечие поведение.  За тези, които нямат кармична обремененост и преминат изпита, се очаква преживяване на любов в семейството, вдъхновение свързано с изкуство, забавления и удовлетворение. При хронично болни и възрастни хора се препоръчва профилактика на кръвно налягане, сърце и кръв.   Мото: Днес съм смирен и благоразумен!   - В края на работната седмица приключваме най-критичните периоди за месец август. Следващите дни на месеца, с изключение на 31.08. ще бъдат значително по-леки и благоприятни.    Днешният ден е с геометрия кармичен кръст при път на живота 7, което може да предизвика трудно определяне на целта и недоверие. Най-препоръчителна и днес ще бъде почивката на море, до вода, река, язовир. Сутринта започва красиво с любов и сигурност, а вечерта приключва с по-добър шанс и дистанция. Активни ще бъдат исканията, планиране на взаимоотношения, уговорки и хумор.   Мото: Направлява ме божествената мъдрост!   .- Днешният ден е глътка въздух и оптимизъм. Аспектът е позитивен, активен и ще ви донесе приключения, срещи, преживявания и решаване на въпроси в семеен кръг. Активират се игри, работа, решаване на финансови въпроси, пари, сметки и др. Ще трябва да обърнете внимание на детайли и задачи.    Сутринта внимавайте и бъдете прецизни в действията, защото при грешка следва наказание. От обяд и до края на деня темите ще бъдат: изпълняване на задачи, пари, отговорности, готвене, сметки, действие според друг, роднини.   Мото: Всичко в моят ден е прекрасно!   - Денят е предназначен за срещи, дейности свързани с образование, изкуство, коли, планини, чужбина, природа и изкачване на върхове. Дневната нумерологична карта е с път на живота 9, което дава възможност за край и приключване на работа и отлежали задължения.    Нужно е да се съсредоточите и концентрирате във всичко, с което се занимавате за да бъдете успешни. Проявете сила и обърнете внимание на детайлите. Сутринта е подходяща за пазаруване, парични въпроси, трайни капиталовложения за роднина. Направете списък на задачите и това, което желаете да купите. Следобяд и вечерта са предназначени за работа, мислене и приключне.   Мото: Превръщам всяко преживяване във възможност!            ", "date": "2018.08.20", "title": "Четири поредни критични дни през седмицата"}
{"url": "http://epicenter.bg/article/Panirani-patladzhani-s-domaten-sos/161705/9/25", "text": "\r\n \r\n \r\n \r\n \r\n \r\n \r\n олио \r\n кашкавал \r\n   \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n   \r\n \r\n \r\n Патладжаните се обелват, нарязват на пръчици и осоляват. Оставят се за 20-30 минути, за да се отцеди горчивият сок, след което се изплакват обилно с вода и се подсушават.  \r\n В купа се смесват галетата и настъргания пармезан. Белтъците се разбиват. Патладжаните се потапят в белтъка и след това се овалват в галетата. Подреждат се в тава или хартия за печене и се пекат в загрята на 220С градуса. За доматеният сос се загрява олиото и в него се задушава ситно нарязаният лук, като накрая се прибавя чесънът. След това се добавят настърганите домати, дафиновият лист, бахарът и черният пипер. Оставя се да къкри на слаб огън до сгъстяване. Овкусява се с ригана, мащерката, сол и захар. Оставя се да ври още 2-3 минути.  \r\n Дафиновият лист, бахарът и черния пипер се отстраняват. Сосът може да се пасира.  \r\n Патладжанените пръчици се поднасят със соса и се поръсват със ситно нарязан босилек или магданоз. Овкусяват се с рендосания кашкавал. \r\n", "date": "2018.08.20", "title": "Панирани патладжани с доматен сос"}
{"url": "http://epicenter.bg/article/Svetlana-i-Hristiyan-Gushterovi-pochivat-v-5-zvezden-luks-na-Frenskata-riviera--Snimki-/161693/10/100", "text": "\r\n Светлана и Християн Гущерови заминаха за Лазурния бряг на втори меден месец. Гущерова сподели кадри от Монте Карло и Сен Тропе. \r\n   \r\n Младото се семейство сключи граждански брак на 1 юли, а на навръх рождения ден на Християн - 12 юли, двамата купонясваха с близки и приятели в ресторанта на столичен хотел. Скоро след това те заминаха на луксозен меден месец в Гърция, но тъй като лятото е дълго Гущерови в момента се наслаждават на Френската ривиера. \r\n   \r\n Светлана сподели снимки от 5-звездния супер луксозен \"Хотел дьо Пари\" в Монте Карло, където с Християн се глезят с шампанско и други кулинарни изкушения. Двойката е отскочила и до Сен Тропе. В курорта наскоро Григор Димитров се отдаде на нежни ласки с любимата си Никол Шерцингер. \r\n \r\n \r\n \r\n \r\n \r\n", "date": "2018.08.20", "title": "Светлана и Християн Гущерови почиват в 5-звезден лукс на Френската ривиера (Снимки)"}
{"url": "http://epicenter.bg/article/Borisov-svikva-speshna-sreshta-v-MS-po-kazusa-sas-zastrahovatelnata-kompaniya--quot-Olimpik-quot--/161652/2/0", "text": "Премиерът Бойко Борисов свиква среща в Министерския съвет с министъра на финансите Владислав Горанов и ръководството на Комисията за финансов надзор. Тема на разговора е фалитът на кипърския застраховател \"Олимпик\". Премиерът съобщи за сбирката вчера, когато посети ремонтни дейности в Стара Загора.   Очаква се те да предложат на българските евродепутати да направят законови предложения в европейското законодателство. Заради фалита на компанията 200 хиляди клиенти останаха преди дни без \"Гражданска отговорност\". 9 350 000 лева е стойността на прекратените полици. Междувременно от КАТ обявиха, че няма да глобяват шофьорите с невалидни полици на \"Олимпик\", но предупредиха бързо да се сключат нови, напомня Новини.бг. Днес от 09.00 часа се организира и протест срещу \"спането\" на Комисията за финансов надзор. \"Да кажем на чиновниците в Комисията за финансов надзор, че ако те са спали, ние не СПИМ. Те трябваше да НАДЗИРАВАТ застрахователните компании и да разберат, че Олимпик фалира и ще завлече парите ни. Вече ще искаме уволнения и оставки на Председателя и служителите на КФН, които 3 месеца не са си свършили работата!!!\", пишат в социалните мрежи организаторите на протеста.    ", "date": "2018.08.20", "title": "Борисов свиква спешна среща в МС по казуса със застрахователната компания \"Олимпик\" "}
{"url": "http://epicenter.bg/article/Stotitsi-uchiteli-se-tarsyat-v-tsyalata-strana/161654/2/0", "text": "В момента свободните места са около 600, докато миналата година по това време бройката беше към 400   Месец преди новата учебна година ръководствата на училищата са изправени пред криза в търсенето на кадри. Проверка показа, че вакантните места за преподаватели в страната са стотици. Така за поредна година школата полагат отчаяни опити да привлекат не само ученици, но и учители, и възпитатели. Освен това спешно се търсят и психолози, ресурсни учители, педагогически съветници и логопеди. Истински рекорд в издирването на преподаватели поставя столицата. В момента свободните места са около 600, докато миналата година по това време бройката беше към 400. Липса има не само в училищата, но и в детските градини. Най-много се търсят учители по математика и чужди езици, както и по информационни технологии. В останалите големи градове като Варна, Бургас, Пловдив и Стара Загора регионалните управления по образованието са обявили средно по 200 свободни работни места. В Пловдивско основната бройка от 134 позиции са за учители в начален, прогимназиален и гимназиален етап на образование. За тези области, както и за София се очаква да се появят достатъчно кандидати и до 15 септември местата да се запълнят. Експертите обаче очакват по-големи трудности в осигуряването на кадри в по-малките области и населени места. Там вакантните места са малко, но трудно се намират преподаватели и други специалисти. Между 40 и 60 са търсените учители в Ямболско, Добричко, Кюстендилско, Врачанско, Пернишко, както и в София-област. Малко над 60 са обявените свободни места за учители в Пазарджик. Най-много са незаетите бройки в община Септември. В областта няма обявени свободни места за педагози в общините Сърница, Велинград, Стрелча, Брацигово и Ракитово. В област Русе най-голям е дефицитът на специалисти по информационни технологии. Около 80 свободни работни места за учители и възпитатели са обявили 31 училища от област Велико Търново. Там най-големи шансове да започнат работа имат тези, които са завършили начална училищна педагогика, но не по-малко търсени са и филолозите, и учителите по езици. На опашката по търсене на преподаватели са областите Търговище, Ловеч, Шумен и Хасково, където дефицитът в момента е от около 10 души, а в Кърджалийско засега търсят само двама учители.   \"Дума\"", "date": "2018.08.20", "title": "Стотици учители се търсят в цялата страна"}
{"url": "http://epicenter.bg/article/Slanchevo--Maksimalnite-temperaturi-shte-sa-mezhdu-28--i-33-/161655/2/0", "text": "Днес ще е предимно слънчево. Около и след обяд над западната половина на страната ще се развива купеста и купесто-дъждовна облачност и на отделни места там ще превали и прегърми. Ще духа слаб до умерен североизточен вятър. Максималните температури ще са между 28° и 33°, за София – около 28°. Това съобщи за Агенция „Фокус“ дежурният синоптик Евгения Егова от Националния институт по метеорология и хидрология при БАН. Атмосферното налягане слабо ще се понижи и ще остане близко до средното за месеца. По Черноморието ще е предимно слънчево. Ще духа до умерен североизточен вятър. Максималните температури ще са 29–30°. Температурата на морската вода е 27°. Вълнението на морето ще бъде 2-3 бала. Над планините ще бъде предимно слънчево. В следобедните часове ще се развива купеста и купесто-дъждовна облачност и на места в масивите в Западна България ще има краткотрайни валежи от дъжд с гръмотевици. Ще духа до умерен североизточен вятър. Максималната температура на височина 1200 метра ще е около 21°, на 2000 метра – около 14°.  ", "date": "2018.08.20", "title": "Слънчево! Максималните температури ще са между 28° и 33°"}
{"url": "http://epicenter.bg/article/Vladimir-Todorov-za-falita-na--quot-Olimpik-quot--/161657/2/0", "text": "Председателят на комисията за застрахователен надзор Ралица Агаин трябва да си тръгне, защото или е некомпетентна, или подвежда 200 хил. души, заяви в ефира на Нова телевизия Владимир Тодоров, председател на Асоциацията на пострадалите при катастрофи. Председателят на Асоциацията на пострадалите при катастрофи напомни, че по всяка полица са събирани пари за подобни случаи. Обезпечителният фонд плаща щети при фалит на застрахователя, напомни закона Тодоров.  В  него клиентите на „Олимпик” са събрали 2 милиона лева, заяви той. „Тази мантра, която се повтаря от няколко дни от Комисията за финансов надзор, че видите ли те нищо не можели да направят, защото застрахователят бил клон на кипърска компания, това не е вярно”, бе категоричен Владимир Тодоров.   „ Всяка полица на „Олимпик”, продадена на в България, има и сума от 11,50 лева за вноска за Гаранционен фонд. Там има 2 сметки, които са отделни и независими. В сметката „Незастраховани МПС” влизат 10 лева. Следващата сметка е „Обезпечителен фонд”, в която влиза 1,50 лева. Всеки застраховател, който продава в България, плащат тези пари. Обезпечителният фонд, който е подчаст на големия Гаранционен фонд, се задейства и плаща щети при фалит на застрахователя”, заяви Тодоров. „За своя периода, в който съществува в България, 7-8 години, клиентите на „Олимпик” са събрали 14 милиона в Гаранционния фонд и 2 милиона в Обезпечителния фонд”, заяви още Тодоров. „В закона има разписана процедура какво се случва при фалит”.        ", "date": "2018.08.20", "title": "Владимир Тодоров за фалита на \"Олимпик\": Ралица Агаин трябва да си тръгва!"}
{"url": "http://epicenter.bg/article/Branimir-Botev/161658/2/0", "text": "Големият проблем в момента е как се управлява българският туризъм и къде изчезват милиарди. Това е мнението на бившия ресорен зам.-министър Бранимир Ботев. Преди дни той обяви, че маскирани са опитали да нахлуят в къщата му край Варна заради негов коментар в ТВ интервю, че „начинът, по който се управлява туризмът от Ангелкова и хората около нея, предоставя индустрията в ръцете на мутрите”.   Полицията обаче работи по опит за грабеж като основна версия за нахлуването. „Няма крадци, които, докато хората вечерят, да си слагат маски на осветена улица пред камери, да прескачат висока ограда и да минават през осветено място”, категоричен беше Ботев пред bTV. Той изрази надежда, че полицията вече е установила от записите на охранителните камери на другите къщи в района с каква кола са избягали маскираните.   Защо да има основания да бъде сплашван? Според Ботев има „драстично разминаване” между данните за прихода от туризма в икономиката – ресорното министерство казва едно, а международната организация WTTC – друго.   „Говори се за близо 9 млн. туристи, а в същото време туристите, които реално са осъществили нощувки в България са от порядъка на 3,5 млн. Останалите са или транзитно преминаващи, или посетители – това не са туристи. Или някъде другаде изчезват тези цифри – ако ние наистина имаме 9 млн. туристи, има 17 млн. нощувки, които отчита НСИ, които грижливо се пропускат и не се казват. Някой ще повярва ли, че идват туристите в България, стоят два дни и си тръгват?”, запита Ботев.   Той и днес не каза от кого е бил „посъветван” да не прави толкова остри коментари. Николина Ангелкова обаче обяви, че ще го съди за клевета. „С огромно желание чакам да се видим в съдебна зала”, обяви Ботев. По думите му така ще се стигне до отговорите на много въпроси, които тя в момента отбягва – като решението готовата за пуск система ЕСТИ да не се внедри у нас, което е прецедент за Европа.   Двамата бяха част от един екип преди Ботев да бъде освободен от премиера: „Ние принципни различия с министър Ангелкова имаме от самото начало, аз даже съм декларирал своето желание да напусна след нейното назначение, но премиерът беше преценил да ме остави”.   Бившият зам.-министър заяви и че протестите на бранша срещу него може да са били организирани именно от Ангелкова.", "date": "2018.08.20", "title": "Бранимир Ботев пита Николина Ангелкова: Как при 9 млн. туристи са отчетени само 17 млн. нощувки?"}
{"url": "http://epicenter.bg/article/Varnaha-na-rabota-uchitelkata--koyato-kreshtya-na-detsa-ot-I-grupa-v-Pleven/161659/2/0", "text": "На работа в детска градина „Надежда” в Плевен от днес се връща учителката Стойка Гатева, оказвала вербален тормоз над децата.   Февруари тази година в социалните мрежи се появи запис с вербалната агресия от страна на възпитателката към деца от I група – 3-годишни.   Гатева отново е в градината от днес. Причината – шест месеца е била в болнични или отпуск.   Учителката не е давала обяснения за случилото се досега, защото не се е явила на работа, обясни Людмила Стефанова, директор на градината от три месеца. Тя не е имала право да поиска тези обяснения по-рано. Директорката увери, че г-жа Гатева няма да влиза при децата засега.   Възпитателката има право на ранно пенсиониране, но тя сама трябва да го поиска да излезе по-рано в пенсия, уточни директорката.   От морална гледна точка г-жа Гатева не трябва да се връща на работа и се надявам тя сама да се оттегли, коментира пред БТВ зам.-кметът на Плевен Стефан Милев. Той уточни, че общината може да проверява само документите в градината, а назначаването и освобождаването на учители е в ръцете на директора.   Родители, чиито деца са били в групата на Стойка Гатева, се събраха на протест пред градината.", "date": "2018.08.20", "title": "Върнаха на работа учителката, която крещя на деца от I група в Плевен"}
{"url": "http://epicenter.bg/article/Maya-Manolova--Parlament-tryabva-da-razgleda-detaylno-sluchaya-s-falita-na--quot-Olimpik-quot-/161660/2/0", "text": "Реформата в здравеопазване би следвало да отчете един изключително важен критерий - мнението на пациентите.  В момента мнението на пациентите не се взема предвид. Това коментира омбудсманът Мая Манолова в сутрешния блок по БТВ във връзка с трагичния случай със смъртта на родилка в Сливен. Тя коментира и фалита на кипърското застрахователно дружество. Изпратих 4 препоръки до различни институции. Българският регулатор е бил длъжен да сигнализира и да бъдат взети своевременни мерки. Гражданите са прави да се възмущават, каза Манолова. Те са си платили вноските към Обезпечителния фонд, каза тя. По думите й след като българските граждани са си плащали вноските, те трябва да си получат парите от българския гаранционен фонд. Че Комисията по финансов надзор е следвало да реагира, че има проблем с финансовата стабилност на това дружество, е безспорно, каза Манолова. Парламентът трябва да разгледа детайлно случая и ако трябва да бъдат направени промени, каза Мая Манолова.    ", "date": "2018.08.20", "title": "Мая Манолова: Парламентът трябва да разгледа детайлно случая с фалита на \"Олимпик\""}
{"url": "http://epicenter.bg/article/Tatyana-Burudzhieva/161661/2/0", "text": "Във всяка европейска държава е ясно спрямо кой носи отговорност. При нас няма такова нещо, всички са убедени, че могат да си свършат работа само, ако проблемът стигне до Борисов. Това заяви политологът Татяна Буруджиева в сутрешния блок на Bulgaria ON AIR, по темата за срива на Търговския регистър и оставката на  шефката на Агенцията по вписванията. Когато има проблем, политиците се опитват да докажат кой е \"добрият\", а не кой е \"виновният\", казва тя.   \"При всеки скандал хората се питат дали министрите трябва да си подават оставките, никога не е ясно\", каза още тя.  \"Трябва да сме наясно кой е виновният, а не винаги да се търси нечия политическа отговорност, такава има и на по-ниски нива. Трябва да има постоянен процес на яснота\", разкри Буруджиева. \"Има много тежък срив на доверие към медиите, а те са част от функциониращата демокрация. Системата като цяло има проблем с работата\", завърши политологът Татяна Буруджиева.    ", "date": "2018.08.20", "title": "Татяна Буруджиева: Всички са убедени, че проблемът им ще се реши, ако той се отнесе до Борисов"}
{"url": "http://epicenter.bg/article/Krasimir-Valchev--Nyama-uchiteli--zashtoto-profesiyata-zagubi-prestizh--Ne-dava-vazmozhnost-za-barz-rastezh/161662/2/0", "text": "Няма учители, защото професията загуби престиж. Не дава възможност за бърз растеж. Така министърът на образованието Красимир Вълчев обясни в сутрешния блок на Нова телевизия защо недостигат учители. Според него това е причината младежите да изберат други професии, които дават по-силен старт и проблемът не бил само български.   „ Има недостиг на учители. В момента се търсят 650 учители, като в това число влизат и новопенсиониращите се“, съобщи данните министър Красимир Вълчев. Последните години има все повече учители, които се пенсионират, но най-големият недостиг се очаква да бъде след около 9 – 10 години, обясни той и поясни, че това е една от причините за увеличаване на заплатите. \"Все още професията на учител не е достатъчно привлекателна за младите хора\", каза министър Вълчев Учебната година ще започне нормално обаче във всички училища и детски градини, увери министърът. Той коментира и защо има голям напън при кандидатстване след 7 клас, а университети организират томболи за записалите се да учат при тях. По думите на Вълчев висшето образование се масовизира в цял свят, а напъните след 7 клас са породени от желанието на родителите да запишат децата си в най – елитните училища.    ", "date": "2018.08.20", "title": "Красимир Вълчев: Няма учители, защото професията загуби престиж. Не дава възможност за бърз растеж"}
{"url": "http://epicenter.bg/article/Zapochnaha-proverki-v-Slivenskata-bolnitsa-sled-sluchaya-s-pochinalata-rodilka/161664/2/0", "text": "Болницата в Сливен \"Д-р Иван Селимински\" се очаква да направи днес изявление по случая с починалата в родилното отделение 33-годишна Ренета Томова, съобщи БНР.   Вчера вечерта в подкрепа на семейството на родилката на мълчаливо бдение се събраха десетки граждани. Пред събралите се хора роднините ѝ поискаха съд за началника на отделението д-р Таня Пашева и за екипа, който ѝ е асистирал по време на фаталното раждане. Протестът се организира в социалните мрежи.  . Те настояваха лошото отношение на лекарите и акушерките да се промени, а прокуратурата и съдът да си свършат работата:   \"  Предвид, че това е голяма областна болница, те са длъжни при този отзвук и при създалата се ситуация да излязат и да кажат нещо, да имат доблестта\".   \"Нямам думи, нямам обяснение. За мен това е престъпление. Лекарска грешка, ужасна лекарска грешка\".   \"Това, че стоим тук всички и мълчим, и сме мълчаливи мисля, че достатъчно красноречиво говори, какво изживяват хората, които имат все още сърце и гражданско присъствие\". Това споделиха участници в бдението.   , каза в предаването \"Преди всички\" д-р Юлия Бянкова, началник на отделението по реанимация в МБАЛ \"Д-р Иван Селимински\". Тя е председател на Централната комисия по професионална етика на БЛС, който се самосезира по случая.   , увери д-р Бянкова. По думите ѝ, след този фатален случй проверки трябва да извършат Районната здравна инспекция и Медицинският одит към Министерството на здравеопазването.  , допълни тя.   Трябва да се изчакат резултатите от съдебно-медицинската експертиза, за да се прецени  , подчерта д-р Юлия Бянкова:   „Преценката как точно да протече едно раждане е на екипа, който води раждането.   и решенията трябва да се взимат много бързо и много отговорно“, посочи още тя.   \"Тези случаи са изключително трагични и драматични. Те са трагични за семействата на близките и за тях те не са част от статистиката. Те са трагични и за екипите, които са работили по обгрижването на тези пациентки.   Това е голяма драма за всеки един лекар - да загуби пациент, още повече когато става дума за родилка\", коментира д-р Юлия Бянкова.  ", "date": "2018.08.20", "title": "Започнаха проверки в Сливенската болница след случая с починалата родилка"}
{"url": "http://epicenter.bg/article/Na-20-avgust-tsarkvata-pochita-Sv--prorok-Samuil-i-Sv--38-machenitsi-Plovdivski/161665/2/0", "text": "На 20 август църквата почита Св. пророк Самуил и Св. 38 мъченици Пловдивски. Празнуват всички, които носят името Самуил, което означава „измолен от Бога“.   Самуил е живял през 11 в. пр.Хр., и е последният съдия на Израил. „Съдиите” били племенни водачи със жречески и съдийски функции, чиято институция обединявала 12-те еврейски племена и поддържала култа към Йехова. В Библията Самуил е този, който помазва царете и им дава власт.   Според легендата пророк Самуил е роден в семейството на Елкана от град Рама, който имал две жени - Ана и Фенана. Ана не можела да има деца дълго време, заради което се молела непрекъснато. Молбата й към Бог била да я дари със син, в благодарност на което тя ще му го посвети. Молитвата й се изпълнила и „Измоленият от Бога” Самуил останал да расте в храма при първосвещеник Илий.   След няколко години станало ясно, че има дарба да пророкува. Докато растял, той поучавал израилтяните и ги карал да се покаят за греховете си. Народът го слушал и изпълнявал напътствията му. Затова според желанието на всички го избрали за съдия и началник.   С помощта на Самуил израилтяните се избавили от двадесетгодишното филистимийско робство. Управлявал мъдро и справедливо. Когато остарял, отстъпил на синовете си част от властта и ги поставил за съдии. Но те не следвали примера му, били алчни и несправедливи.   Недоволни от тях, старейшините дошли да молят Самуил да им избере цар. Бог се оскърбил от желанието им, но посочил за цар Саул, син на Кис, виден човек от Вениаминовото коляно.   Саул бил храбър и великодушен и затова всички го обикнали. И след избирането на цар Самуил останал при народа да го наставлява. Но Саул престанал да се вслушва в неговите съвети, станал горд и самонадеян.   Затова Бог избрал нов цар и го посочил на Самуил. Пророкът отишъл в къщата на Йесей и помазал най-малкия му син Давид. Самуил умрял в дълбока старост и целият народ жалил за него. Погребали го в Рама.", "date": "2018.08.20", "title": "На 20 август църквата почита Св. пророк Самуил и Св. 38 мъченици Пловдивски"}
{"url": "http://epicenter.bg/article/PG-na-BSP-vnasya-v-delovodstvoto-na-NS-neobhodimite-podpisi-za-svikvane-na-izvanredno-zasedanie/161667/2/0", "text": "Представители на ПГ на „БСП за България” ще внесат от 13.30 ч. в деловодството на Народното събрание необходимите подписи за свикване на извънредно заседание на парламента. Това съобщиха от пресцентъра на НС на БСП, предаде агенция „Фокус“. Предвидено е изявление за медиите.   ПГ на „БСП за България“ разполага със 79 народни представители, а съгласно Конституцията на Република България заседание може да се свика по искане на 48 от народните представители, които представляват една пета от състава на парламента.   Съгласно Правилника за организацията и дейността на парламента в този случай председателят е длъжен да насрочи заседанието не по-късно от 7 дни след постъпване на искането, независимо от това дали Народното събрание е във ваканция, или не.   Друго изискване за свикване на заседание е наличието на дневен ред.   От БСП предлагат заседанието да включва две точки: изслушване на премиера Бойко Борисов за електронните системи на страната и изслушване на министъра на финансите във връзка с отнетия лиценз на кипърското застрахователно дружество, от което бяха засегнати около 200 хил. българи.  ", "date": "2018.08.20", "title": "ПГ на БСП внася в деловодството на НС необходимите подписи за свикване на извънредно заседание"}
{"url": "http://epicenter.bg/article/Nankov--Do-kraya-na-godinata-zapochvame-remont-na-oshte-tri-obekta-na-AM--Hemus--i--Trakiya-/161673/2/0", "text": "До края на годината започваме ремонт на още три обекта на автомагистралите „Хемус“ и „Тракия“. Това каза министърът на регионалното развитие и благоустройството Николай Нанков на брифинг в Министерски съвет след среща с министър-председателя Бойко Борисов и министъра на финансите Владислав Горанов, предаде репортер на Агенция „Фокус“.   „Имаме 17 съоръжения по автомагистрала „Тракия“ и автомагистрала „Хемус“, които са в лошо състояние. Миналата година ремонтирахме 7 съоръжения, а тази година - още 5. Три от тях са на автомагистрала „Хемус“ – съоръжението Коренишки дол при 37 км, съоръжението на 33 км в посока от Варна към София при тунел „Витиня“, съоръжението при „Потоп“. И две мостови съоръжения на автомагистрала „Тракия“ – на 20 км и на 37 км, което беше компрометирано след прелелия язовир край Ихтиман. Ресурсът за това е над 130 млн. лв.“, обясни Нанков.   Той посочи, че до края на годината ще започне работа и по още три обекта. „Два на автомагистрала „Хемус“ и един на автомагистрала „Тракия“, за които ще създадем необходимата временна организация на движението. Знам колко е трудно за шофьорите, но призивът ми към тях е да бъдат търпеливи, защото всичко това е за тяхната безопасност. В пикови часове в почивните дни се образуват задръствания, но това е, с което разполага държавата, за да може нашите пътища да гарантират безопасното придвижване.   Тежкотоварните автомобили по автомагистрала „Хемус“ са изведени по алтернативен маршрут, но съм убеден, че до 1 ноември ще приключим с тези ремонти и ще възстановим движението по тях“, обясни министърът.", "date": "2018.08.20", "title": "Нанков: До края на годината започваме ремонт на още три обекта на АМ „Хемус“ и „Тракия“"}
{"url": "http://epicenter.bg/article/Direktorat-na-oblastnata-bolnitsa-v-Sliven--Nyama-schupvaniya-na-rebrata-na-pochinalata-rodilka/161676/2/0", "text": "Ръководството на областната болница в Сливен е започнало   по случая с починалата в петък родилка Ренета Томова. Това съобщи пред журналисти директорът на лечебното заведение д-р Васислав Петров, предаде репортер на Радио „Фокус“ – Сливен.   „Тази сутрин  . Разпоредена е тройна съдебномедицинска експертиза. Аутопсията ще бъде направена от съдебни лекари от Стара Загора.  “, допълни д-р Петров.   „ “, уточни Петров.   „Изказваме своите най- дълбоки   на родителите. И ние като тях искаме да разберем причината за смъртта на младата жена. Ако бъде доказано, че има пропуски от наша страна, ще бъдат предприети съответните мерки, не само от страна на лечебното заведение, но и от други институции.  “, категоричен бе директорът на МБАЛ „Д-р Иван Селимински“.   , съобщи още д-р Васислав Петров. Той уточни, че    Според него  .   „ , но при навлизане на детето в родовия канал, напъните са отслабнали. Затова се наложило да бъде приложен инструментален метод –  . Ренета е загубила около 500 мл. кръв, при раждане без усложнения кръвозагубата е около 300 мл.“, уточни лекарят.   , категоричен бе директорът на МБАЛ – Сливен.  , когато Ренета Томова е настанена    “, поясно д-р Петров.   , заяви д-р Васислав Петров. Той бе категоричен, че в случая са били предприети всички необходими мерки за спасяване живота на детето.   „При започнало раждане, и навлизане на бебето в родовия канал, е късно за други методи като секцио“, поясни лекарят. Д-р Петров допълни, че това е първият случай на смърт на родилка в МБАЛ „Д-р Иван Селимински“ от десетилетие насам.    „Преди България, положението е по-добро само в Швеция и Норвегия“, уточни д-р Васислав Петров. Той допълни, че резултатите от вътрешната проверка ще бъдат оповестени, едва след като аутопсията установи причината за смъртта на Ренета Томова.    „Лекарите са установили   и е назначена консултация със специалист.  ,  . Лекарите се надяват тя да отмине след подходяща рехабилитация.  “, уточни д-р Васислав Петров.   Ренета Томова почина в сливенската болница в петък, един ден след раждането на дъщеря си Мария.   ", "date": "2018.08.20", "title": "Директорът на областната болница в Сливен: Няма счупвания на ребрата на починалата родилка"}
{"url": "http://epicenter.bg/article/Desi-Tsoneva-obikoli-Harvatiya-po-voda-i-susha--Snimki-/161695/10/100", "text": "Деси Цонева се наслади на дълга и романтична ваканция в красивата Хърватия. \r\n \r\n Дъщерята на покойния Митко Цонев се отдаде на пътешествия по море и суша, гурме ресторанти и романтично настроение по време на дълго пътешествие в Хърватия. Преди време тя бе на гръцкия остров Лефкада, където новият ѝ възлюбен не успя да я придружи. Този път обаче явно двамата са били заедно по време на плаването.   Преди време Деси разказа за любовта си с Явор Стефанов, за която сподели, че била от пръв поглед. Тогава тя разкри, че по никакъв начин не я притеснява, че любимият ѝ е доста по-голям от нея, защото винаги е харесвала по-зрели мъже.  , допълни Деси.   Източник: Дир.бг", "date": "2018.08.20", "title": "Деси Цонева обиколи Хърватия по вода и суша (Снимки)"}
{"url": "http://epicenter.bg/article/Nikoleta-Lozanova-spodeli-vav-Feysbuk--che-e-postradala--Snimka-/161697/10/100", "text": "\"Мис Плеймейт\" 2006 Николета Лозанова публикува в социалните мрежи снимка, на която се вижда, че левият й крак е пострадал и е шиниран. Малко по-късно красавицата сподели и кадър със сестра си Велина, на която двете позират по бански. Ни Ло е спрягана като една от участничките в новия VIP Brother, който ще е на тема \"Женско царство\". Миналата година, когато Венета Райкова отне мястото на плеймейтката като водеща на \"Папараци\", упорити слухове носеха, че брюнетката ще влезе в риалити шоуто по \"Нова\".   Продуцентът й в bTV Иван Христов обаче попари надеждите на модела, като предупреди, че бързото й включване в предаване на конкурентна телевизия, е в разрез с договора й и може да доведе до сериозни санкции.   Източник: Дир.бг", "date": "2018.08.20", "title": "Николета Лозанова сподели във Фейсбук, че е пострадала (Снимка)"}
{"url": "http://epicenter.bg/article/Fenove-napadnaha-Nikol-zaradi-nyakolko-kacheni-kiltsa/161699/10/100", "text": "Никол Шерцингер отнесе сериозни критики от феновете си в Инстаграм заради формата, в която се намира. Според тях мацката на Григор Димитров е напълняла през лятото, а освен това е прекалила с пластичната хирургия на лицето си, пише в. \"Телеграф\".  40-годишната певица разгорещи социалните мрежи с поредната снимка по бански, която събра 240 000 харесвания. В коментарите под фотоса много от последователите й, които вече са 3,6 милиона, не спестиха заяжданията си.   Един от тях например написа: \"Изглеждаш наистина много дебела тези дни. Вече ще се налага да се търкаляш по пътя\".   Друг пък се хвана за физиономията на Никол: \"Леле, ти си съсипала лицето си, точно както Черил Коул\".", "date": "2018.08.20", "title": "Фенове нападнаха Никол Шерцингер заради няколко качени килца"}
{"url": "http://epicenter.bg/article/Chernata-Zlatka-slozhi-implanti-v-zadnite-si-chasti-/161708/10/100", "text": "Плеймейтката Златка Димитрова се похвали с ново дупе. Красавицата от Бургас си е поставила импланти в задника, за да е по-повдигнат и пищен. За процедурата силиконката не е броила и стотинка, защото се е тунингова при д-р Енчев, когото реламира, съобщи „Таблоид“.  Облечена с червен бански, Златка е опънала задната част на плажния си костюм, за да се види добре дупето й. Бузките й са добре оформени и отдалеч си личи, че е играл скалпел върху тях. Д-р Енчев е поставил имплантите преди разгара на летния сезон, за да може после брюнетката да се фръцка спокойно на плажа. Брюнетката не е наблъскала много силикон, само леко си е повдигнала и оформила дупето. Преди отзад бе доста по-плоска и не впечатляваше толкова.  С новата яка дупара тя успя отново да привлече погледа на бащата на детето си Миро.", "date": "2018.08.20", "title": "Черната Златка сложи импланти в задните си части "}
{"url": "http://epicenter.bg/article/Prints-Hari-naricha-saprugata-si--quot-Meg-quot--a-prints-Uilyam-naricha-zhena-si--quot-beybi-quot-/161713/10/100", "text": "Оказва се, че британското кралско семейство с нищо не се различава от останалите фамилии по света. И преди някой да каже, че не всички хора имат лични дворци, придворни и купища пари, то ще ви припомним, че и те са нечии деца, внуци, снахи, зетове, съпруги и съпрузи.  Друго доказателство, че те са като нас, са прякорите, които си дават един на друг.  Тази седмица стана ясно, че принц Хари нарича съпругата си „Мег”, а тя пък се обръща към него с гальовното „Хез”.   Големият му брат, принц Уилям, пък нарича половинката си Кейт Мидълтън „бейби”.  Е, нормално е съпрузите да имат любовни имена помежду си, но интересно е друго – как принц Хари нарича снаха си Кейт.  Всеизвестно е, че Хари и Кейт са близки. Малкият брат на херцогинята на Кеймбридж дори е помолил снаха си за одобрение, преди да се ожени за Меган. Дали заради топлите чувства помежду им или заради нещо друго, но Хари нарича Кейт просто „Кат”.  Интересно е обаче, че брат му Уилям няма обръщение към своята снаха, а я нарича с цялото й име – Меган. Дали това ще продължи – само времето ще покаже.    Източник: Блиц", "date": "2018.08.20", "title": "Прякорите в кралския двор: Хари нарича съпругата си \"Мег\", а Уилям се обръща към жена си с \"бейби\""}
{"url": "http://epicenter.bg/article/Grisho--Az-sam-na-nivoto-na-Nadal-i-Dzhokovich/161715/8/0", "text": "Григор Димитров показа самочувствие на пресконференция, заявявайки че е на нивото на Новак Джокович, Рафаел Надал, Анди Мъри и други по-успешни тенисисти, но и че малките неща го лишават от победи, цитиран от Tennisworldusa.   Българинът водеше с 6:2, 3:2 и пробив срещу сърбина на турнира в Синсинати, но допусна обрат, който го лиши от защита на титлата във важния Мастърс. \"Мисля, че играх добре дотогава, но направи лековати грешки. Моментното състояние в мача се промени. Иска ми се да не беше завалял дъжд, но се чувствах добре на корта. Новак успя да се приспособи. Не знаех какво повече можеше да направя\", заяви Григор.   На въпрос защо Джокович е толкова труден съперник, българинът отговори: \"Да, играли сме осем, девет мача и винаги е трудно. Последният в Куинс не бе добър за мен. Но сега мисля, че играх добър тенис. Знаех какво трябва да правя и на моменти го карах да играе, както аз искам.   Той просто е много спокоен, а и събитията на корта вървяха в негова полза. Опитът му даде важно предимство, защото е взимал много такива завързани мачове. Защитната му игра е невероятна. Когато тези малки неща са на твоя страна, печелиш. В предишните случаи за жалост бяха на негова страна.   Направих някои неща по-добре от предишните мачове и се опитах да надградя. Това е като да строиш къща тухла по тухла. Може да отнеме много опити, докато го победя, но винаги ще опитвам. Вярвам, че съм боеспособен на това ниво и просто тези малки неща ми убягват. Не се страхувам да кажа, че винаги е било така. С когото и да съм играл в миналото - Рафа, Анди, Новак, съм бил на тяхното ниво. Важното е да надградя и да се уверя, че играя на такова ниво всеки ден\".", "date": "2018.08.20", "title": "Гришо: Аз съм на нивото на Надал и Джокович"}
{"url": "http://epicenter.bg/article/Obstrel-po-sgradata-na-amerikanskoto-posolstvo-v-Ankara/161663/7/0", "text": "Неизвестни лица са обстрелвали сградата на американското посолство в Анкара, съобщава телевизионният канал CNN Turk, цитиран от TACC, предаде агенция „Фокус“.   Инцидентът е станал в пет часа местно време (съвпада с българското), като стрелбата е открита от автомобил.   Изстреляни са 4-5 куршума, които поразили будка на охраната. Имало и счупени стъкла, но никой не е пострадал.   Извършителите са успели да избягат.   Инцидентът става в момент, в който отношенията между Турция и САЩ са обтегнати заради американския пастор Андрю Брънсън. Това доведе до ескалиращ търговски и дипломатически спор, добавил се към икономическите проблеми на Турция, отбелязва ДПА, цитира БНР.  Турция отказва да освободи пастора, задържан за шпионаж и обвинения, свързани с тероризъм. Двете страни си наложиха взаимно мита, а САЩ санкционира двама водещи турски министри.  Междувременно турската лира изгуби над 35 процента от стойността си спрямо долара от началото на годината.  ", "date": "2018.08.20", "title": "Обстрел по сградата на американското посолство в Анкара"}
{"url": "http://epicenter.bg/article/Bivshiyat-direktor-na-TsRU-zaplashi-da-sadi-Donald-Tramp/161668/7/0", "text": "Бившият директор на ЦРУ Джон Бренан заплаши да съди американския президент Доналд Тръмп заради отнетия достъп до секретна информация, съобщава радио The Voice of America, цитирано от агенция „Фокус“.   \"Ако моето разрешително - както и репутацията ми, тъй като сега се измъквам от калта - ако това е цената, която ще платя, за да се попречи на Доналд Тръмп да направи това срещу други хора, за мен това е малка цена \", каза Бренън пред телевизията на NBC.   \"Аз ще направя всичко, което мога лично, за да се опитам да предотвратя тези злоупотреби в бъдеще и ако това означава да отида в съда, ще направя това\", добави той.   Тръмп отне миналата седмица достъпа до секретна информация на Бренън като заяви, че трябва да направи нещо за това, което нарича \"скалъпено\" разследване за предполагаемото тайно споразумение между неговата кампания и Русия по време на президентските избори през 2016 година.  ", "date": "2018.08.20", "title": "Бившият директор на ЦРУ заплаши да съди Доналд Тръмп"}
{"url": "http://epicenter.bg/article/Vaorazhen-s-nozh-mazh--opital-da-atakuva-politseyski-uchastak-v-Kataluniya/161669/7/0", "text": "Испанската полиция простреля мъж, който въоръжен с нож се опита да нападне служители на полицейски участък на регионалните сили на реда в областта Каталуния, предадоха световните агенции, цитирани от БТА.   Мъжът влязъл въоръжен в участъка в град Корнела в провинция Барселона малко преди 4 ч. по Гринуич с намерението да атакува полицаите. Тогава той бил прострелян и починал.   Според изданието \"Вангуардия\" заподозреният е бил гражданин на Алжир. Влизайки в сградата на участъка, той викал в прослава на Аллах, допълва вестникът, цитиран от ТАСС.   Телевизия Ер Те Ве Е съобщава, че нападателят е бил алжирски жител на град Корнела, но имал испански документи за самоличност, предаде Ройтерс.", "date": "2018.08.20", "title": "Въоръжен с нож мъж, опитал да атакува полицейски участък в Каталуния"}
{"url": "http://epicenter.bg/article/Talibanite-otvlyakoha-nad-100-patnitsi-na-avtobusi-v-Afganistan/161670/7/0", "text": "Афганистанските талибани организираха засада на конвой от автобуси на път в Северен Афганистан и отвлякоха над 100 души, предадоха световните агенции, съобщи БТА. Сред похитените има жени и деца, казват местните власти.   Засадата е извършена въпреки обявеното от президента на Афганистан Ашраф Гани безусловно прекратяване на огъня с талибаните по време на мюсюлманския празник Айд ал Адха.   Нападението е извършено в провинция Кундуз, в зона, която неотдавна падна под талибански контрол. Според Мохамад Юсуф Аюби, ръководител на провинциалния съвет на Кундуз, бунтовниците спрели три автобуса на пътя близо до окръг Хан Абад и принудили пътниците да тръгнат с тях. Според него талибаните вероятно са търсели правителствени служители и членове на силите за сигурност, които обикновено се прибират по празниците у дома.   Пътниците в автобусите са били от провинциите Бадахшан и Тахар и са пътували за столицата Кабул. Засега няма новини за тяхната съдба.   Противоречиви са данните за броя на отвлечените. Според АП те са над 100, според Ройтерс са десетки, според ТАСС в трите автобуса е имало около 150 души. ", "date": "2018.08.20", "title": "Талибаните отвлякоха над 100 пътници на автобуси в Афганистан"}
{"url": "http://epicenter.bg/article/Erdogan-po-sluchay-Kurban-Bayram--Valutnata-kriza-tseli-da-postavi-turskiya-narod-na-kolene/161677/7/0", "text": "В понеделник турският президент Реджеп Таийп Ердоган пожела щастлив Курбан Байрам на турския народ и същевременно привлече вниманието към текущата валутна криза в страната, пише електронното издание на вестник Yeni Safak, цитирано от ьгенция „Фокус“.   В предварително записано обръщения към турските граждани преди началото на четирите почивни дни във вторник, Ердоган изрази увереност, че валутната криза цели да постави „Турция и нейния народ на колене“ и посочи, че тази атака е равнозначна на нападение срещу турското знаме или призива за молитва.   Държавният глава е категоричен, че страната има силата и способностите да преодолее трудния момент, пише вестникът.", "date": "2018.08.20", "title": "Ердоган по случай Курбан Байрам: Валутната криза цели да постави турския народ на колене"}
{"url": "http://epicenter.bg/article/Amerikanskoto-posolstvo-v-Turtsiya-potvardi--che-e-strelyano-po-sgradata/161678/7/0", "text": "Посолството на САЩ в Анкара е атакувано от неидентифициран нападател, който е стрелял няколко пъти от колата си на 20 август сутринта, уцелвайки стъкло и кабинката на охраната, но без да наранява никой, пише електронното издание на вестник Hurryiet, цитирано от агенция „Фокус“.   „Можем да потвърдим, че в посолството на САЩ сутринта е имало инцидент. Нямаме информация за ранени хора и в момента провеждаме разследване по случая“, заяви говорителят на американското дипломатическо представителство Дейвид Гейнър пред „Хюриет“.   „Благодарим на турската национална полиция за бързата й реакция“, добави той.   Частната телевизия CNN Turk съобщи, че инцидентът се е случил в около 05:00 и нападателите са избягали в бяла кола. Турската полиция също е започнала разследване на атаката и издирва извършителите, отбелязва вестникът.   От кабинета на губернатора на Анкара съобщиха, че срещу сградата са произведени шест изстрела, три от които в металната врата и стъкления панел на кабинката на охраната.   „Хюриет“ коментира, че инцидентът се случва в момент, в който отношенията между Анкара и Вашингтон се намират на безпрецедентно ниво във връзка с продължаващия арест на американския пастор Андрю Брънсън. САЩ наложиха санкции на Турция и обещаха да продължат с нови ограничителни мерки, ако християнският пастор не бъде освободен незабавно.   В миналото, припомня вестникът, посолството на САЩ в Анкара и Генералното консулство на страната в Истанбул са били мишена на многобройни атаки. ", "date": "2018.08.20", "title": "Американското посолство в Турция потвърди, че е стреляно по сградата"}
{"url": "http://epicenter.bg/article/SASht-otkazaha-predlozhenie-na-Turtsiya/161680/7/0", "text": "Администрацията на американския президент Доналд Тръмп отхвърли предложението на Турция за освобождаването на американския пастор Андрю Брънсън в замяна на опростяване на милиарди долари американски глоби върху турска банка Халкбанк.   Случаят с американския пастор Андрю Брънсън, съден от турски съд по обвинения в тероризъм и шпионаж, стои в основата на дипломатическата криза между Турция и САЩ в последно време, довела до спад на турската лира.   Пасторът, духовен водач на малка протестантска църква в егейския град Измир, бе преместен под домашен арест миналия месец, след като прекара близо две години в затвора, но фактът, че не бе напълно освободен, само повиши напрежението.   Американската администрация иска Турция да освободи Брънсън и други граждани, които е задържала въз основа на спорни обвинения, отнасящи се до тероризъм, а също и трима турски граждани, които работят за американското правителство. Турция е поискала от САЩ в замяна да спрат разследването срещу Халкбанк, която е заплашена от тежки глоби заради твърдения, че е нарушила санкциите на САЩ срещу Иран.   Представител на Белия дом е заявил, че САЩ са дали на Турция да разбере, че въпросите, по които двете страни имат противоречия, в т.ч. глобите срещу Халкбанк, няма да бъдат обсъждани, докато Брънсън не бъде освободен.   \"Един истински съюзник от НАТО на първо място не би арестувал Брънсън\", коментира високопоставеният представител на Белия дом. В изявление по-рано този месец турският президент Реджеп Ердоган разкритикува САЩ за действията им спрямо случая \"Брънсън\", реакцията им относно опита за преврат преди две години:   \"Преди да е станало твърде късно, Вашингтон трябва да се откаже от погрешната идея, че нашите отношения могат да бъдат дисбалансирани и да се съгласят с факта, че Турция има своите алтернативи\", заяви Ердоган.   \"Провалът да се обърне тази тенденция на едностранчивост и неуважение ще ни накара да потърсим нови приятели и съюзници\", посочи турският лидер. Отношенията между Турция и САЩ са обтегнати заради американския пастор Андрю Брънсън, което доведе до ескалиращ търговски и дипломатически спор, добавил се към икономическите проблеми на Турция.   Турция отказа да освободи пастора, задържан за шпионаж и обвинения, свързани с тероризма. Двете страни си наложиха взаимно мита, а САЩ санкционира двама водещи турски министри. Междувременно турската лира изгуби над 35% от стойността си спрямо долара от началото на годината.", "date": "2018.08.20", "title": "САЩ отказаха предложение на Турция"}
{"url": "http://epicenter.bg/article/Kola-se-vryaza-v-peshehodtsi-v-Ispaniya/161684/7/0", "text": "Трима души са ранени, след като кола удари пешеходци в Сарагоса, Испания. Инцидентът е станал близо до пешеходна пътека. Шофьорът е избягал.   Пострадали са 45-годишен мъж и по-възрастна двойка, които са откарани в болница. Мъжът е прегледан, няма опасност за живота му. Все още няма информация за състоянието на другите двама пострадали, съобщава Heraldo.es, предаде Нова телевизия.   Очевидци разказват, че колата се движела с около 60-70 км/ч, когато се качила на тротоара и помела пешеходците точно преди пешеходна пътека. След това автомобилът минал покрай масите на кафене, което било на тротоара. В този момент там седяла млада жена, която е невредима. Именно тя се притекла първа на помощ на пострадалите.   Полицията съобщава, че инцидентът се смята за пътнотранспортно произшествие, а не е умишлено действие, пише британското издание \"Дейли Експрес\".   Изясняват се причините за инцидента. ", "date": "2018.08.20", "title": "Кола удари пешеходци в Испания, има ранени"}
{"url": "http://epicenter.bg/article/Rusiya-pokaza--quot-iztrebitel-na-dronove-quot--/161690/7/0", "text": "Русия показва ново оръжие - \"изтребител на дронове\", съобщи Дир.бг. На пръв поглед машината прилича на лек танк, а това се дължи предимно на нейното 57-милиметрово оръдие, което е и най-важното оръжие на Деривация-ПВО. Изтребителят на дронове се казва \"Силок\", съобщава Министерство на отбраната на Руската федерация. В публикация на сайта на министерството се казва, че „Силок“ сам търси „целта“ и определя координатите й, може да неутрализира безпилотници на няколко километра, като използва излъчване с различна честота. Оръдието е изключително скорострелно и може да следва бързо движещи се мишени. На практика то може да сваля ниско летящи крилати ракети, ракети въздух-земя, както и дронове или дори самолети. Но най-важното му предимство е, че е роботизирано.   Деривация-ПВО е снабдена с най-модерните руски системи, използващи машинно обучение, в резултат на това машината сама може да избира какви муниции да зареди, спрямо разпознатата цел.  Ефективността на оръдието е до 12 000 метра височина.  Именно заради все по-честата употреба на дронове - били те разузнавателни или бойни, малки или големи, то Деривация-ПВО би се оказала много полезна за всяка армия, като в разработването й е отчетен опитът на Русия от Сирия.  Освен за свалянето на дронове, ракети, вертолети или самолети, Деривация-ПВО може да се използва и за удари върху наземни цели.  Последният коз в ръкава на новото руско оръжие е фактът, че целият купол, на който е разположен оръдието е необитаем, а екипажът на Деривация-ПВО е доста добре защитен.  Деривация-ПВО ще бъде разкрита напълно на започващия утре военен форум Армия-2018.  ", "date": "2018.08.20", "title": "Русия показва \"изтребител на дронове\" "}
{"url": "http://epicenter.bg/article/Sebastiyan-Kurts--Korabite-s-migranti-ne-tryabva-da-se-dopuskat-v-Evropa/161702/7/0", "text": "  Австрийският канцлер Себастиян Курц апелира да не се допускат корабите, превозващи мигранти от Африка, да стигат до Европа, предава скопският телевизионен канал „Телма“, цитиран от агенция „Фокус“.   И докато италианският министър на вътрешните работи Матео Салвини се закани да връща мигрантите директно в Либия, ако другите страни-членки на Европейския съюз не искат да ги приемат, Курц посочи, че на пристигащите от Африка кораби не трябва да се дава изобщо да влизат в териториалните води на страните от Съюза.   След телефонен разговор с премиера на Малта Джоузеф Мускат, Курц обяви, че има съгласие да се направи невъзможно за корабите, превозващи мигранти, да стигат до Европа.   „Тези кораби трябва да се спират на външната граница на ЕС и мигрантите да бъдат връщани в страната, от която произхождат или в сигурна трета страна на африканския континент“, отсече той.   По думите на австрийския канцлер, той и неговият малтийски колега споделят едно и също мнение, че не всеки кораб може да влиза в ЕС. Другите страни-членки, според него, не трябва да позволяват на плавателни съдове от Африка да акостират в европейски пристанища.    ", "date": "2018.08.20", "title": "Себастиян Курц: Корабите с мигранти не трябва да се допускат в Европа"}
{"url": "http://epicenter.bg/article/Valna-ot-terorizam-zalya-Checheniya---4-ataki-samo-za-den/161706/7/0", "text": "Вълна от тероризъм заля Чеченската република, като само за ден бяха извършени няколко нападения срещу полицаи в автономната руска област.  Атаките са извършени в навечерието на мюсюлманския празник Курбан Байрам, но според чеченския лидер Рамзан Кадиров са се провалили.  \"Всички опити на бандити за организирана атака в страната в навечерието на Курбан Байрам се провалиха\", заяви президентът и премиер на Чеченската република.  По неговите думи не може да има съмнение, че нападенията са извършени с цел празникът да бъде помрачен, да се попречи на жителите на чеченската столица да \"проведат мероприятия, свързани с Курбан Байрам\".  \"Но най-важната цел беше онагледяването на наличие на някакви сили, способни да организират въоръжени акции и терористични действия\".  Кадиров изрази благодарност на чеченските сили на реда, които провалили опитите на терористите да внесат смут. Той поръчал на ръководството на вътрешното министерство на републиката да окаже помощ на полицаите, които пострадаха при нападенията на екстремистите.  По официални данни атаките са били четири – две в столицата Грозни и две в град Шали.  В Грозни неизвестни атакували се врязали с автомобил в полицаи на контролно-пропускателния пункт на града, след което колата се е взривила. Кола е ударила служител на реда в центъра на града, като е последвала и престрелка. Появиха се информации, че има загинал полицай, но тя не бе потвърдена. Твърди се, че и в двата случая превозното средство е било едно и също.  В Шали двама души опитали да нахлуят с ножове в полицейското управление в града. Те ранили цивилна жена - сътрудник на полицията. Нападателите са ликвидирани. Вторият случай е от село Мескер-Юрт до Шали, където екстремист извършил \"самоатака\" срещу полицаи.  Общо равносметката по официална информация е двама убити терористи и един, който е хоспитализиран, и двама ранени полицаи.  Засега няма информация коя организация стои зад атаките. Рамзан Кадиров, пък успокои, че ситуацията в републиката вече е \"абсолютно спокойна\".      ", "date": "2018.08.20", "title": "Вълна от тероризъм заля Чечения - 4 атаки само за ден"}
{"url": "http://epicenter.bg/article/Papata-zakleymi-seksualnite-posegatelstva-i-prizovava-za-izkorenyavane-na-pozornoto-yavlenie/161709/7/0", "text": "Изправен пред скандали за сексуални злоупотреби на свещенослужители над деца в няколко страни едновременно, папа Франциск написа днес безпрецедентно писмо до католиците по света, призовавайки всеки от тях да съдейства за изкореняването на явлението, предаде Ройтерс, цитира БТА.   В обръщението си папата отново иска прошка от името на Римокатолическата църква за греховете на свещениците педофили, посочва ТАСС.   В писмото, адресирано до \"Народа на Господ\", той обещава също, че няма да се пестят усилия за прекратяване и предотвратяване на посегателствата и на прикриването им.   \"Осъзнахме, че тези рани никога не зарастват и изискват от нас най-остро да заклеймим жестокостите и да обединим сили за изкореняване на тази култура на смъртта\", заявява папата.   В посланието си Светият отец реагира и на огласеното преди дни разследване на прокуратурата в американския щат Пенсилвания, разкрило, че в течение на десетилетия над 300 свещеници са вършили сексуални посегателства срещу повече от 1000 деца и деянията им са били прикривани от Църквата, отбелязва Франс прес.   Макар повечето от тези случаи да принадлежат на миналото, е ясно, че посегателствата дълго време са били пренебрегвани, за тях се е мълчало или са били крити, пише Франциск.   Папата не за първи път реагира на мъчителната тема за педофилията и посегателствата. В края на юли той прие оставката на американския кардинал Тиодор Маккарик, почетен архиепископ на Вашингтон, обвинен в сексуални посегателства срещу непълнолетни.   Няколко други висши прелати бяха принудени да подадат оставка за това, че са си затваряли очите за злоупотребите, като кардинал Роджър Махони от Лос Анджелис и кардинал Бърнард Ло от Бостън.   Представител на Ватикана каза, че това е първият случай, когато папата пише до католиците по света - около 1,2 милиарда души - във връзка със сексуалните посегателства. Предишните му писма, свързани със скандала, бяха адресирани до епископите и вярващите в отделни страни.   Църквата е изправена пред скандали за сексуални посегателства в няколко страни, включително САЩ, Чили и Австралия.   Писмото е публикувано днес на официалния сайт на Светия престол, дни преди посещение на папата в Ирландия, която все още се отърсва от последиците от скандал за сексуални посегателства на свещеници.  ", "date": "2018.08.20", "title": "Папата заклейми сексуалните посегателства и призовава за изкореняване на позорното явление"}
{"url": "http://epicenter.bg/article/Putin-naredil-vnezapna-proverka-na-boynata-gotovnost-v-dva-voenni-okraga/161710/7/0", "text": "Внезапна проверка на бойната готовност започна в съединенията и войнските части от Централния (ЦВО) и Източния военни окръзи (ИВО) на Руси, както и в далечната и военно-транспортната авиация на страната по решение на върховния главнокомандващ Владимир Путин, предава ТАСС, като се позовава на съобщение от министъра на отбраната Сергей Шойгу. За това съобщи \"Фокус\". По неговите думи, в навечерието на мащабните военни учения „Изток-2018“ на източния театър на военните действия се провеждат комплекс от 16 специални учения.  „Днес в 05:00 московско време в съответствие с решението на върховния главнокомандващ на Въоръжените сили на Русия в планови ред органите на военното управление със съединенията и войнските части на ИВО,ЦВО, ВДВ, далечната и военно-транспортната авиация пристъпиха към изпълнение на мероприятия за привеждане във висша степен на бойна готовност“, заяви Шойгу.  Китайски военни ще участват в стратегическите учения „Изток-2018“ в Русия, се казва в публикувано в понеделник заявление на Министерството на отбраната на Китай, предава ТАСС.  „Съгласно постигнатите договорки между Китай и Русия, страните ще организират съвместни учения на полигона Цугол в Забайкалския регион от 11 до 15 септември (т.г.)“, се казва в заявлението на ведомството.  В доклада се отбелязва, че „ученията целят укрепване на руско-китайското стратегическо военно сътрудничество, засилване на потенциала на страните в областта на съвместното реагиране на различни заплахи за сигурността, както и за поддържане на мира, стабилността и сигурността в региона“.  По информация на китайското военно ведомство, на съвместните учения в Русия ще бъдат изпратени „около 3200 военнослужещи, повече от 900 единци различни видове въоръжение, както и 30 хеликоптера и летателни апарати неподвижни крила“.  Маневрите „Изток-2018“ ще се проведат през август и септември с участието на сили и средства от Източния и Централния военни окръзи и Северния флот на Русия. Стратегическите учения ще са главните маневри през тази година за военно-транспортната авиация на Русия.  ", "date": "2018.08.20", "title": "Путин наредил внезапна проверка на бойната готовност в два военни окръга"}
{"url": "http://epicenter.bg/article/Zherar-Depardiyo-i-Desi-Tenekedzhieva-s-nagrada-ot-eliten-kinofestival-v-SASht/161712/6/0", "text": "Филмът „Mon cochon et moi”, в който звезди са френската легенда Жерар Депардийо и родната актриса Деси Тенекеджиева, взе елитна фестивална награда преди дни на RIIFF, Rhode Island International Film Festival в Роуд Айлънд, Щатите.     След неколкогодишно забавяне продукцията, която бе снимана в селата около Пловдив, поема към кината и вече направи първата си фестивална премиера на един от десетте най-важни форуми в САЩ, считан за квалификация на академичните награди Оскар. „Mon cochon et moi” е селектиран измежду над 6000 филмови заглавия от 60 страни в света и се проведе в периода от 7 до 12 август.    Режисьорът и сценарист Франк Добрин сподели радостната новина на личната си страница във фейсбук: “Престижната награда “Кино без граници” е важна за мен, защото показва, че нашата история е интернационална и може да развълнува всеки, независимо в коя точка на света се намира. Специално благодаря на организаторите на фестивала, на продуцента на филма Франческа Тайно и на изпълнителния продуцент Недялка Джамбазова!”   “Saving my pig” е английското заглавие на филма, който бе окончателно завършен през януари 2018 г.  Намерението на екипа бе лентата да излезе на екран още преди две години и премиерата да е на кино фестивала в Торонто. След като това не стана, се заговори за напрежение в екипа.   “В нашия бизнес се случват понякога такива неща”- открехна завесата Деси Тенекеджиева, която влиза в главната женска роля на Нора. Но най-важното е, че в крайна сметка филмът намери сериозен разпространител - немската дистрибуторска компания KSM,  поема към зрителите и се надяваме да стигне до своята публика. За съжаление нямаше как да присъствам на премиерата в САЩ, защото с екипа ми работим активно върху филм за 60-годишнината на медодобивния лидер Аурубис България, което е огромно предизвикателство. Но на Европейската премиера ще е чудесно да се съберем отново цялото “семейство”- моят любим свекър Депардийо, порасналата ми вече дъщеря Надежда Стефанова, която наистина е прекрасна и блести със силен дебют едва 12 годишна, мъжът ми- скала Здравец Здравков и синът ми от Париж- Йохан Шопен. Вероятно ще се видим и с италианския ни колега Марко ди Стефано.”   В епизодичните роли на кино продукцията участват основно български актьори, като голяма част от тях са от Пловдивския драматичен театър. Филмът пренася зрителите в 70-те години на миналия век в малко селце, където времето сякаш е спряло.   Дядо Ваня живее със семейството си, но се чувства много самотно след загубата на съпругата си. За да разнообразят живота му, близките му подарява домашен любимец, който най-неочаквано се оказва… прасе. Кръщават го Симпи. Оттам започва и цялата забавна развръзка на лентата, която може да се определи жанрово като абсурдна комедия.   “Филмът е заснет на френски, по-голямата част от екипа бе от италианци, но имаше и швейцарци, с които комуникирахме на английски, както и българи, естествено. Типична интернационална компания…В такива моменти оценявам факта, че говоря 5 езика, защото е много важно комуникацията да протича без преводач. Прекарахме месец на село, а вечер се прибирахме в хотел в Пловдив заедно с Депардийо, с който определено се работи леко и приятно. Разбира се, има своите особености, но кой няма… Държа да подчертая, че на терен е пълен професионалист и вдъхва респект, а освен това е много добър партньор.   Щастлива съм, че подкрепя Фондация “Стоян Камбарев”, а има и нов филм, в който отново ще се срещнем, но този път в Лондон. Винаги съм играла интересни, ексцентрични, сложни роли. Тук задачата ми бе много различна и нетипична за мен - на майка и домакиня, в чиито ръце е цялата къща. Даже синът ми Йосиф, след като гледа една от първите версии на филма се смееше, че никога не съм работила толкова тежка домакинска работа. В продължние на месец готвих, белих картофи, чистих, метох, шетох на двора, храних животните, събирах съчки и сено с греблото...   Любопитно беше, че в ролята на Симпи влязоха няколко различни по големина и възраст прасенца, но основната работа бе отметната от 12-килограмовата Герганка. Всички станахме близки с нея и вече много рядко посягам към свинското”- смее се  Деси Тенекеджиева, която от три години живее в Лондон.  ", "date": "2018.08.20", "title": "Жерар Депардийо и Деси Тенекеджиева с награда от елитен кинофестивал в САЩ"}
{"url": "http://epicenter.bg/article/Koya-e-Ralitsa-Agayn--/161679/11/0", "text": "Правителството настоява зам.-шефката на Комисията за финансов надзор (КФН), отговаряща за застраховането, Ралица Агайн да подаде оставка. Причината е фалита на кипърския застраховател \"Олимпик\", заради който 200 хиляди български шофьори останаха без застраховка \"Гражданска отговорност\" и ще бъдат принудени отново да купят застраховката. Заради кризата, предизвикана от фалита на \"Олимпик\", премиерът Бойко Борисов свика на \"Дондуков\" 1 специално съвещание с участието на ръководството на КФН, министъра на финансите Владислав Горанов и представители на спецслужбите. След сбирката министър Горанов заяви пред медиите, че кабинетът настоява Ралица Агайн да подаде оставка. Коя е Ралица Агайн?  Името на Ралица Агайн е в публичен оборот от 2001 г., когато стана най-младата депутатка в 39-ото Народно събрание. Тя бе избрана с листата на НДСВ, но по-късно заедно с Мирослав Севлиевски, Юлияна Дончева и Емил Кошлуков се отделя от царската партия и основа \"Новото време\".  Като депутат Ралица Агайн е председател на подкомисията по капиталови пазари към Комисията по икономическа политика, заместник-председател на групата за приятелство България – САЩ и член на постоянната делегация в Парламентарната асамблея на НАТО.  Агайн има два мандата като заместник-председател на Комисията за финансов надзор: първо от 2005 до 2010 г. и от 24 януари 2014 досега.  Oт м. май 2009 г. до м. юли 2010 г. Ралица Агайн - Гури е заместник-председател на КФН, отговорен за управление „Надзор на инвестиционната дейност”. От м. април 2005 г. е заместник-председател на КФН, ръководещ управление „Застрахователен надзор”, пост, който заема и днес.  Ралица Агайн е родена на 2 декември 1976 г. в София. Притежава магистърска степен по бизнес администрация от Университета на Оксфорд Саид Бизнес Скул, бакалавърска и магистърска степен по „Международни икономически отношения” от УНСС.  Преди университета завършва Първа английска езикова гимназия в София.  На 22 май 2005 г. се омъжва за Елвин Гури, бизнесмен от албански произход, и слага към фамилията си и неговото име. През юли 2011 г. на двойката се ражда син, когото наричат Едуард.  В периода 1998 г. - 2001 г. Ралица Агайн е финансов анализатор в CC&ko.  От 2008 г. преподава в магистърска програма по специалност „Застрахователен надзор” във ВУЗФ, София.  Съавтор е на книгите „Корпоративно управление в развитие: България 2002 - 2004” и „Българският Уолстрийт”.  Член е на СД на „Джуниър Ачийвмънт”, България и член на настоятелството на Фондация „Работилница за граждански инициативи”.  Ралица Агайн-Гури има опит като независим финансов аналитик и сертифициран водещ одитор за системи за управление на качеството. Учредител и член на надзорния съвет на Асоциация на инвеститорите.  ", "date": "2018.08.20", "title": "Коя е Ралица Агайн? "}
{"url": "http://epicenter.bg/article/Boris-Popivanov--Balgarskata-obshtestvena-energiya-e-tvarde-fokusirana-vav-vzaimno-izyazhdane/161682/11/0", "text": "  - С този документ - „Визия за България“, на първо място БСП се опитва да докаже, че е програмна партия, каквито са повечето леви партии в света и в Европа. Тя се опитва да предложи на българското общество проблемите на България и перспективата й да бъдат разглеждани в тяхната съвкупност. Целта е те да бъдат една цялостност по различните сектори на управлението, а не да се решават ден за ден и не да се прибягва до този подход на „гасене на пожари“. Това се превърна в една трайна характеристика на българското управление в последните години. Разбира се, много трудно е да има това, което БСП търси – национален консенсус по тази визия. Българското обществото е твърде разделено и едва ли може да се очаква да има единство по какъвто и да е документ. В случая предимството на тази инициатива на левицата е, че тя се старае да предложи нещо ново. Нещо по-различно от досега предприеманото от нея. Идеята е документът, който изнася за разглеждане да бъде в диалог с обществото, със заинтересованите организации, с гражданите, а не просто партиен документ. Това е последица от убеждението на сегашното ръководство на БСП, че това е начинът да излезе от изолацията, в която се намира в голяма част от общественото пространство, в неправителствените сектори и в големи части от бизнеса и да намери по-широки коалиции по едни или други въпроси, така че да се доближи максимално до статута на политическа сила, която вече може действително да претендира за управлението на страната. Сега естествено самата визия беше лансирана и инициирана в началото на летния сезон. Даже по-точно в разгара му. По тази причина не можем да очакваме веднага заложените в нея проблеми да бъдат подложени на незабавна дискусия. Най-вероятно темите и идеите, залегнали в нея, ще бъдат основна част от политическата стратегия на БСП през новия сезон, който ще започне след две-три седмици.   - - Като до голяма степен очаквани. Вече много пъти сме наблюдавали как инициативи на БСП получават такъв тип незабавен, категоричен и отрицателен отзвук. Той често пъти няма нищо общо със самата идея, в случая със самия текст. По повод на „Визия за България“ БСП беше обвинявана във взаимно изключващи се неща. От една страна, че това е крайно дясна, либерална програма, която дава всичко на бизнеса и всъщност не позволява на БСП да се разглежда като лява партия. От друга страна, че това е носталгия към социализма и Тодор Живков и връщане назад. На трето място, че това е една консервативна програма, която отново не е в духа на европейската принадлежност на БСП. Много и най-разнообразни критични оценки, разминаващи се със съдържанието на документа в голямата си част. Те са част от политическия климат у нас. Не се обсъжда по същество, а според това кой какво говори и предлага. Въпросът е дали ръководството на партията ще успее да продължи инициативите, свързани с дискусията по тази визия или ще се поддаде на изкушението да отвръща на опонентите в подобен скорострелен режим - пинг-понг на взаимни критики и нападки. Той може да е интересен медийно, но в никакъв случай не предлага истински решения и не стига до корена на проблемите на страната, в която живеем.   - Тук зависи какво разбираме под система. БСП е час от системата на българската парламентарна демокрация. До голяма степен заслугата за нея, за Конституцията и конституционния модел, в рамките на който в момента живеем, е инициатива и преимущество на БСП. Тя не може да бъде алтернатива на система, която тя изграждаше в много голяма степен. Заедно с това твърде много дефекти имаше сега действащия политически модел. Те го отклоняват от първоначалния замисъл и го превръщат в един своеобразен организиран хаос, в който твърде много е паднала възможността за действие на институциите, твърде много надделяват извънинституционалните и извънполитическите фактори. Тази среда е доста вредна за едно по-дългосрочно планиране на бъдещето на нашата страна. Ето защо в този смисъл БСП трябва да бъде алтернатива на несистемността, на антисистемността на тази политическа среда в момента, отколкото на системата на политическата демокрация, която тя установи. Тази алтернативност се постига на две части – едното е чрез ясна концепция за бъдещето и „Визия за България“ е част от тази идея, а второто е чрез концентрирана и дългосрочна политическа воля тези инициативи да бъдат налагани като теми на дневния ред, в политическото пространство и в медиите, за да могат да предизвикат необходимия ефект. Не просто да служат за една конюнктурна размяна на реплики, както често пъти сме слушали. Един от големите проблеми на БСП през последните месеци и години беше като че ли беше изгубила усещането за стратегия и перспектива и визия. Повдигаше много важни и централни въпроси и проблеми на обществото ,но заедно с това често пъти се съобразяваше с принципа „всяко чудо за три дни“. Подемаше някаква тема и твърде скоро я изоставяше, за да премине към следваща. Вярно, че управляващите дават твърде много възможности за критика. Независимо от това БСП се поддаваше на този модел. Ако иска да бъде алтернатива на модела на ГЕРБ трябва да изостави това подскачане след дневния ред на управляващите и да заложи и отстои с воля и решения своя собствен дневен ред.   - Това са две твърде различни неща. БСП е имала винаги от началото на промените може би най-големия в българската политика експертен потенциал, познаване, разбиране на проблемите в различни сектори. Нейният апарат е най-разгърнатият от на всички политически сили в страната. Там разделението по ресори е свързано с много сериозна и съществена експертна и аналитична дейност, подготвяща и документи, и стратегии и позиции. По отношение на експертизата, няма съмнение, че БСП разполага с нея дори и сега, въпреки дългия период, в който всяка възможна експертиза в българската политика беше подложена на тежки удари. Проблемът за БСП винаги е била волята за управление. Много рядко е успявала да покаже на българското общество, че е в състояние не само да вземе властта, но и да защити това, което е предлагала. Твърде често се е разделяла по едни и други въпроси и е проявявала големи колебания и забавяния в много решителни моменти и това е коствало обществена подкрепа. За голяма част от българските избиратели БСП не е враг, не е опасен политически субект, а партия, на която би могло да се симпатизира, стига тя да покаже, че е в състояние да защити хората в необходимия момент. Тя много често не е показвала това и оттам следва и голямото разочарование, скептицизъм и подозрение към всяка нейна инициатива. БСП има да извърви твърде голям път, за да възстанови не просто своите обществени позиции, не просто да дойде на власт, а да успее да убеди отново големи слоеве от българското общество, че тя може да ги защити от ударите, които други по-екстремни и по-антидемократични сили са в състояние да им нанесат и им нанасят. Ако позволите бих искал да засегна един проблем, който има връзка с визията. Както във всеки документ на БСП, така и в този образованието, което е една класическа тема за левицата, заема доста важно място. В парламента е внесен законопроект за промени в Закона за висшето образование, който ще позволи така наречените представители на практиката, т.е. бизнесът и работодателските организации да участват много по-дейно във формирането на учебните програми в българските висши училища, в комисиите за държавни изпити, дипломни защити и да имат квоти в нехабилитирани представители. Макар това да изглежда представено по един благовиден проект, той създава съществен проблем пред държавното висше образование, а именно то да бъде изсмуквано като ресурс и възможности за нуждите на частния бизнес. Това не е неговата функция, тя е да обслужва българското общество, а не просто да бъде инструмент, който държавата финансира, за да може част от фирмите да печелят от него и да налагат своята линия. Тук струва ми се, че БСП е длъжна да покаже, че е лява партия и да не допусне подобен тип изземване на капацитет, автономия и възможности на висшите училища, каквато е заложена и има риск да бъде приета в началото на този политически сезон.  ", "date": "2018.08.20", "title": "Борис Попиванов: Българската обществена енергия е твърде фокусирана във взаимно изяждане"}
{"url": "http://epicenter.bg/article/New-Europe--Vreme-e-SASht-i-Evropa-da-se-prisposobyat-kam-realnostta-v-Turtsiya/161716/11/0", "text": "Сега, когато Турция е в конфликт с бившия си съюзник, Съединените щати, валутната криза на страната се превърна в първостепенен политически проблем. Основният проблем е отказът на Турция да освободи американския пастор Андрю Брънсън, който е държан по обвинения в тероризъм, шпионаж и подривна работа за предполагаемата му роля в неуспешния преврат от юли 2016 г. срещу турския президент Реджеп Тайип Ердоган. Правителството на САЩ има право да възразява срещу задържането на Бронсън. Но реакцията му беше непродуктивна. По-специално, налагането на допълнителни мита от САЩ върху вноса на турска стомана и алуминий би могло допълнително да подкопае доверието в икономиката на Турция и да предизвика по-широка криза, която би нанесла сериозни вреди на световната икономика. Освен това тарифите позволяват на Ердоган да обвинява за икономическите проблеми на страната си Америка, а не некомпетентността на собственото му правителство. Все още е възможно турското правителство да намери начин да освободи Брънсън и американският президент Доналд Тръмп, който се стреми да демонстрира загриженост към евангелистите, които са основна част от неговата избирателна база, да анулира митата. Но дори и текущата криза да бъде решена, структурната криза в американско-турските отношения - и западно-турските отношения, като цяло - ще остане. Ние сме свидетели на постепенното, но постоянно деградиране на отношенията, които вече се водят съюз само на хартия. Въпреки че правителството на Тръмп е право да се изправи срещу Турция, то избра не само грешния отговор, но и грешния проблем. Връзката между Турция и Запада отдавна се основава на два принципа, като нито един от тях вече не е на лице. Първият е, че Турция е част от Запада, което означава, че това е либерална демокрация. И все пак Турция не е нито либерална, нито демократична. В действителност тя е подчинена на еднопартийно управление в рамките на „Партията на справедливостта и развитието“ (ПСР), а властта се е концентрирала в ръцете на Ердоган, който е и лидер на ПСР. Под ръководството на Ердоган баланса и контрола между властите са до голяма степен елиминирани от турската политическа система, а президентът контролира медиите, бюрокрацията и съдилищата. Същият неуспешен преврат, който Ердоган цитира като основание да затвори Брюнсън, също послужи като извинение за задържането на хиляди други. На този етап влизането на Турция на Ердоган в Европейския съюз изглежда невъзможно. Вторият принцип, на който се основава \"западния\" статут на Турция, е общата външна политика. Турция наскоро купи над 100 съвременни изтребители F-35 от САЩ. Въпреки това през последните години Турция също подкрепи джихадистките групировки в Сирия, приближи се до Иран и сключи договор за закупуване на система за противовъздушна отбрана С-400 от Русия. Преди всичко, Турция и САЩ се намират на различни страни в Сирия. Докато сирийските кюрди са близки партньори на САЩ, те се считат за терористи от Турция поради връзките им с кюрдските групи в Турция, които исторически винаги са се борили за автономия, ако не и независимост. На този фон не е трудно да си представим, че американските и турските сили може да стигнат до удари. Някои биха могли да кажат, че настоящото ниво на напрежението между САЩ и Турция не е нищо ново; двете страни отдавна имат своите различията. Турците не бяха доволни от решението на САЩ да изтеглят ракети със среден обсег от Турция, като част от сделката, която прекрати ядрената „Кубинска криза“ през 1962 г. Двете страни се сблъскаха многократно около турската намеса и последвалата окупация на Северен Кипър през 1974 г., както и заради подкрепата на САЩ за Гърция. Турция отказа да даде на американските военни сили достъп до военновъздушната база Инджирлик по време на войната в Ирак през 2003 г. И през последните години турското правителство бе разгневено от отказа на Америка да екстрадира ислямския проповедник Фетулах Гюлен, за когото Ердоган смята, че стои зад опита за преврат от 2016 г. И все пак това, което виждаме днес, е нещо различно. Антисъветското лепило, което държеше двете страни близо по време на Студената война, отдавна е изчезнало. Това, което имаме сега, е безкраен брак, в който двете страни продължават да съжителстват под един покрив, въпреки че вече няма истинска връзка между тях. Проблемът е, че договорът на НАТО не предвижда механизъм за развод. Турция може да се оттегли от алианса, но не може да бъде принудена да излезе. Като се има предвид тази реалност, САЩ и Европейският съюз трябва да поддържат двустранен подход към Турция. Първо, политиците трябва да критикуват турската политика, когато е оправдано. Но те трябва също така да намалят зависимостта си от достъпа до турски бази като Инджирлик, да откажат на Турция достъп до модерен военен хардуер като F-35 и да преразгледат политиката за разполагане на ядрени оръжия в Турция. Освен това САЩ не трябва да екстрадират Гюлен, освен ако Турция не може да докаже участието му в преврата с доказателства, които ще минат в американски съд и ще изпълнят разпоредбите на договора за взаимна екстрадиция от 1981 г. САЩ също не трябва да изоставят кюрдите, предвид тяхната безценна роля в борбата срещу „Ислямска държава“. Второ, САЩ и Европа трябва да изчакат, докато ерата на Ердоган приключи, а след това да се обърнат към новото ръководство на Турция с голямо предложение. Офертата трябва да бъде подкрепата на Запада в замяна на турския ангажимент към либералната демокрация и към външната политика, насочена към борбата с тероризма и сдържане на Русия. Ердоган неотдавна предупреди в \"Ню Йорк Таймс\", че американско-турското партньорство \"би могло да бъде застрашено\" и че скоро Турция ще започне да търси нови приятели и съюзници, ако едностранчивостта и неуважението на САЩ не бъдат отменени. Всъщност партньорството вече беше застрашено, до голяма степен поради турските действия, а Ердоган вече беше започнал процес на търсене на нови приятели и съюзници. Време е САЩ и Европа да се приспособят към тази реалност.    ", "date": "2018.08.20", "title": "New Europe: Време е САЩ и Европа да се приспособят към реалността в Турция"}
{"url": "http://epicenter.bg/article/Holivudski-ekshan-v-tsentara-na-Sofiya-posred-byal-den--Zakopchaha-avtodzhambazin-sled-byasno-presledvane/161681/3/0", "text": "Екшън се разигра в центъра на София посред бял ден. Патрулки преследваха лек автомобил в района край улиците \"Удово\" и \"Тунджа\".  В близост до 22-ро училище край НДК лекият автомобил бе заобиколен от четири патрулки. Шофьорът бе задържан зрелищно. Става въпрос за автокражба.  Апашът, на 19 години, е откраднал лек автомобил вчера, а днес е засечен с него днес от полицаи. Те го следили до момента, в който слязъл от возилото, съобщава bTV.    ", "date": "2018.08.20", "title": "Холивудски екшън в центъра на София посред бял ден! Закопчаха автоджамбазин след бясно преследване"}
{"url": "http://epicenter.bg/article/Chetirima-banditi-otkradnali-mezhdu-30-000-i-50-000-lv--ot-bankomata-v-Kazanlak/161683/3/0", "text": "Четирима маскирани мъже са взривили банкомата тази нощ в Казанлък. Предполага се, че откраднатата сума е между 30 и 50 хиляди лева.   Обирът бе извършен малко преди 3 часа. Тогава гръм събужда живущите в блок 31 в квартал \"Васил Левски\". Крадците са избягали пеш, въпреки че според криминалисти наблизо ги е чакал автомобил, съобщава БНТ.   Охранителните камери около мястото не са успели да запишат извършителите.   Предполага се, че открадната сума от банкомата е между 30 и 50 хиляди лева. Той е бил зареден в сряда миналата седмица със 70 хиляди лева. От взрива са нанесени материални щети на магазина, където се е намирала машината и са изпотрошени стъклата му. Извършителите се издирват.", "date": "2018.08.20", "title": "Четирима бандити откраднали между 30 000 и 50 000 лв. от банкомата в Казанлък"}
{"url": "http://epicenter.bg/article/Spetschasti-obsadiha-Svetovrachane/161691/3/0", "text": "Мащабна операция на жандармерията и Столичната дирекция на вътрешните работи срещу нелегални мигранти се провежда в момента в района на Световрачане, предаде БНР.   По първоначална информация до момента има задържани над 10 нелегални имигранти.   Акцията е започнала след подаден сигнал за изоставен багаж и забелязани хора в района.   На място са изпратени екипи на МВР от София.   Към момента не е ясна самоличността на задържаните мигранти.   Работата по случая продължава. ", "date": "2018.08.20", "title": "Спецчасти обсадиха Световрачане"}
{"url": "http://epicenter.bg/article/Okonchatelno--Ekstradirat-v-Germaniya-15-godishen-balgarski-grazhdanin--tarsen-za-grupovo-iznasilvane/161696/3/0", "text": "Пловдивският апелативен съд e потвърдил допуснатата от Окръжен съд - Пловдив европейска заповед за арест спрямо 15-годишния И. М. Той е издирван от прокуратурата в германския град Вупертал по обвинение в изнасилване и блудствени действия по отношение на малолетно момиче, в съучастие с други лица, станало на 21 април 2018 г. в град Фелберт. Това съобщиха от пресцентъра на Съдебна палата – Пловдив.  Съдът е приел, че искането на германските власти е основателно и отговаря на изискванията на закона. В eвропейската заповед за арест на И.М. е посочено, че според германското законодателство се касае за тежък случай на сексуална злоупотреба над деца, извършена колективно от няколко лица. Също така е записано, че предвиденото според приложимия за непълнолетни лица закон в Германия, максималното наказание за извършените престъпления е лишаване от свобода до десет години.  Решението на Апелативния съд е окончателно, съобщават от институцията.  Става въпрос за брутално изнасилване, при което 8 момчета на възраст между 14 и 16 години причакали 13-годишно момиче в близост до местен басейн във Фелберт, след което я завели в близка гора и я изнасили групово, като междувременно заснели с телефоните си изродския акт. Всичките момчета са български граждани. Още след престъплението са били хванати 6 от тях. От двамата укрили се един бе хванат в средата на юли в Пловдив, след което германската прокуратура веднага поиска екстрадицията му.  ", "date": "2018.08.20", "title": "Окончателно! Екстрадират в Германия 15-годишен български гражданин, търсен за групово изнасилване"}
{"url": "http://epicenter.bg/article/Krum-Zarkov--Pravitelstvoto-pokaza-absolyutna-nesposobnost-da-reagira-pri-krizi/161692/2/0", "text": "\"Правителството показа абсолютна неспособност да реагира при кризи\". Това заяви в интервю за предаването \"12+3\" на програма \"Хоризонт\" по БНР депутатът от БСП Крум Зарков.  \"И в случая с Търговския регистър, и в случая с фалиралата ЗК \"Олимпик“ имаше дълго мълчание, объркани послания, неясни отговори, които само задълбочават съмненията за евентуални злоупотреби и в двата случая. Отстраняването на шефовете на агенциите съвсем не спасява правителството от отговорите на въпросите, които ние смятаме да зададем в парламента. В единия случай става дума за една от най-важните електронни бази данни на страната, която възпрепятства целия търговски оборот, а в другия случай става дума за около 200 000 души, които са платили своята застраховка и които в един ден се оказват задължени да платят отново. Това са хора, изкушени от откровено дъмпингови цени на един застраховател, който явно е функционирал като една проста пирамида, т.е. това са бедни хора, които са поискали да платят една застраховка на възможно най-ниската степен и точно те ще бъдат задължени отново да внесат своята вноска и да паркират автомобилите си. Тези въпроси са доста съществени\", каза Зарков в ефира на БНР.  Зарков добави още, че основанията, по които да се отстрани член на Комисията за финансов надзор, са строго определени от закона, но оставката на госпожа Агайн в случая е второстепенен въпрос. \"Първостепенният въпрос е в какво можем да сме от полза на \"изгорелите“. В момента нашето законодателство строго следва европейските директиви, но за самите европейски директиви се констатира, че не са особено адекватни именно в такива случаи. Ние имаме гаранционен и най-вече обезщетителен фонд, който трябва да покрива именно случаите на несъстоятелността на такива фирми, но той сега не може да се задейства, въпреки че тази компания е внасяла средства в него\", посочи зам.-председателят на ПГ на \"БСП за България\" Крум Зарков.  ", "date": "2018.08.20", "title": "Крум Зарков: Правителството показа абсолютна неспособност да реагира при кризи"}
{"url": "http://epicenter.bg/article/Pozharnikari-spasiha-osem-dushi-ot-ostrov-kray-r--Arda/161694/2/0", "text": "Пожарникари спасиха от остров край р. Арда осем души, от които четири деца.   Те се оказаха в капана на придошлите води на реката след изпускане на яз. „Студен кладенец”, съобщи  bTV .   По обяд вчера две семейства с децата си отиват на пикник на остров на Арда до село Бориславци. При изпускането на язовира нивото на реката рязко се вдига с близо метър, а течението е направо смъртоносно.   Възрастните сигурно бихме успели да стигнем, обаче течението влачи надолу и камъните са хлъзгави заради водораслите, а с деца е по-опасно, посочи Димитър Михайлов.   Той е единственият българин, който може да потърси помощ на спешния телефон. Компанията е от немски граждани, които от три години живеят в Ивайловград и за първи път са на този остров.   „Когато водата започна да се покачва много се изплаших, заради децата. Нямаше никого наоколо, започнах да си представям най-лошото”, споделя Гутрун Михайлов.   Пожарникарите реагират светкавично и с лодка спасяват семействата.   Островите по Арда са често посещавани през лятото от туристи. При изпускане на язовира се включва сигнално-оповестителната система и предупреждава за опасност, но на острова сирената не се чува.   Според пожарникарите е добре да се сложи табела, която да казва, че това място не е толкова безопасно.   Липсата на оборудване за пожарникарите също е проблем. И при двете спасителни операции през този месец, те са използвали личната лодка на шефа на пожарната, за да измъкнат хората от водата.", "date": "2018.08.20", "title": "Пожарникари спасиха осем души от остров край р. Арда (Видео)"}
{"url": "http://epicenter.bg/article/Detskiya-radiohor-iznese-protesten-kontsert-pred-sgradata-na-BNR/161698/2/0", "text": "Детският радиохор изнесе протестен концерт пред сградата на БНР. Причината за недоволството им е отстраняването на диригента Венеция Караманова.   Протестиращите настояват тя да бъде диригент на радиохора още две години.   След проведен конкурс в началото на 2018 година за диригент на хора бе назначена Теодора Димитрова, а ръководството на БНР предложи на Венеция Караманова да бъде почетен диригент на Детския хор и да подготви няколко концерта през новия сезон. Тя не приема предложението, съобщи Българското национално радио.   Родители, които доведоха децата си пред сградата на Националното радио, заявиха:   „Аз съм тук, за да подкрепя госпожа Караманова да продължи с децата“.   „Какво значение има, че тази жена е на 67 години при положение, че тя е артист“.   „И се моля всички да се разберат да продължи. Това е излишна разруха“.   „Преходът между Венеция Караманова и Теодора Димитрова е гарантиран“, заяви доц. Момчил Георгиев от Управителния съвет на Българското национално радио.   „Хорът си има нов диригент. Старият диригент е поканен да участва в прехода между старото време и новото време, което очаква хора. Подготвя се 60-годишнината. Не се нарушават творческите процеси“, уточни той.   „Искам да пресека всякакви спекулации, че някои има желание да закрива хора, напротив. Смятам, че родителите са подведени и недобре информирани.    Да, разбира се, децата могат да имат емоции към г-жа Караманова, но в един момент идва за смяна и тя трябва да се осъществи”, коментира директорът на БНР Александър Велев пред  bTV .", "date": "2018.08.20", "title": "Детският радиохор изнесе протестен концерт пред сградата на БНР"}
{"url": "http://epicenter.bg/article/Karakachanov--S-pozitsiyata-si-za-bezhantsite-Balgariya-se-pokaza-kato-faktor-v-ES/161700/2/0", "text": "С позицията си за бежанците България показва, че е фактор в Европейския съюз. Това е позицията на ВМРО във връзка с отказа на министър-председателя на България Бойко Борисов страната ни да приема обратно мигранти.   \"Въпреки настойчивостта на германския канцлер Ангела Меркел и на някои нейни колеги от другите страни-членки на ЕС, позицията на страната ни остава твърда и непроменена. Това е важен индикатор за важността и полезността на патриотите в управлението на страната\", посочват от партията.   Те припомнят, че това е и отстояваната с години линия на председателя на ВМРО - Българско национално движение и настоящ заместник министър-председател и министър на отбраната Красимир Каракачанов. Именно миграционната политика на България беше и един от основните пунктове в предизборната програма на Обединени патриоти, който по категоричен начин беше отстояван и стана част от управленската програма ГЕРБ - ОП, посочват от пресцентъра.   \"България като външна граница на ЕС носи отговорността за сигурността не само на своята територия, но и за сигурността на цялата Общност. Ето защо още през миналия мандат благодарение на усилията на патриотичните формации в НС беше завършен строежът на оградата. Като министър на отбраната Красимир Каракачанов усили военното присъствие на пограничните райони, през които имаше пробив и незаконно влизаха мигранти. Всичко това доведе до почти нулев бежански натиск по границите и много малка населеност на центровете за бежанци\", отбелязват от партията.   Поисканата от Красимир Каракачанов преди месец справка от Държавната агенция за бежанците показва, че ако през януари 2015 г. капацитетът на центровете е бил запълнен на 67 процента, през декември 2016 г. стига до 85 процента, то към юни 2018 г. е едва 11 процента. Хората, които са постъпили на територията на България през периода 2015-2018 г. са основно от Афганистан, Ирак и Сирия. През 2015 г. подадените молби са съответно: Ирак - 6959, Афганистан - 6193, Сирия - 5993, Пакистан - 578, Иран - 175. През 2016 г. броят на молбите е значително завишен. През 2018 г. до момента цифрите са съвсем други - Афганистан - 286, Сирия - 123, Ирак - 107, Пакистан 24, Иран - 12.", "date": "2018.08.20", "title": "Каракачанов: С позицията си за бежанците България се показа като фактор в ЕС"}
{"url": "http://epicenter.bg/article/ABV-iska-prezidentat-da-svika-KSNB-zaradi--Olimpik--i-targovskiya-registar-/161701/2/0", "text": "АБВ ще поиска президентът Румен Радев да свика Консултативния съвет по национална сигурност (КСНБ) заради фалита на застрахователната компания „Олимпик“ и срива на сайта на търговския регистър.  Това ще бъде тема на пресконференцията, която лидерът на АБВ Румен Петков ще даде във вторник, 21 август, съобщиха от пресцентъра на партията.  Събитието ще се проведе от 12:00 ч. в централата на партията – София, ул. „Врабча“ 23, съобщават още от пресофиса. Темите са две. Първо, предложение на ПП АБВ за закриване на бордовете и контролните съвети във всички сектори на управлението. Врото, предложение за свикване на Консултативен съвет по национална сигурност за финансово-икономическото състояние, неговото гарантиране и бъдеще, във връзка със: фалита на кипърската застрахователната компания \"Олимпик\"; срива в Търговския регистър; темата за присъединяване на България към еврозоната.  В пресконференцията ще участват освен Румен Петков, зам.-председателите на ПП АБВ доц. Христо Михайлов и Любомира Ганчева, както и Пламена Заячка, председател на АБВ – Младежи София.  ", "date": "2018.08.20", "title": "Румен Петков настоява президентът да свика КСНБ заради „Олимпик“ и търговския регистър "}
{"url": "http://epicenter.bg/article/Zam-ministar-shte-vodi-delegatsiya-na-voennoto-ministerstvo-pri-poseshtenie-v-SASht/161703/2/0", "text": "Делегация на Министерството на отбраната, водена от зам.-министъра на отбраната Атанас Запрянов ще бъде на посещение в САЩ от 27 до 31 август 2018 г., съобщава Министерство на отбраната.   Визитата е по покана на началника на Офиса за отбранително сътрудничество към посолството на САЩ в София. Тя е продиктувана от заявеното желание за партньорство в конкретни области от взаимен интерес, както и от готовността за засилване на стратегическия диалог между България и САЩ.   Във Вашингтон зам.-министър Запрянов ще има срещи в Пентагона, Държавния департамент и Конгреса на САЩ, добавят от МО.", "date": "2018.08.20", "title": "Зам.-министър ще води делегация на военното министерство при посещение в САЩ"}
{"url": "http://epicenter.bg/article/Zaharieva--Nastoyavame-za-nezabavna-sreshta-na-nashi-i-kiparski-eksperti-po-sluchaya--Olimpik-/161704/2/0", "text": "След спешната среща, свикана днес от премиера Бойко Борисов по повод фалиралото застрахователно дружество „Олимпик“, което остави без покритие от сключени застраховки над 200 000 клиенти на компанията в България, вицепремиерът и министър на външните работи Екатерина Захариева прие в МВнР посланика на Република Кипър Мариос Кундуридес. Тя настоя за незабавна среща на експертно ниво между представители на Комисията за финансов надзор (КФН) и кипърското финансово министерство. Това съобщиха от пресцентъра на Министерството на външните работи.   „Засегнати са много хора, а все още нямаме официална информация от кипърската страна относно процедурата, по която ще бъдат изплатени обезщетенията – каза министър Захариева. – Надяваме се да я получим във възможно най-кратък срок“.   Вицепремиерът информира своя събеседник, че българската държава планира да помогне на засегнатите български граждани. „Готови сме да изпратим веднага експерти от КФН в Кипър, както и да приемем ваши специалисти в България, за да изясним проблема и да намерим спешно път за разрешаването му“, допълни Екатерина Захариева. Указания в този смисъл българският външен министър даде по-рано днес и на българското посолство в Република Кипър.   На разговора в Министерството на външните работи присъства и председателят на Комисията за финансов надзор Карина Караиванова, която информира посланик Кундуридес относно тяхно запитване, отправено към кипърското финансово министерство на 7 август, на което все още не е получен отговор.   Посланик Кундуридес увери вицепремиера, че ще съдейства за организирането на среща и изясняването на детайлите по случая. „Не политиците, а хората са на първо място, затова нашите две правителства трябва да направят всичко възможно, за да решим този въпрос“, заяви той.   „Отношенията ни с Кипър са отлични и се надявам на вашето съдействие. Това, което трябва да направим, е да реагираме възможно най-бързо“, подчерта Захариева.", "date": "2018.08.20", "title": "Захариева: Настояваме за незабавна среща на наши и кипърски експерти по случая „Олимпик“"}
{"url": "http://epicenter.bg/article/Stotitsi-se-zakaniha-da-protestirat-v-Pleven-zaradi--Olipmik--samo-edin-izleze/161707/2/0", "text": "Един-единствен човек – а именно инициаторът на протеста на пострадалите в Плевен от фалита на Застрахователна компания „Олимпик“ Георги Вънов, дойде днес пред сградата на КАТ в областния град. Гражданското недоволство, което бе планирано за 10 ч. днес пред КАТ – Плевен, бе сред най-коментираните теми в социалните мрежи, но както обикновено се случва, реалната активност на плевенчани отново бе нулева. Това отбелязва местният сайт „Плевен за Плевен“.   Инициаторът на протеста в Плевен Георги Вънов – самият той потърпевш от фалита на кипърската компания, дойде пред КАТ с протестно писмо, адресирано до началника на Пътна полиция – Плевен и ръководството на администрацията на държавно ниво. В разговор със служител на КАТ – Плевен (който се оказа също потърпевш от фалита на „Олимпик“), Вънов бе посъветван да внесе писмото си в обезпечителния фонд, където така или иначе то ще бъде препратено при входиране в Полицията.   Застраховката ми в „Олимпик“ е до 13 февруари 2019 г., а както разбирам потърпевши от фалита на компанията са над 250 000 българи, сподели пред „Плевен за Плевен“ Георги Вънов. По думите му, той е коментирал проблема със застраховател, от когото е научил, че сред „изгорелите“ са не само частни лица, но и редица крупни предприятия и учреждения. Плевенчанинът отбеляза, че има гаранционен фонд, в който всички застрахователи внасят отчисления всяка година, като той покрива на 100% щетите по всички задължителни застраховки – каквато е и „Гражданска отговорност“. В този смисъл, ние не трябва да бъдем принуждавани да плащаме втора застраховка към друга компания, а просто при случай на пътен инцидент щетите да се прехвърлят към фонда, коментира Вънов. Както самият той отбеляза, разходите в случая няма да бъдат толкова големи, тъй като гаранционният фонд ще покрие само „Гражданска отговорност“, но не и доброволните застраховки.   Георги Вънов не отрече, че КАТ няма вина в създалата се ситуация, но подчерта, че именно негови служители ще бъдат задължени да глобяват хората със застраховки към „Олимпик“. Тоест, КАТ ще е репресивният орган на държавата, който ще накара хората да плащат втора застраховка или глоба, посочи недоволният плевенчанин.   Колкото до това, че стотици заявиха подкрепата си за протеста във Фейсбук, а в крайна сметка се оказа сам пред КАТ, Вънов отдаде това на факта, че е работен ден и хората нямат възможност да се включат. „Възможно е и мнозина да се страхуват, че ако дойдат тук, може да получат предварително някоя глоба по бързата процедура. Всеки има своя причина, но не е тайна, че българинът е изключително пасивен в подобни ситуации – силен е по оплакванията, но не желае да вземе нещата в свои ръце“, коментира инициаторът на протеста. Георги Вънов не скри, че няма огромни очаквания нещо да се промени след внасянето на протестното му писмо. По-скоро искам да запозная служителите в администрацията на местно и национално ниво с това, че ние, обикновените хора, разбираме проблема и не сме някакви глупаци, на каквито ни правят вече години наред, каза още той.", "date": "2018.08.20", "title": "Стотици се заканиха да протестират в Плевен заради „Олипмик“, само един излезе"}
{"url": "http://epicenter.bg/article/IPI--Nyama-kak-da-znaem-dali-ne-stava-duma-za-manipulatsiya-s-Targovskiya-registar/161711/2/0", "text": "\"Няма как наистина да знаем дали не става дума за някаква манипулация в Търговския регистър. Едно твърдение, че могат да изгорят едновременно 25 терабайта дискове в Търговския регистър, е доста невероятно\". Това отбеляза в интервю за БНР Адриан Николов от Института за пазарна икономика (ИПИ).   \"Едно от твърденията, които чухме миналата седмица, е, че е възможно в последните няколко месеца записите да изчезнат, което е огромна загуба на информация. Няма как да направим оценка нито на щети, нито на това, което се е случило. Няма да имаме представа дали данните в новия Търговски регистър няма да са манипулирани, тъй като е много вероятно човекът, който проверява документите, да установи, че те са манипулирани по начина, по който иска, като никога не съобщи промяната, която се е случила в рамките на тези две седмици, в които Търговският регистър го нямаше\", казва експертът.   Според Николов е липсвала опозицията в целия скандал около Търговския регистър: \"Чувахме предимно мнението на правителството, но нямаше една ясна позиция на парламента за това какво се е случило. Не сме наблюдавали провал в областта на електронното правителство в тези размери на случилото се през последните седмици“, каза той.   Според Адриан Николов, масовото обществено доверие ще спадне, т.е. когато виждаме, че електронните услуги, които нашата администрация предоставя, се изпълняват по такъв начин, че те изглеждат несигурни и не могат да гарантират, че ще предоставят услугата си стабилно и адекватно. „Много от нас, които преди това сме били по-скоро в подкрепа на създаването на все повече оптимизирана администрация, ще се замислим дали наистина има смисъл от това“, казва в заключение експертът.", "date": "2018.08.20", "title": "ИПИ: Няма как да знаем дали не става дума за манипулация с Търговския регистър"}
{"url": "http://epicenter.bg/article/Atanasov---quot-Aferata--quot-Olimpik--sazdade-risk-za-natsionalnata-sigurnost-na-darzhavata/161717/2/0", "text": "Кабинетът поиска оставката на Агайн с цел да прикрие своята неспособност да изпълнява задълженията си по член 105 алинея 2 от Конституцията на страната. Това каза в интервю за БНР Атанас Атанасов, лидер на ДСБ и съпредседател на партия \"Демократична България“:    \"Аферата \"Олимпик“ създаде риск за националната сигурност на държавата във финансовата област. Съгласно посочения текст от Конституцията, Министерският съвет осигурява обществен ред и национални сигурност. Следенето на проявленията на някои от рисковете за националната сигурност е законова задача на специализираните органи на изпълнителната власт и това е уредено във всеки един от законите за тези органи, където, освен всичко друго, е посочено, че това са органите на изпълнителната власт. Създаването на рискове за националната сигурност трябва да се наблюдава от правителството. Това пише в Конституцията и затова са създадени толкова много специализирани органи\".   Атанасов добави, че много отдавна в застрахователните страни битува мнението, че \"Олимпик“ е поставено лице на българската \"Бул Инс“: \"Кой трябваше да събере тази информация и кой трябваше да предприеме действия да се пресече дейността на тази измама? Българските оперативни служби осъществяват международно сътрудничество с други специализирани органи от страни-членки на ЕС и НАТО. След като е имало толкова много обилна публична информация, че се готви някаква измама, трябваше да се направи нещо. В тази връзка трябва да мислим институционално\".", "date": "2018.08.20", "title": "Атанасов: \"Аферата \"Олимпик“ създаде риск за националната сигурност на държавата"}
