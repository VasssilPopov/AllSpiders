{"url": "http://epicenter.bg/article/Deyvid-Heyl--SASht-sa-protiv-vtorata-liniya-na--Turski-potok--/203512/2/0", "text": "Съединените щати са против втората линия на газопровода „Турски поток“, предназначена за доставки на газ за Югоизточна Европа през България, тъй като я разглеждат като геостратегически проект на Русия, заяви в интервю за Българското национално радио помощник държавният секретар на САЩ Дейвид Хейл. Той трябваше да води американската делегация за Първия кръг от консултации в рамките на Стратегическия диалог между България и САЩ, който се проведе на 8 януари в София, но не дойде заради напрежението около Иран.    „Съзнаваме, че енергийната сигурност е много важна за Европа и разбираме, че когато нашите съюзници имат сигурен достъп до енергоизточници, те са по-силни, по-благонадеждни съюзници“.    „Проблемът е, че Москва има други възгледи. Москва използва енергоизточниците си като политически инструмент, с който да упражнява влияние, да разделя Европа. „Северен поток 2“ и втората линия на „Турски поток“ са проблем, защото не осигуряват енергийна диверсификация за Европа. Те дестабилизират Украйна, защото Русия получава възможност да заобиколи тръбопроводите на украинска територия“.    „Ние смятаме, че те дават на Русия още едно средство да се наложи над Европа и така допринасят за нестабилността“.     ", "date": "2020.01.09", "title": "Дейвид Хейл: САЩ са против втората линия на „Турски поток“! "}
{"url": "http://epicenter.bg/article/Radev-sled-KSNS--Eskalatsiya-na-krizata-v-Blizkiya-Iztok-zastrashava-mira-/203433/2/0", "text": "Ескалацията на кризата в Близкия Изток застрашава мира, заяви президентът Румен Радев след заседанието на КСНС на \"Дондуков\" 2.   Съветът призова за използване на средствата на дипломацията. При президента са набелязани и конкретни мерки, отправени към съответните министерства.         Консултативният съвет за национална сигурност обсъди развитието на обстановката в региона на Близкия изток и произтичащите от усложнената среда на сигурност потенциални рискове и заплахи за Република България.    В рамките на заседанието бе подчертано, че в съвременния глобализиран и взаимосвързан свят всеки акт на насилие и агресия има потенциал да предизвика последици с непредвидими характер и мащаб.    КСНС изрази загриженост във връзка с развитието на ситуацията в Ирак и региона, като отчете необходимостта от спешна деескалация на напрежението и въздържане от употреба на сила. Участниците в Съвета се обединиха около позицията, че ескалация на кризата застрашава мира не само в регионален, но и в глобален мащаб. Съветът счита, че страните трябва да избягват всякакви действия, водещи към ескалация, като същевременно положат допълнителни усилия за провеждане на ефективен диалог и намиране на мирен изход от ситуацията с дипломатически средства, както и за запазване на постигнатите договорености по ядреното споразумение с Иран.    С оглед на развитието на обстановката в Близкия изток, КСНС отправя следните препоръки:   1. Да се поддържа национална позиция в контекста на усложнената среда на сигурност в Близкия изток с акцент върху необходимостта от деескалация на напрежението и разрешаване на кризата с използване на дипломатически средства. Позицията следва да бъде последователно отстоявана на всички нива в международен и съюзен формат.    2. Службите за сигурност да осъществяват постоянен мониторинг на ситуацията и да анализират всички процеси с потенциал за генериране на рискове и заплахи за националната сигурност.    3. Министерството на външните работи да поддържа капацитет за постоянен контакт с българските граждани, намиращи се в зоните на напрежение, като при необходимост актуализира разработените препоръки за гарантиране на тяхната сигурност.    4. Министерство на отбраната да предприеме необходимите мерки за осигуряване безопасността на българските военнослужещи, участващи в мисии и операции зад граница.    5. При промяна на обстановката да се предприемат допълнителни мерки за защита на населението и обектите от критичната инфраструктура на страната.    Благодаря на участниците в Консултативния съвет за национална сигурност днес за оперативната работа и благодаря за вниманието!      ", "date": "2020.01.09", "title": "Радев след КСНС: Ескалация на кризата в Близкия Изток застрашава мира!"}
{"url": "http://epicenter.bg/article/Boyko-Borisov--Pozdravyavam-prokurorite--te-si-svarshiha-rabotata-/203438/2/0", "text": "Действията на прокуратурата са свързани с водната криза в миньорския град. , каза Борисов. Той бе запитан колко са арестуваните в Перник.   Борисов бе запитан и каква ще бъде съдбата на екоминистъра Нено Димов, в чието ведомство също тече спецакция.    Според медии в Перник  Соколова бе виден активист на ГЕРБ и председателка на Жени ГЕРБ, но вече е вън от управляващата партия. „Дали си от ГЕРБ или от БСП не трябва да значи нищо. Има свършена и несвършена работа.    Бойко Борисов застана пред медиите след заседанието на Консултативния съвет по национална сигурност при президента. Темата му бе ескалацията на напрежението в Близкия изток, предизвикано от убийството на ген. Касем Сулеймани.    Тъй като ген. Сулеймани бе сочен като мозъка зад атентата в Сарафово, премиерът отговори и на въпроси, свързани с тези твърдения.    Терористичният атентат в Сарафово бе извършен на 18 юли 2012 г. По-малко от два часа след взрива премиерът на Израел Бенямин Нетаняху обвини Иран и \"Хизбула\" за него.    \"  е становището на Борисов. Според него т , изтъкна Бойко Борисов.   Премиерът разказа за участието си в КСНС и във Фейсбук. Борисов написа в социалната мрежа:    ", "date": "2020.01.09", "title": "Борисов: Поздравявам прокурорите, те си свършиха работата! Нено Димов е от квотата на ОП (ВИДЕО)"}
{"url": "http://epicenter.bg/article/Papa-Frantsisk-otpravi-Apostolicheska-Blagosloviya-na-Vezhdi-Rashidov-i-saprugata-mu/203435/2/0", "text": "Вежди Рашидов получи картичка с благословия от папа Франциск за Рождество Христово.  Двамата със съпругата му Снежана Бахарова са дарени от Светия отец \"с подновено изобилие от божия милост и небесна благодат\". Семейство Рашидови ще бъде и \"под постоянната закрила на Светата Дева Мария\".     Вежди Рашидов се е срешал досега два пъти с папа Франциск.    ", "date": "2020.01.09", "title": "Вежди Рашидов получи картичка с благословия от папа Франциск"}
{"url": "http://epicenter.bg/article/Patriarh-Neofit-razgovarya-s-poslanitsite-ot-arabskite-darzhavi-u-nas/203466/2/0", "text": "Около запазването и развиването на толерантността, любовта и мира, се обединиха словата на патриарх Неофит и на посланиците от арабските държави у нас, съобщиха от Българската патриаршия.    Вече традиционно в началото на Новата година представителите на Палестина, Мароко, Саудитска Арабия, Обединени арабски емирства, Йемен, Алжир и Египет се срещат с предстоятеля на Българската православна църква.  Посланиците са поздравили патриарх Неофит с отбелязването на празника Рождество Христово, както и с настъпването на Новата 2020 година. Те са обърнали внимание на това, че българската църква и патриарх Неофит играят голяма и важна духовна роля в живота на българите. \"Надяваме се гласът на духовните хора да заглуши гласа на военната канонада\", са споделили надеждите си посланиците.    Посланикът на Палестина у нас Ахмед ал Мадбух у нас е изразил надежди толерантността, с която се слави България, да продължи да се развива и да бъде пример за народите и нациите по света. Той е подарил на българския патриарх икона, на която е изобразено Рождеството Христово, като израз на приятелство и братски взаимоотношения.    Повече мир, повече доброта и повече спокойствие на обстановката в региона, е пожелал патриарх Неофит на посланиците на арабските страни у нас. Той е споделил, че именно на това ни учи и Рождеството Христово - \"насочва ни към дела на доброта и мир\".    \"Надяваме се и занапред да полагаме общи усилия за запазване на мира сред хората\", е казал патриарх Неофит.    В края на приема са били изразени надежди срещата от такъв характер да продължи, защото самата тя вече се превръща в символ на любовта и братските отношения между Българската православна църква и държавите от Близкия изток.    На срещата са присъствали Мелнишкият епископ Герасим, който е главен секретар на Светия синод, Белоградчишкият епископ Поликарп - викарий на патриарха, архимандрит Василий - протосингел на Софийската митрополия, и иконом Николай Георгиев - началник на Отдела \"Връзки с обществеността\" при Светия синод.  ", "date": "2020.01.09", "title": "Патриарх Неофит разговаря с посланиците от арабските държави у нас (ВИДЕО)"}
{"url": "http://epicenter.bg/article/Ramadan-Atalay-za--quot-Turski-potok-quot--Balgariya-ustoya-na-natiska-na-SASht-i-Rusiya-/203467/2/0", "text": "  Това каза пред БНР Рамадан Аталай, депутат от ДПС и член на енергийната комисия в парламента, във връзка с откриването на газопровода \"Турски поток\". По думите му това, което трябва да стане оттук нататък, трябва да е в интерес на България.          Той посочи какво предстои в газовата сфера: \"До края на 2020-а година трябва да бъде завършен газопроводът до сръбската граница. Задължени сме. ... Не би трябвало да има пречки. По трасето са разположени тръбите и машините работят\". Според него второто важно нещо е възможно най-бързо да се осъществи интерконекторната връзка с Гърция.    \"Третото, което трябва да направим - \"Булгартрансгаз\" или Министерство на енергетиката да направят всичко възможно, за да се случи още една връзка с Турция и да получаваме втечнен газ и от Турция\".    Рамадан Аталай посочи като най-важно: \"България да получава газ директно от акваторията на Черно море - да влиза в границите на България\".    Според него това са нещата, които трябва да се случат, за да може да се каже, че България е на газовата карта на света.    Депутатът коментира и отношенията между ГЕРБ и ДПС. По думите му \"управляващите действат временно, погледът им е много кратък и винаги тичат след събитията\".     В отговор на коментари, че ГЕРБ са зависими от ДПС, Аталай заяви, че ГЕРБ са зависими само от Бойко Борисов:    \"Постигнатите положителни резултати си ги приписват само на тях, а когато има нещо, което е в ущърб на обществото и те им изнася, са готови да обвинят всеки един, който живее на територията на България, а още повече - ДПС. Нали знаете, че като че ли ДПС е създадено, за да бъде назначено за виновно\".  ", "date": "2020.01.09", "title": "Рамадан Аталай за \"Турски поток\": България устоя на натиска на САЩ и Русия "}
{"url": "http://epicenter.bg/article/Shte-poiska-li-nay-posle-Borisov-ostavkata-na-ministar-Neno-Dimov--/203468/2/0", "text": "  „ , заяви министър-председателя след края на Консултативния съвет в президентството днес.    „Борбата с корупцията има материално измерение. Прокурорите са господари на производството.  . Колегите от МВР и ДАНС работиха активно седмици наред, добави премиерът, без изобщо до подозира как времето и прокуратурата ще го изпреварят.    Защото малко по-късно      Към този момент лидерът на ВМРО Красимир Каракачанов като че ли не е  съгласен \"да даде курбан\", но облаците над главата на Нено Димов с всеки изминат час се сгъстяват.   \" \", е позицията му, изразена в следобедните часове пред   А министърът на екологията само заверявал отчетите на ВиК и не носи отговорност за тези дружества. Което пък е правен и управленски абсурд - да заверяваш документи, без да си сигурен в тяхната истинност. Тогава как се осъществява контролът?    Борисов и Каракачанов са разбрали за нея едва след КСНС, тъй като по време на заседанието при президента телефоните им не са били при тях. А това е ясен знак, че Иван Гешев  е решен да действа твърдо без заигравки с изпълнителната власт.      И е въпрос на професионална чест и на обществен имидж той да докаже правилността и ефективността на предприетите от него днес публични действия срещу министър Нено Димов и бившия областен управител Ирена Соколова.     Ситуацията е още по-напрегната, защото обществото отдавна се е фокусирало върху  , който тук да се горят. От подписан от министър Горанов документ стана ясно, че за периода 2014-2019 г. от трети страни в България са внесени болнични отпадъци в размер на 2,9 тона\", с разрешението на Министерството на екология, Нено Димов отричаше. България няма лицензирана инсталация за горене на органични отпадъци и това е ставало в нарушение на закона.   Преди три дни Нено Димов отхвърли от плещите си отговорността за водната криза в Перник, прехвърляйки всичко на ВиК и заяви, че няма да подаде оставка, дори и по морални причини заради бедствашия 100-хиляден град.   ДПС също искат оставката на министър Димов, а пък БСП - на цялото правителство.  коментира ситуацията така: \"Управляващите действат временно, погледът им е много кратък и винаги тичат след събитията\". Според лидера на  \"акцията в Перник и София е опит с локални мерки да се потуши една национална криза\".     Медувременно ПП АБВ внесе сигнал в прокуратурата срещу министъра на околната среда и водите Нено Димов. В партията разполагат с   Независимо от това обаче мерки от никакъв характер не са били предприети.    Конкретно за язовир \"Студена\" във въпросната справка за септември месец се посочва, че \"всички язовири за питейно-битово водоснабдяване в края на месец септември са с обеми, достатъчни за обезпечаване нуждите на водоползвателите\", водоемът тогава е пълен на 32.5%.      Първите доклади с отрицателен уклон за състоянието на язовир \"Студена\" се появяват изведнъж през ноември, когато се въвежда и воден режим за питейно-битово водоснабдяване на град Перник и населени места в района. Тогава съоръжението е пълно на 17.9%.        В Перник разследването е за водната криза, а в МОСВ разследването е за боклук, внесен от Италия.  ", "date": "2020.01.09", "title": "Ще поиска ли най-после Борисов оставката на министър Нено Димов? "}
{"url": "http://epicenter.bg/article/Fandakova--Ot-sledvashtata-uchebna-godina-v-30-to-uchilishte-shte-zaraboti-baseynat/203474/2/0", "text": "Строителството на новите физкултурен салон и басейн на 30-о училище в кв. „Зона Б5“ са на финала. Салонът ще е готов през март, а през новата учебна година ще заработи и басейнът. Това е знаково строителство, защото възстановяваме и строим отново съоръжения, които преди 30-ина години са били започнати и изоставени. Това написа във Фейсбук кметът на София Йорданка Фандъкова след проверка на работата по възстановяване на плувния басейн и физкултурния салон на 30-то училище „Братя Миладинови“ в кв. „Зона Б-5“ в район „Възраждане“.   През лятото кметът на район „Възраждане“ Савина Савова има задача да обнови и двора на училището с нови спортни съоръжения и игрища.  „Целта ни е да привличаме повече деца към спорта и активния начин на живот, а това става с изграждане на модерна и удобна спортна инфраструктура“, изтъква столичният кмет.   „В новия басейн ще могат да плуват учениците от 30-о училище и децата от квартала. В последните години успяхме да построим 5 нови училищни басейна и 15 в детските градини.“,  отбелязва Фандъкова. „За всяко семейство най-важно е децата да са здрави и образовани – това е и моята задача. Затова продължаваме инвестициите в строителство и модернизация на училища, детски градини и спортна база.   В последните години построихме 19 нови училищни сгради. В момента строим 2, а през тази година ще започнем още 4“, заявява кметът на София.    „Контролът върху строителството на училища и детски градини вече е задача на новия зам.-кмет по строителството инж. Цветан Божинов. От началото на годината той поема един от най-големите ресори – строителството на пътна и образователна инфраструктура, и ВиК, отбелязва Йорданка Фандъкова. Инж. Божинов е завършил УАСГ и има десетилетия опит като строителен инженер и ръководител на големи обекти.   „Синхронът и координацията между инж. Божинов и главния архитект арх. Здравков са ключови, за да постигнем по-добър ред и контрол още от самото начало на планиране и проектиране на обектите в София“, завършва тя.       Лично за мен е радостно, когато виждам, че басейни се възстановяват, защото плуването не е агресивен спорт и всяко дете, което сме научили да плува, сме привлекли на каузата \"спорт\". Това каза световният шампион по плуване Петър Стойчев пред журналисти във връзка с работата по възстановяване на плувния басейн и физкултурния салон на 30-то училище „Братя Миладинови“ предаде репортер на Агенция \"Фокус\". \"Само след няколко месеца всички деца, които учат тук, ще имат възможност да тренират и да се грижат за здравето си. Тези деца са бъдещето на България\", каза още Стойчев. Той отправи поздравления и към директора на училището.", "date": "2020.01.09", "title": "Фандъкова: Басейнът на 30-то училище ще заработи от следващата учебна година"}
{"url": "http://epicenter.bg/article/Spetsializiranata-prokuratura--MVR--DANS-i--quot-Antikoruptsiya-quot--razsledvat-v-Pernik-/203404/3/0", "text": "Извършват действия по разследване, съобщиха от спецпрокуратурата, без да уточняват дали операцията е свързана с водната криза в града.  На място е и главният прокурор Иван Гешев.    По неофициална информация акцията се провежда в Областната управа и ВиК.    Главният прокурор Иван Гешев пристигна  в Перник, за да ръководи лично операцията..   Очевидци са видели специализирани полицейски части пред дома на бившия шеф на ВиК Перник Иван Витанов, пише Zaperniк.com.   В същия блок, където живее Иван Витанов, живее и бившия кмет на Перник Вяра Церовска.  Полиция е влязла в областна администрация, сградата на ВиК в Перник, спецчасти са влезли и в МОСВ. Кметът на Перник Станислав Владимиров вече се е срещнал и разговарял с главния прокурор.  ", "date": "2020.01.09", "title": "Иван Гешев спешно пристигна в Перник! МВР, ДАНС и \"Антикорупция\" разследват ВиК"}
{"url": "http://epicenter.bg/article/40-000-praseta-shte-badat-unishtozheni-zaradi-Afrikanskata-chuma-/203407/4/0", "text": "Започва унищожаването на над 40 000 прасета от новооткритите 4 огнища на африканска чума в страната.    Вчера Агенцията по безопасност на храните констатира болестта в свинекомплекс във варненското село Брестак. В Шуменска област заразено се оказа стопанство в село Веселиново.    Положителен резултат са дали и пробите във фамилна ферма в габровското село Гергини, както и в сливенското село Боров дол.    Около огнищата се създават 3-километрови санитарни зони. Така унищожените заради чумата свине в страната ще станат над 200 000.  ", "date": "2020.01.09", "title": "40 000 прасета ще бъдат унищожени заради Африканската чума "}
{"url": "http://epicenter.bg/article/Kade-iztichat-10-mln--lv--godishno-ot-vodata-v-Botevgrad---Dokumenti-/203434/11/0", "text": "Къде изчезва водата на язовир \"Бебреш\"? Този въпрос зададоха вчера от фирмата “Агроинженеринг-90” - собственик на МВЕЦ “Бебреш”. За тази ВЕЦ кметът на Ботевград Иван Гавалюгов твърди, че е отговорна за ниското ниво на водите в язовира и че работи нерегламентирано. От дружеството определиха твърденията му като абсолютно неверни и манипулативни.   В становището на компанията се казва, че МВЕЦ “Бебреш” е спряла производствената си дейност на 25 септември 2018 г. На 24 юни, когато централата приключила втора профилактика, нивото на водите в язовира било 8,9 метра под преливния ръб, а сега паднало на 18 метра, без централата да е работила.    От веца посочват още, че кметът Гавалюгов и ръководството на община Ботевград трябва да се откажат от демагогията и да дадат на обществото отговор на няколко въпроса като например защо всички други ползватели на вода от язовира имат водомери, а най-големият - ВиК дружеството, няма. От централата питат и защо при разрешени 2,5 млн. кубика годишно от язовира ВиК ползва над 3 пъти повече и колко от тази вода е заплатена на държавата.    От “Агроинженеринг-90” подчертават, че язовир “Бебреш” се ползва от ВиК дружеството като основен източник, въпреки че водата в него не е питейна, а “условно чиста”, и той следва да бъде само допълнителен източник след задължително пречистване.    От изчисленията на разликата между фактурираното от местното ВиК количество вода и реално използваното и доставено на хората количество излиза, че годишно близо 10 млн. лева от водата в Ботевград изчезват.    Водното дружество има договор с държавната фирма “Напоителни системи” да ползва от язовир “Бебреш” на година 2,5 млн. кубика. Но доставките за битови и промишлени клиенти са за 9 млн. кубика. При цена от близо 1,6 лв. за кубик се получава разлика от около 10 млн. лв., които обаче липсват във финансовите документи на ВиК.    Разминаването в количествата се потвърждава от три места. Наскоро в тв интервю кметът Иван Гавалюгов заяви, че дневното потребление на Ботевград е около 20 000 кубика на ден. На месечна база това прави поне 600 000 кубика. В същото време финансовият отчет на ВиК дружеството в града показва, че месечно се фактурират малко над 200 000 кубика. Така излиза, че дружеството събира пари от клиентите си, но плаща на държавата поне 3 пъти по-малко от ползваното.    В документ на “Напоителни системи” също се вижда разликата в количествата. В писмо от 4 декември 2019 г., копие от което е пратено и до кмета Гавалюгов, се казва, че през 2019 г. до ноември ВиК е използвало малко над 8 млн. кубични метра вода. В документа се посочва още, че през миналата година е имало множество аварии по водопреносната мрежа, които не са отстранявани своевременно от ВиК дружеството. И още, че то не е ползвало речните водохващания за осигуряване на вода за Ботевград, а е разчитало само на язовира.    В сряда бизнесменът Валентин Златев също посочи, че ВиК в града ползвало и продавало годишно около 9 млн. кубика вода от язовир “Бебреш”, а плащало на държавата за 2,5 млн. кубика. Парите от разликата от близо 7 млн. кубика са присвоявани, твърди Златев.    Организирана престъпна група в Ботевград краде от водата на града, а с действие или бездействие кметът Иван Гавалюгов я подпомага, заяви по Би Ти Ви бизнесменът.    Ботевград има право да добива питейна вода от 28 източника, но те не се поддържат, твърди Валентин Златев. Според него от общината трябва да отговорят кой кога ги е унищожил и кой кога е подписал документ, че единственият източник на питейна вода ще е язовир “Бебреш”. От “Басейнова дирекция” в Плевен са изпратили сигнал до прокуратурата, че ползваната вода от язовира не се пречиства, преди да стигне до хората.    Изявлението му бе по повод твърденията на Гавалюгов, че Ботевград е заплашен от воден режим заради малкото валежи, големите загуби на вода от 75% заради остарялата мрежа и работата на частна ВЕЦ, която е собственост на Васил Златев.   Валентин Златев обясни, че през тази година ВЕЦ-а е работил за по една седмица през май и юни. Тогава е правена профилактика на машините и за въпросните 14 дни са използвани около 800 хил. кубика вода. Това количество при общ обем на язовира от 15 млн. кубика няма голямо значение, смешно е да се твърди, че “Бебреш” може да бъде източен за 14 дни.    Водата в язовир “Бебреш” свършва за втори път от построяването му през 1987 г. Първият път бе през 2016 г. Тогава стана ясно, че местното ВиК полза вода от язовира не през собствената си тръба, а през байпаси, свързани с тръбопровода на “Напоителни системи”, на които няма водомери. И пак тогава стана ясно, че част от водата, която ВиК взема през байпасите, не преминава през пречиствателните станции.    През 2016 г. имаше проверка от “Басейнова дирекция” в Плевен, “Напоителни системи” и общинското ВиК “Бебреш”. След нея са дадени указания байпасните връзки да бъдат прекъснати. Явно това не е станало, а ползваната вода от язовира се увеличава през годините. През 2012 г. например количеството е било малко над 4 млн. кубика, а сега вече е близо 9 млн.    През 2014 г. пък от тогавашният местен управител на “Напоителни системи” е подаден сигнал до тогавашния главен прокурор Сотир Цацаров, в който се посочва, че през изградените байпаси ВиК “Бебреш” ползва безконтролно непречистена вода. В районната прокуратура в Ботевград започва следствие. През 2016 г. то е прекратено, като мотивите на прокуратурата са, че няма престъпление заради договори от 2009 и 2011 г., с които се разрешава използването на байпасите. През 2016 г. следват нови сигнали, след като водата в язовира пада под критичния обем. От прокуратурата в Ботевград образуват нова проверка.    А преди два дни от специализираната прокуратура разпоредиха на ДАНС да провери дали има опасност от водна криза и в Ботевград.  ", "date": "2020.01.09", "title": "Къде изтичат 10 млн. лв. годишно от водата в Ботевград? Как ВиК граби клиентите си (Документи)"}
{"url": "http://epicenter.bg/article/Nedim-Gyursel-se-zavrashta-s--Cherveniyat-angel-/203487/6/0", "text": "Авторът на „Мехмед Завоевателя“ Недим Гюрсел се завръща с романа „Червеният ангел“, една многолика и загадъчна история, напоена с носталгия, илюзии и угризения. История, в която нищо не  е такова, каквото изглеждана пръв поглед.   „Червеният ангел“ (превод: Красимир Петров , 320 стр., цена: 18 лв.) е равносметка на два живота, белязани и сякаш предопределени от събитията, положили своя кървав отпечатък върху XX век. Анонимно обаждане подтиква автор на биография на турския поет Назъм Хикмет да замине за Берлин, за да получи важни документи, свързани с живота му.   Тъкмо повод да си припомни годините, прекарани в Берлин преди падането на Стената, и страстната си  любов към една турска певица. Столицата на обединена Германия е същата като в неговата младост, но и съвсем различна. Няма я Стената, разделяла някога не само града, а и света на две непримирими части. Сега, дори и невидима, тя прокарва границата между две епохи. И ако прескачането от едното политическо пространство в другото, макар и трудно, все пак е било възможен и възвратим процес, то преходът във времето се оказва проблематичен. В този „град на призраци“ минало и настояще се преплитат в съдбите на двамата главни герои - писателя, тръгнал по следите на документите и на изтлелите чувства, и „анонимния“ правоверен комунист Али Албайрак, бивш агент на Щази, хомосексуалист, обсебен от личността и творчеството на Назъм Хикмет, за когото е донасял под псевдонима Дявол.   Недим Гюрсел е знаково име в турската литература, от години живее в Париж, преподава в Сорбоната, носител е на многобройни европейски литературни отличия, кавалер е на френския Орден на изкуствата и литературата, на наградата на френския ПЕН-клуб, на Международната литературна награда за балкански писатели „Балканика“, а една от последните му книги – „Рисуван свят“ – е обявена за най-добър чуждестранен роман във Франция. Гюрсел лично представи у нас романа си „Мехмед Завоевателя“, който се радва на десетки преиздания от 1995 г. до днес, а настоящата творба, „Червеният ангел“, се спряга от критиката като върхово постижение на един безспорен талант.     *** I   Не помня да съм виждал някога Берлин толкова пуст, толкова затрупан от сняг. Когато самолетът започна да се снижава към летище „Тегел“, първото нещо, което забелязах, беше прострял се до безкрая бял килим. Облачното небе със сребристи оттенъци започваше да потъмнява; слънцето оставаше невидимо. В тази агонизираща дрезгава светлина светът изглеждаше безлюден, нереален като в древна приказка. Сетне постепенно започнах да различавам замръзналите езера, щръкналите над снега дървета и белите покриви. И разбира се, телевизионната кула, която червенееше в здрача. При първото ми посещение научих, че западногерманците наричат този символ на Източен Берлин „Аспержата“. Тогава Стената все още я имаше, градът беше преполовен като диарбекирска диня и тази кула, гордост на гражданите от източната част, е може би единственият спомен от онова време, който все още ме кара да мечтая. Казвах си, че непременно трябва да се кача на нея, да кацна на върха, предизвикателно като прелетна птица, и да огледам ширналия се под нозете ми град заедно със Стената.   Понякога, при ясно време, когато грееше слънце, върху стъклата на малкия въртящ се ресторант се появяваше кръст от светлина. Сякаш Бог си отмъщаваше на комунизма. Ерих Хонекер беше затворил всички църкви в Източен Берлин, но не можеше да попречи на тази игра на светлината. Сега лесно бих могъл да се кача до върха на тази „Аспержа“ и да съзерцавам Кройцберг с уличките, по които се разхождат моите сънародници, покривите на Шарлотенбург, езерата и горите, напомнящата войната срутена камбанария на „Кайзер-Вилхелм-Гедехтнискирхе“, край която някога минавах всеки ден.   Вече бях свикнал с безконечните думи, долепени една до друга, подобно на трамвайните мотриси на Изток, с твърдите звуци и коравите извивки на този красив говор, но не знаех езика на Гьоте. Тогава се интересувах единствено от поета Назъм Хикмет, за когото пишех книга.   Този път на слизане от самолета не се качих на автобус 109, а взех такси и дадох адреса на хотела. Прекосихме гъстата гора на „Фолкспарк“. „Хоенцолернканал“ беше замръзнал. Широката му бяла и гладка лента се точеше към града. Снегът бе покрил улици и тротоари. Движехме се едва-едва, а аз бързах, за да не закъснея за срещата. Запъвайки се, опитах да кажа на шофьора да кара по-бързо, но изглежда това не го трогна. Сигурно думите ми са му били непонятни. Немският език много ми харесваше, беше ме покорил по времето, когато пребивавах тук, но така и не го научих. Не ми остана време, пък и нямах особено желание. Единственото, което ме интересуваше, не беше „революцията“, както казваха тогава, а изследването. Дълго, много дълго бях погълнат от света на Назъм Хикмет. Нужни ми бяха много години, за да се отърся от неговото влияние.   Когато завихме от „Кайзер-Фридрихщрасе“ по тесните улици на Шарлотенбург, таксито съвсем намали ход. Все едно се движехме на забавен кадър в черно-бял филм. Уж напредвахме, а сякаш стояхме на едно място. Започвах да губя търпение. Паркираните покрай тротоарите коли бяха затрупани от сняг. Кафенета и ресторанти бяха отворени, но в тях не се виждаше жива душа. Бледи светлини едва прозираха зад запотените витрини. Безшумно ни изпревари празен автобус. Дори той се движеше по-бързо от нас. Исках да кажа това на шофьора, но думите ми убягваха, пък и не ми се щеше да се оплаквам на английски. Лека-полека, бавно, но сигурно най-сетне стигнахме до хотела на „Блайбтройщрасе“. Едва там установих, че моята припряност е била излишна.   Часовникът на рецепцията показваше шестнайсет часа. Бях забравил за часовата разлика между Истанбул и Берлин. Оставаше ми цял час до срещата, цял един час, който не знаех как да прекарам в това снежно време. Оставих куфара в моята стая на четвъртия етаж и излязох да се разходя по „Курфюрстендам“. Ярките витрини, изисканите кафенета си бяха на мястото, но като изключим няколко коли с вериги на гумите, улиците бяха почти пусти. Градът изглеждаше безлюден. Снегът поглъщаше шума. Не чух дори двуетажния автобус, който премина като сянка. След глъчката и задръстванията в Истанбул покоят и тишината на Берлин ми се сториха някак тревожни.   Когато точно в пет часа влязох в кафене „Вейерс“, вече се беше стъмнило. Седнах на маса вляво от бара, в отделението за пушачи. Оттатък витрината, отвъд голите клони на дърветата, в заснежения парк смътно се долавяха очертанията на „Лудвигскирхе“. Зеленясалата камбанария и тухлените стени ѝ придаваха особена призрачност. Изглеждаше някак странна, тайнствена, дошла сякаш от друга планета. Стори ми се различна от сградата, чието отражение навремето съзерцавах на лунна светлина в неподвижната повърхност на водното огледало и по чиито стълби понякога се изкачвах не за да присъствам на службата, а да наблюдавам богомолците. Берлин не ми се стори променен, но да си призная, заснежен не ми хареса особено. Сервитьорката запали свещта на моята маса. Рижата ѝ коса беше прибрана на тила в конска опашка, а червилото ѝ беше тухленочервено на цвят. Носеше бяла блуза, червена жилетка, грижливо изгладен тесен панталон и червена вратовръзка на бели точки. Сините ѝ очи напомняха „пламтящите“ очи, които, както твърди Назъм Хикмет в Kuvay Milliye, така добре отивали на Мустафа Кемал. Не ми обръщайте внимание, ако постоянно цитирам този поет. Нека веднага ви обясня: дойдох в столицата на обединена Германия, за да взема свързани с него документи. Трябваше да ви осведомя от самото начало, ала заради спускането над летище „Тегел“ в това снежно време, проточилото се пътуване, опасението да не закъснея за срещата и вълнението (откровено казано, примесено с тъга), че отново съм в Берлин, просто забравих да го направя.   Сервитьорката отново дойде и попита какво ще желая. За малко да ѝ отговоря: „Документите, и ако може веднага!“. За съжаление, те не бяха у нея, а у човека, който закъсняваше и чието име дори не знаех. Поръчах кафе и шнапс. Други клиенти нямаше. След известно време заведението започна да се пълни. Онзи, когото очаквах обаче, все не идваше. Два дни преди това дрезгав глас ми се обади по телефона и без да се представи, ми съобщи, че разполагал с документи, свързани с Назъм Хикмет и с Турската комунистическа партия, но не желаел да ги предава на някоя институция, а предпочитал да ги повери на писател, известен с безупречната си почтеност. Гласът, заглушаван от напиращи в гърлото секрети, пресипнал от алкохола и тютюна, явно принадлежеше на старец. Турските думи излизаха от устата му една по една, все едно отронени от капкомер, сякаш той бе започнал да забравя родния си език. Мъжът говореше бавно, без паузи. Не желаел да влиза в подробности по телефона, затова ми предложи да се видим в Берлин в удобно за мен време. Уговорихме си среща след два дни в кафене „Вейерс“. Започвах да съжалявам, че побързах да тръгна и да се озова тук, без да го запитам каквото и да било. Защо се бях оставил до ме убеди толкова лесно? Без съмнение, защото ставаше въпрос за виден поет, на когото бях посветил няколко години от живота си: надявах се да науча нещо повече за него. Що се отнася до ТКП, тя изобщо не ме интересуваше. В крайна сметка бях биограф и не се занимавах с политическа история. Помислих си, че човекът изобщо няма да дойде на срещата. Вероятно е искал да ме изпита, ако не и да се погаври с мен. Може би някой приятел си бе направил шега. След завръщането ми в Истанбул ще се извини с думите: „Въобще не съм си представял, че ще отидеш чак в Берлин заради прекрасните очи на Назъм“. А аз ще му отвърна: „Прав си. Който тръгне на лов, сам става дивеч“.   Сетих се за прочутата картина на Брьогел „Ловци в снега“. Последвани от кучетата, ловците се връщат с празни ръце, а под оловносивото небе околността чезне в натрупалия сняг; те минават на върволица покрай ред букови дървета с накацали по тях гарвани. От цялата сцена лъха дълбока печал. Макар моят лов да нямаше нищо общо с представения от Брьогел, аз също имах усещането, че се завръщам с празни ръце. Бях ядосан, чувствах се излъган. Някой се бе подиграл с мен, напразно бях предприел това пътуване. Бяха ме примамили тук. Бог знае какво щеше да се случи понататък! Дано това да е просто лоша шега! Възможно бе да съм попаднал в клопка. Като нищо някой вече ме причакваше зад ъгъла, за да ме убие. Проснат в снега труп на убит в Берлин писател. Да умра в този изтерзан град, толкова пъти разрушаван и опожаряван, и всеки път възраждащ се от пепелта… Преследван като някаква яребица. Но защо? Защо някой би посегнал на живота ми? Не бях сторил зло никому и не дължах никому нищо. Не бях нито бивш шпионин, нито пък член на тайно общество. Единственият ми грях бе, че след няколко години прекъсване отново тръгвах по дирите на Назъм Хикмет и воден от отколешната си страст по великия поет, търсех в Берлин следи от неговото присъствие. Впрочем той бе оставил тук твърде малко спомени.   Идвал бе няколко пъти в Източен Берлин по повод Младежкия фестивал, но много по-често бе пребивавал в Лайпциг, за да работи над програмите на „Наше радио“, орган на ТКП. Тъй силно страдаше от носталгия, че охотно би се обърнал към доктор Фауст, за да сключи сделка с дявола. Би поискал от него не вечна младост или богатство, а само да прекара един час в Истанбул. С разбито от мъка по родината сърце бе готов да подпише договора със собствената си кръв. Все пак домът на Фауст не бе там, а в Прага. Назъм така и не посети Западен Берлин и умря в Москва през 1963 година, много преди да падне Стената. Всъщност толкова по-добре. Инак би видял как рухва каузата, на която бе посветил живота си и в името на която бе осъден на затвор. Вероятно би умрял от мъка. Та нали докато бе в затвора в Бурса, където остана от 1938 до 1950 година, той каза, че човешкият живот е прекалено дълъг, но все пак не толкова, колкото на гарвана? През младостта си не успя да се срещне с Ленин, но затова пък застана в почетен караул пред ковчега му. Така поне не бе смазан под тежестта на срутените си кумири. Затова с гордост писа: „Искаха да ме прогонят от моята партия, / но не успяха“.", "date": "2020.01.09", "title": "Недим Гюрсел се завръща с „Червеният ангел“"}
{"url": "http://epicenter.bg/article/Balgariya-sreshtu-Germaniya-v-bitka-za-Tokio-2020-/203417/8/0", "text": "Националният отбор на България по волейбол за мъже излиза тази вечер срещу домакините от Германия във втория полуфинал на олимпийската квалификация в Берлин, съобщи БНР.    Решителният двубой е от 21:10 часа българско време в зала \"Макс Шмелинг Хале\" в германската столица и ще бъде давана пряко по БНТ 3. Само победителят в турнира се класира за Токио 2020.    Воденият от Силвано Пранди тим завърши на първо място в група „В“ след победи над Франция, Холандия и Сърбия.    Германия пък завърши втори в своята група след успехи срещу Чехия и Белгия и загуба в последния мач от европейския вицешампион Словения с 2:3 гейма. В тази среща Бундестимът беше без своята звезда Георг Гроцер, който получи травма по време на двубоя с Белгия. Той обаче трябва да бъде на линия за сблъсъка с България тази вечер.    В исторически план България води в срещите си с Германия със 17:10 победи, като спечели и последния мач в Лигата на нациите през миналото година с 3:2.    Вероятният състав, с който Пранди ще започне днес:    Георги Сеганов, Цветан Соколов, Тодор Скримов, Мартин Атанасов, Светослав Гоцев, Виктор Йосифов и Теодор Салпаров-либеро.", "date": "2020.01.09", "title": "България излиза срещу Германия в битка за Токио 2020 "}
{"url": "http://epicenter.bg/article/Prints-Hari-i-Megan-Markal-se-otteglyat-ot-kralskite-si-zadalzheniya/203406/10/0", "text": "Принц Хари и съпругата му Меган Маркъл се отказват от кралските си задължения и привилегии. Двойката обяви това в официалния си профил в Instagram.    В съобщението се казва още, че те ще заминат за Северна Америка, където ще работят, за да бъдат финансово независими.     \"След много месеци на размишления и дискусии, решихме тази година да направим преход, като издигнем нова роля в тази институция. Възнамеряваме да отстъпи от сцената като членове на кралското семейство и да работим, за да станем финансово независими, докато подкрепяме напълно и изцяло Нейно Величество кралицата\", се казва в изявлението на херцозите на Съсекс.    \"Планираме да балансираме времето си между Обединеното кралство и Северна Америка, като продължаваме да изпълняваме задълженията си към кралицата, общността и нашите патронажи\", пише още в съобщението.    В някои британски таблоиди се появи информация, че Хари и Меган ще се преместят в Канада. Двойката прекара 6 седмици в страната по празниците. Те отпразнуваха и първата си Коледа със сина им Арчи във Ванкувър. След завръщането си на Острова, Хари и Меган посетиха канадското посолство, предаде Нова телевизия.    През 2019 година двойката проговори за трудностите на кралския живот, което предизвика критиките на мнозина. Тогава херцозите споделиха, че се справят трудно с напрежението и липсата на подкрепа.    По-късно от Британското кралско семейство съобщиха, че разбират желанието на принц Хари и на неговата съпруга Меган да се дистанцират от кралските си функции и да се оттеглят от кралските си задължения, но предупреди, че това е сложен процес и ще отнеме време, предаде БТА.    \"Дискусиите с херцога и херцогинята на Съсекс са в ранен стадий. Ние разбираме тяхното желание да поемат по друг път, но това са сложни въпроси, които ще отнемат време за уреждане\", се казва в изявление на британското кралство семейство, разпространено от Бъкингамския дворец.", "date": "2020.01.09", "title": "Принц Хари и Меган Маркъл се оттеглят от кралските си задължения"}
{"url": "http://epicenter.bg/article/Nedovolstvo-sreshtu-nagradite-BAFTA--Vsichki-nominirani-aktyori-i-aktrisi-sa-beli/203418/10/99", "text": "Масово недоволство се надига онлайн срещу номинациите за награди БАФТА – всички номинирани актьори и актриси в четирите водещи категории (главни и поддържащи роли) са бели, пишат световните медии. За своите актьорски постижения са номинирани общо 18 души.   В категорията „Най-добра мъжка роля“ са Хоакин Финикс за „Жокера“, Леонардо ди Каприо за „Имало едно време… в Холивуд“, Тарън Еджъртън за „Рокетмен“ и Джонатан Прайс за „Двамата папи“. За „Най-добра женска роля“ са номинирани Джеси Бъкли за „Дива роза“, Скарлет Йохансон за „Брачна история“, Сърша Ронан за „Малки жени“, Чарлийз Терон за „Бомба със закъснител“ и Рене Зелуегър за „Джуди“.   Списъкът с актьори с бял цвят на кожата продължава и в категориите за поддържащи роли. Председателят на филмовия комитет на БАФТА Марк Самюелсън призна, че липсата на чернокожи актьори е „вбесяваща“. „Очевидно е, че в четирите категории за актьорска игра са номинирани само бели. Това е много вбесяващо, не можем да накараме индустрията да предприеме каквото и да било“, коментира той.   Проблемите на БАФТА не спират до тук. Подобно на наградите „Златен глобус“, в категорията за най-добра режисура са включени само мъже. Грета Гъруиг, която беше спрягана за редица номинации за режисурата си на „Малки жени“ отново не присъства в списъка. Този проблем също беше адресиран от шефовете в БАФТА.   „Разочароващо е, че нямаме полово разнообразие в номинациите“, коментира Аманда Бери, изпълнителен директор на БАФТА. Наградите ще бъдат връчени на 2 февруари.   Източник: бТВ", "date": "2020.01.09", "title": "Недоволство срещу наградите БАФТА: Всички номинирани актьори и актриси са бели"}
{"url": "http://epicenter.bg/article/-quot-Oskarite-quot--otnovo-bez-vodesht/203423/10/99", "text": "Церемонията за връчване на наградите Оскар и тази година ще бъде без водещ, както се случи и миналата година, предадоха световните агенции. Новината съобщиха нейните организатори, след като са констатирали, че миналата година шоуто без основен водещ протекло много добре.    Връчването на наградите Оскар ще бъде на 9 февруари и ще се излъчва по телевизия Ей Би Си.    Липсата на основен водещ на събитието ще позволи позволи да се даде ритъм на спектакъла и да се запази максимална продължителност от 3 часа. Първоначално миналата година шоуто трябваше да бъде водено от Кевин Харт, но той се отказа, след като на яве излязоха негови туитове, възприети като хомофобски. Така шоуто прочете с различни водещи, обявяващи всяка награда и приключи за три часа, което се изрази в определено повишаване на телевизионните зрители.   Източник: Новини.бг", "date": "2020.01.09", "title": "\"Оскарите\" отново без водещ"}
{"url": "http://epicenter.bg/article/Radev-svikva-KSNS-zaradi-krizata-v-Blizkiya-Iztok/203321/2/0", "text": "Днес от 10.00 часа на „Дондуков“ 2 започна свикането от президента Румен Радев заседание на Консултативния съвет за национална сигурност на тема „Възможни рискове и заплахи за националната сигурност в контекста на усложнената среда на сигурност в Близкия изток“.    По закон в заседанията на КСНС участват премиерът и шефовете на спецслужбите и разузнаването, министри, както и лидерите на парламентарните групи или техни заместници.   Последното заседание на консултативния съвет бе на 8 април 2019 г. по съвсем друга тема - корупцията повисоките етажи на властта. Непосредствена причина за него бе \"Апартаментгейт\". В заседанито тогава проличаха различията между държавния глава и изпълнителната власт и то приключи без общо становище.    \"Предложих проект на становище. Това становище не се прие. Разминаванията са основно във въпросите какви са измеренията в корупцията във висшите публични длъжности, доколко ефективна е тя и предложенията за решение\", заяви президентът Румен Радев след КСНС.   Вчера премиерът Борисов заяви, че ще отиде на заседанието на КСНС, но изрази скептицизъм по отношение на неговата ефективност.  ", "date": "2020.01.09", "title": "Радев свика КСНС заради кризата в Близкия Изток, Борисов влезе при президента"}
{"url": "http://epicenter.bg/article/-Valcha--Luna-izgryava-v-petak/203394/2/0", "text": "„Вълча” Луна ще изгрее в петък, 10 януари, вечерта. От векове януарското пълнолуние носи името на хищника, тъй като през зимата времето е „диво и непредсказуемо” като него, предава Нова Телевизия.    В същото време в петък Луната ще попадне в полусянката на Земята и ще наблюдаваме частично затъмнение.  Явлението ще започне около 2 часа след изгрева на Луната или около 19 часа българско време.    Кулминацията е около 21 часа вечерта, а финалът - преди полунощ.", "date": "2020.01.09", "title": "„Вълча” Луна изгрява в петък"}
{"url": "http://epicenter.bg/article/Ochakva-ni-slanchevo-vreme-s-temperaturi-mezhdu-4-i-9-gradusa/203395/2/0", "text": "Времето над страната ще остане слънчево и в четвъртък, 9 януари. Градусите леко ще се повишат, предава репортер на БГНЕС.    В четвъртък сутрешните температури в цялата страна ще бъдат между минус 2 и минус 8 градуса. В планините ще е по-студено. Вятър почти няма да има.    През деня облачността ще е ниска, почти през целия ден и навсякъде ще има слънце. Максималните температури леко ще се повишат и ще са в интервала от 4 до 9 градуса, за София прогнозата е за 5 градуса.    Предупреждения за опасни метеорологични явления няма. Единствено по Северното и по Южното Черноморие вълнението на море ще бъде по-бурно – около 3-4 бала.  ", "date": "2020.01.09", "title": "Очаква ни слънчево време с температури между 4 и 9 градуса"}
{"url": "http://epicenter.bg/article/Prof--Vladimir-Chukov--Soleymani-stana-zhertva-na-mediyniya-si-obraz/203396/2/0", "text": "\"Мисля, че с вчерашната пресконференция на президента Доналд Тръмп стана ясно, че няма да има ответен удар. Засилват се само санкциите срещу Иран. В Техеран също се чудят какво да правят, защото според мен те нанесоха един филмов удар. Там има един разнобой. Президентът на Иран иска да седне на масата за преговори, докато аятолах Хаменей гледа лошо и не иска никакви преговори\". Това заяви арабистът Владимир Чуков пред БТВ.    \"За мен Касем Солеймани стана жертва на собствената си политика и на медийния си образ. Преди време той отправи оферта на Путин и това е причината Русия да влезе в Сирия. Солеймани явно реши, че ще може да се меси и в американската политика. Всичко това доведе до неговото ликвидиране. Вчера ударът бе карикатурен. Реално се оказа, че няма никакви жертви. Самите иракчани са дали координатите, които да се бомбардират и да няма жертви. В Ирак също призовават за никакви ответни удари. Тази разкрачена ситуация се получава заради държанието на Европа, която е седи твърдо в иранското ядрено споразумение. В крайна сметка всичко е за парите и санкциите\", категоричен бе Чуков.  ", "date": "2020.01.09", "title": "Проф. Чуков: Солеймани стана жертва на медийния си образ, реши, че може да се меси в US политиката!"}
{"url": "http://epicenter.bg/article/Elena-Poptodorova-i-Ivaylo-Kalfin-za-rolyata-na-NATO-i-situatsiyata-v-Blizkiya-iztok-/203397/2/0", "text": "Донесох физическите доказателства за причастността на ген. Солеймани към атентата в Сарафово, заяви в ефира на Нова телевизия бившият ни посланик в САЩ Елена Поптодорова.   Поптодорова и бившият външен министър Ивайло Калфин коментираха ситуацията след военните удари между САЩ и Иран и има ли заплаха за България.    Смятам че е съвсем дължимо и навременно да се свика този Консултативен съвет за национална сигурност. Това показва адекваност на службите, добре е да се сравнят информациите, които постъпват по различните канали. Преки заплахи според мен няма. Това не е само мое мнение, то стъпва и на общи оценки“, каза Поптодорова относно напрежението в Близкия Изток. Тя разкри, че лично е участвала в доказването на съпричастността на убития генерал Касем Сюлеймани към атентата на летище „Сарафово“. „Аз пренесох физическите доказателства за съпричастие и оттам тръгна включването на „Хизбула“ в списъка (с терористични организации) на ЕС“, заяви Поптодорова. „От Канада през Америка до тук“, добави тя.   „Реалността е, че в момента Европа не може да осигури собствената си защита“, смята дипломатът. По отношение на иранския генерал Сюлеймани тя заяви: „Без съмнение това един блестящ тактик и стратег, командващ реално повече от една държави, включително и Сирия“. „В Ирак вървят протести от 3 месеца насам, които казват „Иран вън“. Това вече се измести“, анализира Поптодорова.   Бившият външен министър Ивайло Калфин също отбеляза, че през последните 10 години напрежението в региона се увеличава. „През последната година започна да се изчиства напрежението между САЩ и Иран“, посочи той.   „Тук се поставя въпросът какво е съучастието на Европа и НАТО“, каза Калфин. „За мен все повече стои въпросът за разделението между американската и европейската част от НАТО. Това решение е взето във Вашингтон и не са питани съюзниците в НАТО“, изтъкна той.   Според него, безспорно САЩ биха спечелили от увеличаването на тази конфронтация. „Все пак си мисля, че има здрав разум и никой няма интерес от влизане в пряка война“, допълни той. „Не мисля, че САЩ имат някакъв интерес да си играят с огъня“, смята Калфин.   По думите му, подкрепата на България за решението на Вашингтон да ликвидира Сюлеймани не може да бъде обвързана с падането на визите за САЩ. „Това са съвсем различни неща. Просто са несравними двете действия. Увеличаването на напрежението в Близкия изток създава дългосрочни заплахи за страни като България“, смята бившият външен министър.   На нас не ни трябва военен конфликт, каза той.  ", "date": "2020.01.09", "title": "Елена Поптодорова: Донесох физическите доказателства за вината на Сулеймани за атентата в Сараево!"}
{"url": "http://epicenter.bg/article/D-r-Lyubomir-Denchev--Garantiraneto-na-dostavkite-na-priroden-gaz-za-Balgariya-e-bezsporen-uspeh/203398/2/0", "text": "Газопроводът \"Турски поток\" беше открит на официална церемония в Истанбул от президентите Ердоган, Путин, Вучич и българския премиер Борисов. Какви са ползите за България от новата газова връзка. Темата в Сутрешния блок на БНТ коментираха е   Според инж. Казанджиев, негативите от проекта \"Турски поток\" са повече, отколкото ползите.   Ползите са, че се промени входната точка за доставка на руски газ, което, по думите на българските представители, ще доведе до икономия за българските потребители.  Проектът открива възможности за доставки на природен газ от Турция за България, което е от огромно значение, но големият проблем е, че опитите в тази посока засега не се случват, допълни инж. Казанджиев.   Инж. Христо Казанджиев: „Голям негатив за България е това, че 90% от капацитета на този \"Балкански поток\" е ангажиран за руски природен газ, което блокира входа за доставки на друг газ.“ Освен това, България реализира един твърде скъп проект за нейните възможности, категоричен е експертът. Според д-р Любомир Денчев, няма особени поводи за радост от реализирането на \"Турски поток“. Във времето има един куп пропуснати проекти.   Нещо, което висеше като проблем до последния момент. Като икономист ме притеснява това, че   ", "date": "2020.01.09", "title": "Д-р Любомир Денчев: Гарантирането на доставките на природен газ за България е безспорен успех"}
{"url": "http://epicenter.bg/article/Spetschasti-nahluha-vav-ViK-Pernik--Pravyat-se-obiski/203401/2/0", "text": "Спецчасти и ДАНС нахлуха в Областната управа на Перник и ВиК в града. Текат претърсвания и обиски. Акцията е под ръководството на прокуратурата заради водната криза.  Сега ВиК търпи 80% загуба на вода. За да се сведат на поне 40 процента е необходима смяна на поне 200 километра от 300-километровото трасе на водопреносната мрежа, предаде   Общо за годината се очаква загубата от техническите райони, които са извън Община Перник да е от порядъка на над 1 милион и 800 хиляди лева, каза вчера прокурисът Камен Каменов. Той допълни че от 90-те години насам парите, които постъпват от тези райони от инкасиране, стават все по-малко от разходите, които прави дружеството за поддръжката им.   „Това, което за една седмица видях е, че ако е бедствено положението с водата в язовир „Студена“, финансовото състояние на ВиК е едно на квадрат над бедственото положение\", каза Камен Каменов.    В момента все още се генерират стари приходи, но само след месец те ще намалеят драстично, тъй като заради режима консумацията на вода е паднала значително.  „Това, което подаваме е 1/3 от нормалното количество, което формира дохода и дейността на предприятието. От тези 30 процента ние не можем да издържаме дейността на ВиК като цяло и е необходима спешна помощ за тази дейност“, каза още Каменов.    1 милион и 700 хиляди лева са дължимите средства към ВиК от вече осъдени абонати, което са приблизително 14 000 домакинства. Ако гражданите не проявят разбиране спрямо тази реалност всички ни чака бедствено положение, предупреди Каменов.  Прокуристът алармира Министерството на регионалното развитие и благоустройство, ВиК Асоциацията и всички кметове за колапса на дружеството.    Ниски заплати, лоши условия на труд и арогантно отношение от страна на гражданите демотивират работниците във ВиК – Перник и те напускат работа. А малкото екипи не са в състояние да бъдат ефективни. На този етап три багера, три самосвала и три аварийни екипа са крайно необходими на дружеството, още каза на пресконференция вчера прокуриста Камен Каменов.  „Така е във всички общини извън Община Перник. Единствено Община Перник е на печалба, а тази печалба се е формирала от водата на язовир „Студена“. Тази печалба е давала възможност да се издържат общините Радомир, Трън, Брезник, Земен и Ковачевци“, каза Каменов.    „Нашата работа е да вземем вода от водоизточника, да пречистим водата, да я подадем на хората, да мине през канализацията, отново да я пречистим…това е нашата работа, това е нашата търговска дейност. И ние когато нямаме вода в язовира, каква търговска дейност да правим?“, пита още прокуристът и бивш шеф на ВиК дружеството Камен Каменов.  ", "date": "2020.01.09", "title": "ВиК Перник е във фалит с близо 2 милиона задължения. ДАНС започна проверки"}
{"url": "http://epicenter.bg/article/Milen-Keremedchiev--Balgariya-ne-e-v-pryaka-opasnost-sled-konflikta-mezhdu-SASht-i-Iran-/203402/2/0", "text": "Според Керемедчиев     Ликвидирането на генерал Солеймани беше един много сериозен акт от САЩ, а отговорът на Иран беше нереципрочен. В момента деескалацията е в ход, така че България не е в пряка опасност.    Тези удари бяха покана за деескалация от страна на Иран, те бяха така замислени, че не дадат човешки жертви. Този знак беше много правилно разбран от президента Тръмп.   Въвеждането на нови икономически санкции от страна на САЩ означава деескалация, тъй като няма да бъдат използвани силите по сигурността, обясни Табаков. И двете страни не желаеха пълномащабни военни действия. Иранският отговор беше изцяло за вътрешна употреба, допълни Керемедчиев. Има напрежение от икономическите санкции на САЩ и това ще продължи да отслабва режима, категоричен е дипломатът. Нито една от двете държави, няма да спечели от усложняване на ситуацията. Непреценената като време акция на Вашингтон за генерал Солеймани обаче даде резултати, които не отговарят на самия им интерес, обясни Мартин Табаков. Той бе категоричен, че засега Иран получи чисто пропагандно своя отговор на това, което направиха САЩ.", "date": "2020.01.09", "title": "Милен Керемедчиев: България не е в пряка опасност след конфликта между САЩ и Иран  "}
{"url": "http://epicenter.bg/article/Senzatsiya--Otriha-tri-neizvestni-stihotvoreniya-na-Yavorov--Posveteni-sa-na-voynata-/203403/2/0", "text": " и излизат в книгата \"Непознатият Яворов\", която от днес е на пазара. Това съобщи доц. Милкана Бошнакова, ръководител на Българския исторически архив в Националната библиотека \"Св. св. Кирил и Методий\".   Става дума за 21 документа. Сред тях има три негови непознати до този момент стихотворения, четири писма, девет требвания - документ, с който се освобождават четници, като и четири разписки.    \"  която действа по време на Балканската война. Всичките документи са от октомври 1912 г., когато Пейо Яворов е в Македоно-одринското опълчение като воевода на чета №15. Част от документите са издадени, докато той е временен кмет на Неврокоп\", разказа доц. Бошнакова, цитирана от \"Дарик\".    Тя обясни, че трите стихотворения не са любовни, а са посветени на войната.    ботаник и дарител, с когото го свързва силно интелектуално приятелство, обясни тя.  То е много силно антивоенно стихотворение със заглавие, което съм поставила, според първата строфа,   , каза тя.  Това е едно голямо сражение през 1907 г. в Македония, когато обединените чети на ВМРО се бият с превъзхождащите ги сили на турската армия, въоръжени с картечници, каза доц. Бошнакова и добави, че това е първото стихотворение посветено на тази битка. Яворов го е написал по молба на воеводата Тане Николов.    .\"В него по неповторим начин е предадена безкрайната любов на автора към Родината\", добави ученият.   В него Яворов говори от първо лице единствено число, което е апотеоз на любовта към родината му. То завършва с едно блестящо четиристишие:   , смята Пламен Тотев от издателство \"Персей\", което ще публикува документалните материали.  \" \", каза Пламен Тотев.   Документите са намерени в коа за баклук и попадат при доц. Бошнакова през пролетта на 2019 г., когато при нея идва млад мъж, който се представя като колекционер. Той оставя документите за анализ.    \"  Действително те се оказаха на Яворов. Още първите минути, в които ги докоснах и видях почерка, подписа, неговия, за какво се отнася - Неврокоп 1912 година, печатите на повечето от писмата, които се съдържат сред тези документи. Оригинали са, на Яворов са и това е действително събитие\", сподели Милкана Бошнакова за БНР.  Анализът на почерка, хартията, адресатите на писмата, сред които са Тодор Александров и Христо Чернопеев, доказват тяхната автентичност, обясни още доц. Бошнакова. Самата тя определя откритието на стиховете на Яворов като \"чудо\".     които той дава на неврокопски жители, които по време на неговото управление като кмет на града подпомагат изхранването на дейците на македоно-одринското опълчение с провизии.  \"И няколко така наречени требвания. Той озаглавява по този начин документите, с които в края на октомври 1912 година в град Кавала дава разрешение, така да се каже освобождава своите четници от отряд номер 15 на македоно-одринското опълчение, на което той е войвода или командир, да се приберат безпрепятствено до родината\", допълни специалистът.  \" , заяви доц. Бошнакова, която е автор на изследването \"Яворов и Македония 1895-1914 г.\" ", "date": "2020.01.09", "title": "Сензация! Откриха три неизвестни стихотворения на Яворов! Намерени са в кофа за боклук"}
{"url": "http://epicenter.bg/article/MVnR--Novi-stachni-deystviya-vav-Frantsiya-zastrashavat-i-vazdushniya-transport/203410/2/0", "text": "Във връзка с продължаващата от 5 декември 2019 г. национална стачка във Франция, синдикалните организации са обявили ново мобилизиране от днес до 11 януари 2020 г. Това съобщиха от пресцентъра на Министерството на външните работи.   По информация на Българското посолство в Париж, стачните действия ще засегнат обществения транспорт, включително и полетите, както и училища, болници, рафинерии и бензиностанции. Авиокомпанията „Еър франс“ предупреждава, че има риск полетите на къси и на средни дестинации да бъдат анулирани, но уверява, че стачката няма да се отрази върху полетите на дълги дестинации. Превозвачът предлага безплатна замяна на полета при определени условия. Повече информация гражданите могат да намерят на страницата на „Еър франс“ -  . Стачните действия ще засегнат и голяма част от обществения транспорт в страната – автобуси, метро и влакове, като актуална информация за тяхното движение може да бъде получена  . Синдикалните организации са призовали също така за блокиране на рафинериите във Франция, което е възможно да доведе до недостиг на гориво на бензиностанциите. Обявено е и провеждането на голяма манифестация в Париж на 11 януари 2020 г. Препоръчва се на българските граждани, пребиваващи във Франция или планиращи пътуване в страната, да се информират за актуалната обстановка, като имат предвид възможните затруднения и закъснения на обществения транспорт, както и анулиране на полетите от и за страната. При подготовка на пътуване съветваме сънародниците ни да предвидят и осигурят алтернативен транспорт за придвижване от и до летищата и да се информират за актуалната обстановка на място, като спазват инструкциите и указанията на съответните транспортни компании и на местните власти. При необходимост от съдействие българските граждани могат да се свържат с посолството ни в Париж на следните телефони:  и", "date": "2020.01.09", "title": "МВнР: Нови стачни действия във Франция застрашават и въздушния транспорт"}
{"url": "http://epicenter.bg/article/Zapochna-zasedanieto-na-KSNS-pri-prezidenta-Rumen-Radev-zaradi-krizata-Iran-SASht-/203414/2/0", "text": "Започна заседанието на КСНС при президента Румен Радев заради кризата Иран-САЩ, предаде репортер на Агенция „Фокус“.    На срещата присъстват министър-председателят и лидер на ГЕРБ Бойко Борисов, председателя на парламента Цвета Караянчева, лидерите на БСП и ДПС Корнелия Нинова и Мустафа Карадайъ, началникът на отбраната ген. Андрей Боцев, министърът на вътрешните работи Младен Маринов, председателят на ДАНС Димитър Георгиев, лидерът на ВМРО и министър на отбраната Красимир Каракачанов и др.    В края на заседанието се очаква страната ни да излезе с официална позиция във връзка със създалия се конфликт в Близкия Изток, която да бъде представена и пред Европейския съюз.  ", "date": "2020.01.09", "title": "Започна заседанието на КСНС при президента Румен Радев заради кризата Иран-САЩ "}
{"url": "http://epicenter.bg/article/Tehnicheska-neizpravnost-prichinila-za-katastrofata-na-ukrainskiya--quot-Boing-quot--v-Iran/203400/7/0", "text": "Техническа неизправност е най-вероятната причина за катастрофата на украински пътнически самолет \"Боинг 737\" край Техеран, съобщава \"Ройтерс\", цитирана от БНР. Самолетът падна часове след иранската атака срещу американски бази. Иранските власти увериха, че не става дума за тероризъм. Всички 176 души на борда загинаха.    Причината самолетът да падне малко след излитането си е прегряване на единия от двигателите, пише \"Ройтерс\", като се позовава на източник в канадските служби за сигурност.    По-голямата част от пътниците в самолета са пътували през Киев към Канада, каза премиерът на северноамериканската страна Джъстин Трюдо.    \"Най-малко 63-ма души на борда са канадци, а 138 души са пътували за Канада\".    Трюдо изказа съболезнования за загиналите и допълни, че страната му ще иска да участва в разследването на инцидента. Иран обяви, че няма да предаде черните кутии на падналия самолет на американската компания \"Боинг\". ", "date": "2020.01.09", "title": "Техническа неизправност причинила за катастрофата на украинския \"Боинг\" в Иран"}
{"url": "http://epicenter.bg/article/Vuchich--S--quot-Turski-potok-quot--se-gradyat-venite-na-energiynata-sigurnost/203409/7/0", "text": "С изграждането на \"Турски поток\" се градят вените и артериите на енергийната сигурност на Сърбия, заяви вчера по повод откриването на газопровода в Истанбул сръбският президент Александър Вучич, цитиран от вестниците в Белград.    Президентът каза още, че Сърбия ще продължи да изгражда и допълнителна газова мрежа, която ще се разширява на юг - към Вране и Лесковац, където има нови заводи, както и в други посоки, за да се привлекат нови инвеститори, пише в. \"Данас\", цитира Новини.бг. Вучич съобщи, че освен към Унгария газопроводът ще има разклонение и към босненската Република Сръбска, а някой ден евентуално и към \"територията, която се контролира от Прищина\". Той уточни, че Сърбия ще печели годишно 185 милиона долара от транзит на газ, което означава, че всички инвестирани средства ще се върнат за 7-8 години.    Вучич каза, че Сърбия, заедно с България, се е борила в рамките на Европейския съюз и по всякакъв друг начин за изграждането на \"Турски поток\", защото газът и петролът винаги са били \"средство за политическа борба\". По думите на Вучич без газ Сърбия ще пропадне, защото заради нарастването на производството всяка година изразходва 300-400 милиона кубически метра газ повече в сравнение с предходната година.    В. \" Политика\" пише, че Вучич е имал в Истанбул двустранни срещи с президентите на Турция и Русия Реджеп Тайип Ердоган и Владимир Путин и че с Путин е разговарял \"малко по-дълго\". \"Сръбско-руските отношения се развиват в много добра насока, те са искрени приятелски отношения\", каза Вучич. Той подчерта, че руснаците и турците са имали повече теми за разговор - Либия, Сирия, Ирак, теми, от които Сърбия се държи настрана. \"Нека големите /държави/ да се занимават с това, ние уважаваме всички страни. Моята област на действие обаче е да правя каквото мога за нашите граждани. Тези, които се правят, че областта им на действие е много по-широка, обикновено не могат да бъдат дори обикновени домоуправители\", каза Вучич.    \"Щастлив и горд съм, че представлявах Сърбия\", написа в Инстаграм Вучич след откриването на \"Турски поток\", пише в. \"Блиц\". Президентът публикува и свои снимки с Ердоган и Путин и с българския премиер Бойко Борисов.", "date": "2020.01.09", "title": "Вучич: С \"Турски поток\" се градят вените на енергийната сигурност"}
{"url": "http://epicenter.bg/article/Ogneniyat-ad-v-Avstraliya-prodalzhava--vlastite-ubezhdavat-naselenieto-da-se-evakuira/203413/7/0", "text": ", убеждавайки хората да се евакуират преди задаващата се нова гореща вълна, която потвърждава, че кризата с горските пожари далеч не е свършила. Температурата на въздуха отива вече към 38 градуса, предаде Франс прес, цитира Дарикнюз. Хеликоптер, участващ в гасенето на пожарите, е паднал в язовир. Пилотът обаче е успял да доплува до брега.  които може да засилят опустошителните пожари в горите. Учените обясняват, че   дължащи се на глобалното затопляне. Премиерът на щата Виктория   препоръча на населението да се подготви за продължителни изпитания. \"Все още сме в началото на едно много, много трудно лято\", заяви той. Въпреки по-спокойното начало на седмицата с по-ниски температури и слаби валежи във Виктория и Нов Южен Уелс - най-засегнатите от бедствията и най-населени щати, все още бушуват към 150 пожара. За борбата с нестихващото бедствие в южните щати  , отбелязва ТАСС. , а това може да отнеме години, отбелязва АФП. Нов Южен Уелс съобщи, че отпуска за целта 1,2 милиарда австралийски долара (740 милиона евро). Централното правителство обеща на пострадалите градове помощи за още два милиарда австралийски долара. Катастрофата има и екологични измерения. По предварителни оценки, цитирани от ТАСС,  Професор Крис Дикман от университета в Сидни съобщи в комюнике от понеделник, че  \"Понякога казват, че Австралия е като онези канарчета, държани в каменовъглените мини, за да сигнализират за опасност. Навярно виждаме в Австралия бъдещия резултат от затоплянето на климата в други региони от света\", смята той.  Правителството на консерватора   неведнъж бе критикувано заради бездействие пред заплахата от климатични промени и заради приоритетното развитие на силно замърсяващата въгледобивна индустрия в Австралия, припомня АФП.", "date": "2020.01.09", "title": "Огненият ад в Австралия продължава, властите убеждават населението да се евакуира"}
{"url": "http://epicenter.bg/article/Papa-Frantsisk-prie-da-tselune-monahinya--ako-ne-hape--Video-/203415/7/0", "text": "Папа Франциск реагира предпазливо днес на молбата на монахиня за целувка по бузата, но каза, че ще се приближи до нея, само ако не хапе, предаде Асошиейтед прес, цитира Канал 3.    Това се случи докато светият отец влизаше в залата за аудиенции във Ватикана за редовната си среща с доброжелатели, наредили се зад ограждения.    Франциск запази дистанция, когато монахинята поиска папска целувка, но после договори условията: \"Ще ви дам целувка, но запазете спокойствие. Не хапете!\", предупреди Франциск.    Жената склони и Франциск се наведе, за да я целуне леко по бузата. Неговият жест я накара да даде израз на радостта си, което доведе до одобрителни викове от околните.    Предпазливостта на папата вероятно се дължи на това, че той все още е смутен от новогодишния инцидент на площад Св. Петър, когато азиатска богомолка малко грубо го дръпна за ръката, за да го накара да се приближи и се наложи той да я плесне по дланта, за да се освободи.    По време на благословията на 1 януари папата се извини, че си е изпуснал нервите предишната вечер.    Видеото със случката стана изключително споделяно. Критици на Франциск казаха, че то е свидетелство за неговата избухливост, докато други отбелязаха, че 83-годишният папа, който страда от ишиас и се придвижва трудно, е можело да падне заради неочакваното и силно дръпване на ръката му.", "date": "2020.01.09", "title": "Папа Франциск прие да целуне монахиня, ако не хапе (Видео)"}
{"url": "http://epicenter.bg/article/Dve-raketi--quot-Katyusha-quot--padnaha-kasno-snoshti-v-Zelenata-zona-na-Bagdad-/203416/7/0", "text": "Късно в сряда вечерта две ракети паднаха в силно укрепената Зелена зона на Багдад, в която се помещават правителствени сгради и чуждестранни мисии, но без да има жертви, съобщават иракските военни, цитирани от БНР.    Около полунощ зазвучаха сирени в Зелената зона, като полицейски източници съобщиха пред Ройтерс, че поне една от ракетите е паднала на 100 метра от американското посолство.    \"Две ракети \"Катюша\" попаднаха в Зелената зона, но без да причиняват жертви\", заявиха иракски военни.    Свидетели посочиха за Ройтерс, че в Багдад са били чути два силни взрива, последвани от сирени. Часове по-късно все още няма информация за поемане на отговорност за това нападение.    Около 24 часа по-рано Иран изстреля ракети срещу две американски бази в Ирак в знак на отмъщение за убийството през миналата седмица с американски дрон на висшия ирански военен - генерал Касим Солеймани, което предизвика опасения за по-мащабна война в Близкия изток.    Последвалото изявление на президента на САЩ Доналд Тръмп обаче беше възприето като опит за деескалация на напрежението между Вашингтон и Техеран. То беше последвано от изказване на постоянният представител на Иран в ООН Маджид Тахт Раванчи, че Техеран няма да предприема нови военни действия, ако няма агресия от страна на Съединените щати.  ", "date": "2020.01.09", "title": "Две ракети \"Катюша\" паднаха късно снощи в Зелената зона на Багдад "}
{"url": "http://epicenter.bg/article/Sarbiya-na-parvo-myasto-v-Evropa-po-smartnost-zaradi-zamarsyavaneto/203427/7/0", "text": "Сърбия е на първо място в Европа по вредни ефекти от замърсяването, основно от замърсения въздух и девета в световен мащаб, сочат резултатите на подробно проучване на Глобалния алианс за здраве и замърсяване (ГАЗЗ).   В Сърбия на 100 000 души средно 175 умират преждевременно в резултат на замърсяването, на което са изложени, показва проучването, публикувано във в. „Блиц“.   Д-р Деян Зуйович, пулмолог и ръководител на отделението по интервенция в Градския институт за белодробни заболявания и туберкулоза, каза пред „Блиц“, че замърсяването във вторник в Нов Белград е било с нива, несъвместими с живота.   Според него властите трябвало да спрат движението в тази толкова замърсена част от града.   Коментирайки твърденията, че замърсяването има по-опустошително въздействие върху населението на Сърбия, отколкото в Индия, Зуйович казва, че не е изненадващо, защото те нямат институция, която да се занимава с въпроса за замърсяването. Според проучване на ГАЗЗ през 2017 г. от замърсяване в Сърбия са загинали 12 337 души, за 9 902 са били виновни смъртоносни замърсявания на въздуха, 1 366 от олово и 37 – от водата.   Чад, Централноафриканската република, Северна Корея, Нигер, Мадагаскар, Папуа Нова Гвинея, Южен Судан и Сомалия изпреварват Сърбия, следвана от Индия, съобщи агенция Бета, цитира Нова.тв", "date": "2020.01.09", "title": "Сърбия на първо място в Европа по смъртност заради замърсяването"}
{"url": "http://epicenter.bg/article/Kiev--Raketa-mozhe-da-e-svalila-nashiya--quot-Boing-quot-/203430/7/0", "text": "Ракета на иранската противовъздушна отбрана вероятно е свалила нашия \"Боинг\" в Техеран.    Това са заявили от Съвета за национална сигурност на Украйна, предаде РИА Новости.    Според Киев основните версии за трагедията от вчера са били три. Първата е била ракетен удар. Другите версии, разглеждани от Украйна, са били извършване на терористичен акт на борда или техническа неизправност на въздухоплавателното средство.    Становището на Украйна е било публикувано малко след като Иран е публикувал първоначална информация относно разследването и заявил, ще предаде черните кутии на Киев.  ", "date": "2020.01.09", "title": "Киев: Иранска ракета може да е свалила нашия \"Боинг\"!"}
{"url": "http://epicenter.bg/article/Iran-shte-predade-na-Ukrayna-chernite-kutii-na-katastrofiraliya-samolet/203432/7/0", "text": "Иран ще предаде на Украйна черните кутии на разбилия се вчера край иранската столица Техеран украински самолет, съобщава БТВ.    Информацията беше съобщена от иранския министър на транспорта Мохамад Еслами. Първоначално Техеран отхвърли възможността да предаде кутиите на САЩ и производителя на самолета – американската „Боинг“.    Самолетът със 176 души на борда се разби вчера малко след излитането си от Техеран. При инцидента нямаше оцелели пътници.    Канада също поиска участие в процеса. По думите на премиера Джъстин Трюдо 138 от пътниците на борда са свързани с Канада.    Според западни разузнавателни агенции Боинг 737 не е бил свален от ракета, а е претърпял техническа неизправност.    Украйна днес е в траур в памет на жертвите на трагичната катастрофа. ", "date": "2020.01.09", "title": "Иран ще предаде на Украйна черните кутии на катастрофиралия самолет"}
{"url": "http://epicenter.bg/article/Frenski-arhitekti-preporachvat-darvena-konstruktsiya-za-pokriva-na--quot-Notr-Dam-quot-/203436/7/0", "text": "Възстановяването на дървената конструкция на покрива на \"Нотр Дам\" е най-екологичното решение, което би гарантирало солидността на структурата, заяви френският архитект Ерик Вирт, цитиран от Франс прес и БТА.    Дали конструкцията да е от дърво, стомана или бетон? Въпросът вълнува експертите, които имат свое мнение за въстановяването на опустошената от пожар в средата на април м.г. емблематична парижка катедрала.    Специалният представител на президента Макрон за реконструкцията генерал Жан-Луи Жоржлен обори информациите, че опцията новата конструкция да е от дъбов материал вече е била предпочетена пред алтернативата, свързана с използване на метал или бетон. \"Ще бъдат проучени всички възможни опции\", увери той, признавайки, че е възможно да има лобиране в полза на използването на дървен материал.    \"Най-екологичният съвременен материал е дървеният. Дърветата складират въглероден диоксид. Няма противопаказания въпреки някои слухове. Колкото до финансовата страна на въпроса, нужните средства са налице. Катедралата съществува от 800 години. Ако бе построена от стомана, нямаше да оцелее. Дори с всички предпазни мерки срещу пожари желязото издържа половин или един час, но след това се усуква и стените биха се сгромолясали. Трябва да сме предпазливи към някои опции, които предлагат да се използват метални конструкции, защото са по-леки.\"", "date": "2020.01.09", "title": "Френски архитекти препоръчват дървена конструкция за покрива на \"Нотр Дам\""}
{"url": "http://epicenter.bg/article/ES-prizovava-Iran-da-ne-predpriema-neobratimi-deystviya/203439/7/0", "text": "Председателят на Европейския съвет Шарл Мишел е разговарял по телефона с президента на Иран Хасан Рохани. Мишел е призовал Иран да не предприема необратими действия, се посочва в съобщение на Европейския съвет, съобщава БТА. Той е изразил надежда повече да няма опити за подклаждане на напрежението в Близкия изток \"след вчерашните изявления\", се допълва в съобщението. Цитиран е Рохани, който е изразил готовност да продължи тясното сътрудничество с ЕС заради европейската отговорна и стабилизираща роля в региона. Мишел е посочил, че ЕС има свои интереси и виждания. Той е добавил, че ЕС цели да повиши ролята си на международната сцена.", "date": "2020.01.09", "title": "ЕС призовава Иран да не предприема необратими действия"}
{"url": "http://epicenter.bg/article/Ekstremisti-napadnaha-nigeriyski-grad--ubiha-20-voynitsi-i-razrushiha-hilyadi-domove/203451/7/0", "text": " срещу град в североизточната част на Нигерия, съобщи Ройтерс, цитирайки двама местни жители и военен източник. , след което атакували намиращите се там истински войници от нигерийската армия. Развилнелите се бандити освен това разрушили най-малко 750 жилища. Според местен жител  . Трима цивилни били убити от заблудени куршуми. Военен говорител отказа коментар. . В нейното съобщение се казва, че един от екстремистките бойци взривил кола бомба в града, при което били убити най-малко 8 войници и са разрушени три армейски бронирани машини. и оттогава действа самостоятелно в региона, отбелязва Ройтерс, цитира Дарикнюз.", "date": "2020.01.09", "title": "Екстремисти нападнаха нигерийски град, убиха 20 войници и разрушиха хиляди домове"}
{"url": "http://epicenter.bg/article/Naslednikat-na-Syuleymani-obeshta-da-prodalzhi-kursa-na-ubitiya-si-predshestvenik/203459/7/0", "text": "каза, че ще продължи курса на своя предшественик  , убит при американска атака с дрон миналата седмица, предаде Ройтерс, цитира Дарикнюз. \"Ние уверено ще продължим по този светъл път\", каза бригаден генерал  и заяви, че иранските ракетни атаки, извършени в сряда по бази в Ирак, където са разположени американски войски, ще доведат до изтегляне на Америка от региона.", "date": "2020.01.09", "title": "Наследникът на Сулеймани обеща да продължи курса на убития си предшественик"}
{"url": "http://epicenter.bg/article/V-Sloveniya-izgoriha-darvenata-statuya-na-Donald-Tramp/203460/7/0", "text": "В словенското село Моравче, близо до столицата Любляна беше запалена и изгорена дървената статуя, висока осем метра на американския президент Доналд Тръмп, предава скопската телевизия “Сител”, като се позовава на  . Според информацията на местната противопожарна служба, около осем часа сутринта местно време на 9 януари статуята, издигната по-рано центъра на словенското село е била запалена. Кметът на селото Милан Балазик изрази по-рано своето желание статуята да бъде съборена, въпреки че според местните власти тя води множество туристи в малкото населено място. Според създателя на статуята, набегът срещу нея е провокация. Два дни по-рано също имаше опит статуята да бъде запалена, но тогава тя беше загасена навреме. Тя беше издигната през месец август 2019 г. в Словения – родината на съпругата на Тръмп, Мелания. Нейният автор твърди, че статуята е издигната със сатирична цел и е насочена срещу популистките политически лидери, включително американския президент. Но местните жители не са били доволни от издигането й, като по време на строежа, по информация на  , местен жител се е опитал да я блъсне със своя трактор. Според някои онлайн критици статуята е „прахосване на дървен материал“, а други местни жители смятат, че нейната форма и вид не подхождат на традиционната архитектура и красивите гледки на селото.   Източник: Фокус", "date": "2020.01.09", "title": "В Словения изгориха дървената статуя на Доналд Тръмп"}
{"url": "http://epicenter.bg/article/Ukrainsko-izdanie--Ruska-raketa-mozhe-da-e-svalila-ukrainskiya-patnicheski-samolet-do-Teheran/203461/7/0", "text": "Сред възможните версии за причините за катастрофата на самолета на Международни авиолинии на Украйна се разглежда и възможността от това той да е бил свален от руска ракета, изстреляна от зенитно-ракетна система „Тор“. Това заяви секретарят на Съвета за национална сигурност и отбрана на Украйна Олексей Данаилов в свое съобщение в социалната мрежа Фейсбук, пише киевското издание “Обозреватель“, цитирано от Агенция \"Фокус\".    По неговите думи, група от 45 украински ескперти, която е пристигнала в Иран в ранните часове на 9 януари, ще търси фрагменти от ракетата, която предполагаемо е ударила пътническия самолет.    Данаилов подчерта, че делегацията разговаря с компетентните органи на Иран, включително с техеранската Международна организация за гражданска авиация. Разглеждат се общо четири версии, за това каква може да е била причината за катастрофата.    Първата възможност е самолетът да е бил удерен от ракета, изстреляна от зенитно-ракетна система за противовъздушна отбрана, в това число руска такава – „Тор“. Според Данаилов украинските органи са получили информация, че са били открити фрагменти от руска ракета в близост до мястото на инцидента.    Втората възможност е самолетът да се е сблъскал с безпилотен летателен апарат. Третата възможност е техническа неизправност, довела до взрив в двигателя на самолета. Последният вариант, който украинските органи разглеждат, е експлозия вътре в самия самолет, която може да е била предизвикана от терористичен акт.    Данаилов уточни, че в състава на комисията, която разследва трагедията, в която загинаха 176 души, има специалисти, които са участвали и в международното разследване на катастрофата на малайзийския самолет (полет МН-17), който се разби през 2014 г. в украинското въздушно пространство. Според информацията, която се появи тогава той е бил ударен от руска ракета „Бук“.    „Понастоящем нашата комисия се съгласува с иранските власти по въпроса за посещението на мястото на катастрофата и възнамерява да търси останки от руска зенитна ракета „Тор“, за която разбра от данни от интернет. Ние използваме всички резултати от разследването на самолета на Boeing, полет МН-17, за да установим истината за катастрофата на украинския самолет в Техеран“, твърди Данаилов.    Той подчерта, че дипломатическите преговори с иранската страна дават надежда за сътрудничество между двете държави по всички въпроси, включително участието на Киев в дешифрирането на черната кутия на разбилия се самолет.    „Разследването за смъртта на украинските граждани се намира под личния контрол на президента на Украйна (Владимир Зеленски), и всички данни, които могат да бъдат публикувани, ще бъдат предоставени на украинското общество и на медиите“, обеща Данаилов.    Както по-рано стана ясно, самолетът Boeing 737-800 на „Международни авиолинии на Украйна“, на борда на който имаше 167 пътници и 9 души екипаж, се разби на 8 януари, малко след като излетя от летището в Техеран. Всички пътници, както и екипажа на самолета загинаха в катастрофата, включително 11 души с украинско гражданство.    От авиокомпанията заявиха, че самолетът е успял да се изкачи на височина 2400 м преди да се разбие, което според тях означава, че вероятността от пилотска грешка е минимална. Възможно е той да е бил свален от иранските системи за противовъздушна отбрана, според неофициална информация.  ", "date": "2020.01.09", "title": "Украинско издание: Руска ракета може да е свалила украинския пътнически самолет до Техеран"}
{"url": "http://epicenter.bg/article/SASht-prehvarlyat-samoleti-i-helikopteri-v-Gartsiya-i-Kipar/203469/7/0", "text": "Увеличава се американското присъствие в Гърция и в Кипър през последните денонощия след ескалацията, предизвикана от убийството на иранския генерал Касем Сулеймани при американска атака на летището в Багдад, съобщава вестник „Катимерини\", цитиран от БТА.    Вчера сутринта формация от американски хеликоптери „Чинук“ и „Блек Хоук“ са излетели от гръцкото летище Елефсина с крайна дестинация Кипър, където ще останат през следващите седмици.    Четири хеликоптера „Чинук“ са кацнали на гръцкия остров Родос и са продължили за Кипър, докато четири „Блек Хоук“ са останали в Родос до ново нареждане.    Преди няколко дни хеликоптери „В-22 Оспри“ и транспортни самолети С-130 кацнаха в базата Суда на остров Крит.    Както стана ясно, Вашингтон е поискал официално от Никозия да разположи временно подразделение за бързо реагиране в Кипър с основна цел евакуацията на дипломатически мисии или транспорт на други американски граждани от страни в Близкия изток.    Кипърското правителство е приело искането, защото влиза в категорията на хуманитарните мисии.    ДПА припомня, че Кипър беше използван като база за масова евакуация и през 2006 г., когато 150 хиляди граждани на западни страни бяха евакуирани заради конфликта в Ливан.  ", "date": "2020.01.09", "title": "САЩ засилват присъствието си в Гърция, готвят се за евентуална евакуация от Близкия изток "}
{"url": "http://epicenter.bg/article/Viktor-Orban--Boris-Dzhonsan-e-edin-ot-nay-smelite-evropeyski-polititsi-/203471/7/0", "text": "Британският премиер Борис Джонсън е „един от най-смелите политици в Европа“ и ЕС трябва да се стреми към силни стратегически отношения с Великобритания след Брекзит, заяви днес унгарският министър-председател Виктор Орбан, цитиран от Ройтерс и БНР.    „Вярвам, че щедро и стратегическо сътрудничество с британците е нужно в предстоящия период, когато те вече няма да са членове на Европейския съюз“, каза Орбан на пресконференция.    Той подчерта, че „целият свят бил срещу Джонсън“ и въпреки това той е спечелил парламентарните избори на Острова през декември.    Орбан коментира и Европейската народна партия, в която членството на партията му ФИДЕС е замразено.    Според него ЕНП губи влияние със своя завой към либерални и центристки политики, което трябва да се промени.    „Ако ЕНП не може да смени курс, тогава в европейската политика ще бъде нужна нова инициатива, нова посока“, каза той.    По повод кризата около Иран и САЩ унгарският премиер поиска позицията на ЕС да бъде по-близка до тази на Вашингтон.  ", "date": "2020.01.09", "title": "Виктор Орбан: Борис Джонсън е един от най-смелите европейски политици "}
{"url": "http://epicenter.bg/article/Svetovnite-razhodi-za-otbrana-nadhvarlyat-1-8-triliona-dolara--Balgariya-e-rekordyor-po-rast/203421/2/0", "text": "Световните разходи за отбрана през 2019 г. надхвърлят 1,8 трилиона долара. Това се казва в доклад, издаден от информационно-аналитичната агенция \"Джейнс\" (Jane's), предават ТАСС и БТА.    \"Този резултат до голяма степен се дължи на нарасналите отбранителни разходи на европейските страни\", отбелязват експертите на \"Джейнс\".    По данни от доклада нарастването на световните разходи за отбрана през 2019 г. се е забавило до 1 процент срещу 6 процента през 2018 г. \"Докато в повечето региони имаше спад, разходите на европейските страни в тази сфера нараснаха с 5,2 на сто. Нещо повече, шест от десетте най-силно увеличени през 2019 г. отбранителни бюджета са на държави от Европа\", посочват анализаторите.    Най-бързо са нараснали през 2019 г. разходите за отбрана на България (125 процента). \"Причината е осъщественото от тази страна през август плащане за осем изтребителя Ф-16 Блок 70\", поясняват специалистите.    Според цитирана в информацията оценка на \"Джейнс\", през следващото десетилетие световните разходи за отбрана ще нарастват всяка година с по 1,5 до 2 процента.    В топ 10 на страните с най-големи разходи за отбрана през 2019 г. влизат САЩ (726 милиарда долара), Китай (217 милиарда долара), Саудитска Арабия (57 милиарда долара), Индия (57 милиарда долара), Великобритания (56 милиарда долара), Франция (53 милиарда долара), Германия (48 милиарда долара), Русия (48 милиарда долара), Япония (45 милиарда долара) и Южна Корея с 41 милиарда долара. Списъкът остава почти непроменен в сравнение с 2018 г. - Германия се качва на 7-а позиция, а Япония слиза на 9-а.    Според експертите на \"Джейнс\" до две години общите разходи за отбрана на европейските страни ще достигнат 300 милиарда долара.    Десет страни членки на НАТО са повишили отбранителните си разходи до 2 процента от БВП - България, Великобритания, Гърция, Латвия, Литва, Полша, Румъния, САЩ, Франция и Естония. През 2014 г. този показател е бил изпълнен едва от четири държави от алианса - Великобритания, Гърция, САЩ и Франция, напомнят авторите на доклада.  ", "date": "2020.01.09", "title": "Световните разходи за отбрана надхвърлят 1,8 трилиона долара, България е рекордьор по ръст"}
{"url": "http://epicenter.bg/article/Godishen-doklad-posochva--Sofiya-dava-40--ot-BVP-na-Balgariya-/203428/2/0", "text": "София остава най-голямата областна икономика в страната с около 40% от брутния вътрешен продукт (БВП) на България. Това посочва новият Доклад “Икономически и инвестиционен профил на София 2019” на Общинската агенция за инвестиции, предаде БНР.    Икономиката на София се характеризира и със значително по-висока от средната за страната инвестиционна активност. По последни данни около 40% от разходите за дълготрайни материални активи и половината от преките чуждестранни инвестиции са направени именно в столицата. Към края на 2018 г. София е привлякла 13 млрд. евро чужди инвестиции или около 9800 евро на човек от населението, което е близо три пъти повече от средната стойност за страната.    Основната част от инвестициите в София се насочват към услугите, които са и отраслите с най-голям принос в добавената стойност на местната икономика – 37% от всички ПЧИ до 2018 г. са се влели в него. Това се дължи както на високите доходи и потребление в столицата, така и на факта, че градът е развит транспортен и логистичен център. Другите най-атрактивни сектори за чужди инвестиции в столицата са промишлеността и комуналните услуги, недвижимите имоти, ИТ и аутсорсинг индустриите.    София се отличава и с добро усвояване на европейски средства, което е основен източник на публични инвестиции.    До края на юни 2019 г. столицата е усвоила 4,2 млрд. лева.    Освен че привлича икономически активни хора от други области, столицата се характеризира и с концентрация на висококвалифицирано население. Докато в страната делът на населението с висше образование е 28%, в столицата той е значително по-висок – над 51%.    Заетостта в София е най-висока – 76% (за възрастовата група между 15 и 64 години) през 2018 г., което е абсолютен рекорд в страната.    Близо 180 хиляди или ¼ от заетостта в столицата е в търговията и ремонта на автомобили и мотоциклети.    Като цяло, перспективите пред развитието на София са положителни, посочва докладът. Градът най-вероятно ще продължи да концентрира все по-голям дял от икономическата активност в страната заради положителните демографски процеси и лидерството си в развитието на най-бързо растящите сектори.  Висококвалифицираната работна сила и в бъдеще ще привлича инвестиции в бързорастящите сектори на ИТ индустрията, аутсорсинга на бизнес услуги и някои промишлени дейности с относително висока добавена стойност.     ", "date": "2020.01.09", "title": "Годишен доклад посочва: София дава 40% от БВП на България "}
{"url": "http://epicenter.bg/article/Mustafa-Karadaya--Borisov-da-otstrani-ministrite--koito-sa-razsledvani-/203440/2/0", "text": "Това заяви след заседанието на КСНС председателят на ДПС Мустафа Карадайъ по повод акциите на прокуратурата във връзка с водната криза в Перник. Проблемите в сектора са притеснителни, виждаме какво се случва в Перник през ХХI век, обобщи той.  \"Имаме претенции не само към Нено Димов, а и към всички министри в кабинета\", каза още Карадайъ.   „Сега видяхме, че има акция, която се провежда в момента, така че нека първо да се запознаем с мотивите на самата акция и след това ще можем да коментираме,“ заяви още той.  Председателят на ДПС уточни още, че когато вотът на недоверие на БСП бъде внесен в парламента, от партията ще се запознаят с мотивите. След това ръководството на партията и парламентарната група ще вземат своето решение, обясни Мустафа Карадайъ.    Относно заседанието на КСНС той коментира, че участниците са се запознали с докладите на службите, които следят обстановката в Близкия Изток и че засега мнението е, че ситуацията се е успокоила. Заседанието беше конструктивно и добро, каза още Мустафа Карадайъ.   „Чухме мненията и становищата и на службите, които са ангажирани с информацията, така че в момента да се радваме, че ситуацията и средата са нормални“, каза още той.  ", "date": "2020.01.09", "title": "Мустафа Карадайъ: Борисов да отстрани министрите, които са разследвани (ВИДЕО)"}
{"url": "http://epicenter.bg/article/Doklad-za-zdraveopazvaneto-v-ES--Razhodite-za-zdrave-v-Balgariya-sa-nay-niskite-v-obshtnostta/203441/2/0", "text": "Разходите за лекарства в България са необичайно високи - 43 на сто от публичните средства. Това каза пред журналисти Ане Шпрангер, научен сътрудник и експерт в Европейската обсерватория за здравни системи и политикипо време на представяне на доклада за състоянието на здравеопазването в ЕС през 2019 год. в частта за България, съобщава БТА. По думите ѝ, би трябвало тези разходи да се намалят.    Оказва се, че у нас се дават само 52% държавно финансиране в здравеопазването, което е най-ниското за целия ЕС. Средствата пък отиват най-вече във фармацевтичните компании - 43%, което е повече от средното за ЕС., отчита докладът.    Болничният престой в страната ни е два пъти по-кратък в сравнение с другите европейски държави, като в България средният болничен престой е пет дни, посочи тя и добави, че процентът на хоспитализации е двойно по-голям в сравнение с ЕС. Според Шпрангер, би трябвало да се отделят повече средства за дългосрочна грижа за пациентите, но не в болнични условия. От публичните средства 34 на сто се разходват за болнично лечение, добави тя.  Доплащането от страна на пациентите е на едно от най-високите нива в ЕС, като само 52 на сто от средствата са публични, каза още Шпрангер. Разходите за здравеопазване в България на глава от населението - 1300 евро, са най-ниските в страните от ЕС. Продължителността на живот в страната ни е най-ниска сред европейските държави, като до преди две години показателите ни са били еднакви с румънските. Румъния вече е с по-добри показатели за продължителност на живота. Докладът сочи, че страната ни все пак е вдигнала продължителността на живота, но е последна и се развива много по-бавно от Румъния, Естония и Литва. Смъртността от сърдечно-съдови заболявания и от исхемична болест на сърцето е висока, така е и в останалите държави, но там се отчита намаляване, каза още Шпрангер. В България все по-малко хора се обхващат с ваксини, особено срещу морбили, въпреки националната задължителна програма. Много голям дял от населението не е здравноосигурен - близо 10 на сто, каза още експертът и подчерта, че една четвърт от неосигурените не плащат, защото не вярват в системата. Друга група, основно от ромски произход, дори няма документи за самоличност, добави тя. Близо 10-14 на сто от населението ни няма добър достъп до медицинска грижа. Има доста голяма гъстота на лекари, особено в сравнение с Германия, но те не са разпределени равномерни, показват още данните от доклада. Едва 15 на сто от медиците са общопрактикуващи лекари. Много малък е броят и на медицинските сестри, добави още Шпрангер. Отчита се увеличаване на разходите за промоция на здравето, но ефектът не е очакваният, добави още тя. По думите й трябва да се обърне внимание на предотвратимата смъртност и на подобряване на амбулаторната грижа.   При рака пък най-много починали има от рак на белите дробове, дебелото черво и гърдата. Две от причините за това са пушене и алкохол, като според изследователите у нас процентът на пушещите е най-висок от ЕС, като данните сочат, че един на всеки четирима възрастни е пушач. Има обаче и деца под 16 г., които са пушачи, особено момичета. Изследван е и режимът на хранене сред населението на България, като се оказва, че възрастните хора не ядат всеки ден по един плод, а при децата едно на всеки пет е със затлъстяване. Експертът препоръчва реформа и по-строг лицензионен режим на лечебните заведения. Има предизвикателства пред устойчивостта на системата за здравеопазване в България, подчерта тя. На срещата присъстваха Цветан Кюланов, и.д. ръководител на Представителството на ЕК в България и Филип Домански, анализатор на здравни системи в генерална дирекция \"Здравеопазване и безопасност на храните\" в ЕК.", "date": "2020.01.09", "title": "Доклад за здравеопазването в ЕС: Българите живеят най- малко в общността"}
{"url": "http://epicenter.bg/article/Korneliya-Ninova--Iskame-ostavka-ne-samo-na-ministri--a-i-na-tsyaloto-pravtelstvo-/203442/2/0", "text": "Искаме оставка не само на министри, но и на цялото правителство, заяви пред медиите лидерът на БСП Корнелия Нинова. Тя отговори така на въпроси, свързани със спецакциите в Перник и екоминистерството заради водната криза в миньорския град.   На въпрос дали трябва да има министерски оставки, Корнелия Нинова отговори, че \"трябва да се понесе отговорност\". Министрите отдавна трябваше да си ходят, но вотът ни е към цялото правителство, чиято политика изпълняват те, каза още Корнелия Нинова. По-рано в медийно участие тя обяви, че вотът ще бъде внесен на 20 януари, защото парламентът се събира на 15-и.  Нейната оценка за действията на прокуратурата е, че \"това е опит с локални мерки да се потуши една национална криза\".  Точните й думи бяха: \"На първо четене, акцията на спецпрокуратурата в Перник и в Министерството на околната среда и водите ми изглежда като опит с локални мерки да се потуши една национална криза. Защото проблемът в Перник е само един от случаите, в които има безстопанственост, безотговорност по отношение на управлението на водните ресурси. Знаете, че кризата е в цялата страна. Не чувам нищо да е направено по отношение на боклука, която е втората много важна тема, както и за чистотата на въздуха. Така че ще изчакаме, но проблемът е национален и политически - отговорността трябва да се носи на централно равнище. Оставките на ресорните министри отдавна трябваше да са факт, но нашият вот на недоверие е към правителството. Защото министрите са просто изпълнители на политическата воля на един модел на управление, който доведе до този резултат след 10 години управление на ГЕРБ. Ще подготвим много сериозно мотивите за вота и ще ги представим на колегите от другите парламентарни групи. Това ще стане другата седмица - четвъртък и петък.\"   Проблемът в Перник е само един от случаите, проблемът е национален и политически, заяви Нинова.    Нинова участва в заседанието на КСНС при президента Радев и отговори на въпросите на медиите след края му. В момента няма пряка заплаха за България и за българските граждани от кризата между САЩ и Иран. Това е най-важното, което чухме на заседанието на КСНС, каза Корнелия Нинова.  \"Изслушахме информацията на службите, на министрите на вътрешни работи и на отбрана. За мен най-важният извод е, че в момента няма пряка заплаха за България и за българските граждани от конфликта в Близкия Изток. Приехме декларация, че конфликтът трябва да се реши по дипломатически път и с деескалация на напрежението\", каза още Нинова.  ", "date": "2020.01.09", "title": "Корнелия Нинова: Искаме оставка не само на министри, а и на цялото правителство! (ВИДЕО)"}
{"url": "http://epicenter.bg/article/V-pet-rayona-na-Sofiya-otnovo-ima-zamarsyavane-na-vazduha/203450/2/0", "text": "В пет района на София има замърсяване на въздуха с фини прахови частици, предупреди Столична община, цитирана от БНР. В \"Младост\", Павлово\", \"Надежда\", \"Хиподрума\" и \"Дружба\" замърсяването е над допустимото. Най-висока степен на замърсяване се очаква в \"Хиподрума\" и средна в \"Павлово\", сочат  .    От общината призовават гражданите да не ползват лични автомобили, а градски транспорт, както и да избягват отопление на твърдо гориво, когато е възможно.    От Инспектората ще извършат извънредни проверки на строителни обекти и промишлени, транспортни и битови източници за замърсяване с прахови частици. От началото на годината до 8 януари са извършени 139 проверки. По сигнали на граждани са направени проверки за горене на отпадъци в частни имоти в районите \"Сердика\", \"Овча купел\", \"Красна поляна\", \"Слатина\", \"Триадица\", \"Нови Искър\", \"Лозенец\".", "date": "2020.01.09", "title": "В пет района на София отново има замърсяване на въздуха"}
{"url": "http://epicenter.bg/article/Grazhdansko-sdruzhenie--G-n-kmete--dokoga-v-Botevgrad-shte-plashtame-za-matilka--negodna-za-piene--/203463/2/0", "text": "С гражданско неподчинение заради бездействието на кмета на Ботевград Иван Гавалюгов заплашиха членовете на Сдружение „За чиста вода” – Ботевград. С безпокойство следим развитието на т. нар. „водна криза“ в общината, обявена от кмета Иван Гавалюгов, и медийния шум около нея, който я превърна в национален въпрос, заявяват от организацията. „Трябва ясно да покажем на общинското ръководство, че не желаем да живеем в опасна за здравето среда. И ако те отново не ни чуят, сме готови на крайни мерки – включително и на гражданско неподчинение“, се казва още в писмо до медиите.   В документа, подписан от председателя на УС на сдружението Иван Николов се отбелязва, че \"вече години наред общинското ръководство не е направило нищо, за да осигури на гражданите нормални битови условия и поне минимална гаранция за тяхното здраве\".    От „За чиста вода” – Ботевград припомнят, че Иван Гавалюгов е спечелил първия си кметски мандат именно с обещания, че ще реши проблема с водоснабдяването и чистотата на водата за ботевградчани.   ДЕКЛАРАЦИЯ ОТ СДРУЖЕНИЕ „ЗА ЧИСТА ВОДА” – БОТЕВГРАД    Ние, членовете на Сдружение „За чиста вода” – Ботевград, с безпокойство следим развитието на т. нар. „водна криза“ в общината, обявена от кмета Иван Гавалюгов, и медийния шум около нея, който я превърна в национален въпрос. Смятаме, че огромен проблем с водата на Ботевград действително има, и то не отсега, а от години, но неговата същина отново се заобикаля и за нея не се говори. Въпреки многобройните изяви на кмета г-н Иван Гавалюгов в местни и централни медии, той така и не отговори на въпроса: докога ботевградчани ще плащаме за мътилка, негодна за пиене?    Скандално е, че в 21-ви век жителите на общината нямат достъп до чиста питейна вода и за да предпазят здравето си и това на децата си, са принудени ежедневно да се запасяват с туби и дамаждани.    Както вече е известно в национален мащаб, единственият източник на водната мрежа в града и околните села е язовир Бебреш. Това, че от него във водопреносната система постъпва мръсна вода, е видимо с просто око, дори без лабораторни изследвания. Това безобразие продължава вече години наред, но досега общинското ръководство не е направило нищо, за да осигури на гражданите нормални битови условия и поне минимална гаранция за тяхното здраве. Нека припомним, че г-н Гавалюгов спечели първия си кметски мандат именно с обещания, че ще реши проблема с водоснабдяването и чистотата на водата за ботевградчани.    Сега разбираме от медиите, че според г-н Кмета, водата в домовете ни не била нито опасна, нито мръсна, а просто не ни била вкусна. Смятаме, че това е цинизъм и подигравка с жителите на общината. Ние много отдавна не сме капризни към вкуса, но имаме право на нормално и безопасно снабдяване с питейна вода. Нещо, което кметът на всяко населено място дължи на гражданите.    Нека припомним, че през 2017 година нашето сдружение инициира подписка за организиране на местен референдум за решаване на проблема с водата на Ботевград. Искахме чрез местния вот да накараме общинското ръководство най-после да предприеме мерки за доставки на чиста питейна вода и за изготвяне на програма и финансов план за трайно решение на проблема в общината.    Първоначално, кметът Иван Гавалюгов публично заяви, че подкрепя тази инициатива. След като обаче нашето сдружение събра над 3600 подписа, г-н Гавалюгов успя чрез редица процедурни хватки да осуети провеждането на референдума. Изниква въпросът - поради каква причина г-н Кмета не желае жителите на общината да имат нормално и безопасно водоснабдяване?!    Смятаме, че гражданите на Ботевград не трябва да търпят повече безобразието с водата. Трябва ясно да покажем на общинското ръководство, че не желаем да живеем в опасна за здравето среда. И ако те отново не ни чуят, сме готови на крайни мерки – включително и на гражданско неподчинение.       ", "date": "2020.01.09", "title": "Ботевград готви гражданско неподчинение срещу кмета: Докога  ще плащаме за мътилка?"}
{"url": "http://epicenter.bg/article/38-fakta-za-zhivota-na-rozhdenichkata-Keyt-Midaltan--koyato-dnes-stava-na-38-g-/203425/10/100", "text": "На 9 януари е родена една от най-известните британки, бъдеща кралица на Англия, любяща съпруга, модна икона, майка на 3 деца и пример за подражание за много жени по света.   Отбелязваме рождения й ден с 38 факта от живота й, за които се надяваме, че ще ви бъде интересно да прочетете.   1. Цялото й име е Катрин Елизабет Мидълтън – второто й име е същото като първото на английската кралица – Елизабет.   2. Родена е в Рединг, графство Бъркшър, Англия.   3. Родена през януари 1982 година, тя е с 6 месеца по-възрастна от съпруга си – британския принц Уилям.   4. Тя е висока 175 см и носи обувки 39 номер.   6. Като дете живее няколко години в столицата на Йордания Аман, когато баща й работи за Бритиш Еъруейс.   7. Тя е най-голямото от трите деца в семейството – Кейт има брат – Джеймс, и сестра – Филипа.   8. Макар да е една от най-известните британки, през 2010 г. излиза информация, че във вените й тече кръвта на първия президент на САЩ Джордж Вашингтон, твърдят тогава от New England Historic Genealogical Society. Посочва се още, че тя е и родственица с британския режисьор Гай Ричи.   9. През 1987 родителите на Кейт основават фирма за кетъринг – Party Pieces, която се занимава с доставка на храна и украса за партита – бизнес, който превръща родителите на Кейт в милионери. Към днешна дата фирмата се оценява на 30 милиона британски лири.   10. И Кейт, и Пипа като малки помагали много в семейния бизнес, като позирали за модели на каталозите на фирмата за кетъринг.     Любимите спортове на Кейт са плаването, тенисът и хокеят.  Като ученичка участвала в пиеса, в която изпълнявала ролята на младо момиче, ухажвано от принц на име Уилям.    Като тийнейджърка си падала по принц Уилям и дори имала негови плакати, които били залепени по стените в стаята й.    Двамата се срещат през 2001 година, докато учат в университета „Сейнт Андрюс“ и живеят заедно като съквартиранти в къща с 4 спални.    Британските таблоиди измислят прякоря Waity Katie (чакащата Кейти), защото предложението за брак и годежа така и не идвали година след година.    Когато за първи път се запознала с принц Уилям, се изчервила цялата, споделя самата херцогиня в интервю след годежа им от 2010 година.    В същото това интервю Уилям пък заявява, че Катрин „има палаво чувство за хумор, което балансира връзката ни, защото моето чувсто за хумор е суховато.“    През 2005 година завършва висше образование със специалност история на изкуствата.    След това тя работи в британския ритейлър на дрехи Jigsaw като помощник-продавач.    През 2007 година в британските медии плъзва новината, че Уилям и Кейт са се разделили (фактът бива потвърден по-късно от двамата), а само три месеца след това – отново се събират.    По време на раздялата Кейт не си губи времето – присъединява се към изцяло женски отбор, с който тренират за преплаване на Ла Манша и всичко това с благотворителна цел. Малко по-късно обаче бъдещата херцогинята на Кеймбридж се оттегля от надпреварата, за да не привлича излишно медийното внимание.    Запознава се с кралица Елизабет II чак през 2008 година на сватбата на един от братовчедите на принц Уилям.    29 април 2011 година – денят на сватбата им е обявен за национален празник и повече от 2 милиона души излизат по улиците на Лондон, за да се докоснат до кралската двойка.    На сватбения си ден през 2011 година Кейт спазила традицията да носи нещо старо, нещо ново, нещо назаем и нещо синьо. Старото е традиционният начин, по който се изработва дантелата за роклята й, новото – диамантени обеци, подарък от родители й, нещо назаem– тиарата от кралица Елизабет II, синьо – панделка в цвета, която била пришита дискретно към сватбената рокля. \r\n   \r\n  Тоалетът за сватбения ден е струвал над 400 000 долара.  Едно от цветята в сватбения й букет се казва Sweet William, което е сладък жест на внимание към съпруга й.    Гримът за сватбата е дело на самата Кейт, след като тя взела няколко урока от професионален гримьор преди това.    След сватбата тя се сдобива с цели три кралски титли - херцогиня на Кеймбридж, графиня на Стратейн и баронеса на Карикфъргъс.    Макар на втората сватбена рокля на Кейт да не се обръща чак толкова голямо медийно внимание колкото на основната, тя е също толкова впечатляваща – по-изчистена откъм детайли, но достойна за херцогиня. И двете рокли са Alexander McQueen. \r\n \r\n  Две са и сватбените торти – едната от които е 8-етажна.  В интервю през 2017 година Кейт заявява, че харесва сериалите „Игра на тронове“ и „Вътрешна сигурност“.    На нейно име има кръстена орхидея.  Макар че харесва коне, оказва се, че тя е алергична към тях.    Тя е запален фотограф и винаги когато има възможност, снима. Официалните портрети на трите им деца с Уилям, с които обикновено се отбелязват рождените им дни, са нейно дело.    Кейт и Уилям имат и четвърто „дете“ – куче на име Лупо, което присъства на първия официален портрет на семейството след раждането на принц Джордж през 2013 година. То е сватбен подарък за херцозите от брата на Кейт – Джеймс.    През 2016 г. се съгласява да стане корица на британския Vogue за 100-годишнината на изданието.    Когато Уилям стане крал, тя ще бъде кралица – т.нар. кралица консорт – ще разделя със съпруга си социалния ранг и статут. Обаче няма да споделя кралските политически и военни правомощия.    Към днешна дата тя е патрон на повече от 10 благотворителни организации, повечето от които са ориентирани в помощ и грижа към децата.   Източник: бТВ  ", "date": "2020.01.09", "title": "38 факта за живота на рожденичката Кейт Мидълтън, която днес става на 38 г."}
{"url": "http://epicenter.bg/article/Velikobritaniya-se-gotvi-za-Megzit--Kralitsata-e-dalboko-razocharovana/203429/10/99", "text": "Водеща тема за британските издания беше неочакваната новина, че британският принц Хари и неговата съпруга Меган имат намерение да се откажат от ролята си на висши членове на британското кралско семейство и да станат финансово независими, продължавайки обаче да поддържат кралицата.   Младото семейство обяви това вчера и Бъкингамският дворец публикува в отговор кратко изявление. Това решение обаче изненада кралското семейство, отбелязват изданията, цитирани от БТА. Кралицата Елизабет Втора е разочарована от решението на принц Хари да се откаже от пълномощията си, пише BBC, както и британският в. \"Таймс\". Разочарованието на кралицата било още по-голямо, защото принцът и съпругата му са обявили намеренията си, без да говорят за това предварително с Бъкингамския дворец. Те не се били консултирали нито с кралицата, нито с принц Чарлз. В резултат на това реакцията на британското кралско семейство беше доста рязка и в кратко съобщение се казваше, че се проявява разбиране, но това е сложен въпрос и ще отнеме време да се финализира, а сега дискусиите били в ранен стадий.   В. \"Дейли телеграф\" също говори за дълбокото разочарование и обида на кралското семейство от намеренията на принц Хари и Меган, които не са консултирали с кралицата и с други знатни роднини. В коментар по темата вестникът пише: \"Добре дошли в хубавия нов свят на Меган и Хари, избрали финансовата независимост, с изключение на това, че те ще запазят имението си Фрогмор хаус, което струва на британските данъкоплатци 2,4 милиона британски лири.\"   Според изданието херцозите на Съсекс са взели това решение по време на 6-седмичната си почивка в Канада в края на миналата година.   Те дори не предупредиха кралицата, пише в. \"Дейли мирър\" и допуска, че става дума за егоистично решение на принц Хари. В. \"Сън\" пък въведе нов термин Мегзит, игра на думи между Меган и Брекзит.   В. \"Гардиън\" допълва пикантната тема с това, че в отделно изявление в страницата си в интернет херцозите на Съсекс са поставили под въпрос надеждността на утвърдените кралски кореспонденти и са дали индикации, че имат желание да работят вместо това с \"млади и очертаващи се като успешни журналисти\".   Пред в. \"Индипендът\" писателката и коментаторка по кралските въпроси Клаудия Джоузеф заяви, че до известна степен това е можело да се очаква. Тя допълни, че социалните медии трябва да бъдат упреквани за случилото се, защото ако човек прочете какви са в тях коментарите за Меган, то той ще може да разбере, защо тя иска да избяга от всичко това.   Кралският коментатор Ричард Фицуилямс пък заяви, че стъпката на херцозите на Съсекс несъмнено ще бъде възприета от някои като знак, че монархията не може да се адаптира към 21 век.", "date": "2020.01.09", "title": "Великобритания се готви за Мегзит. Кралицата е дълбоко разочарована"}
{"url": "http://epicenter.bg/article/Vsichki-8-planeti-shte-badat-retrogradni-prez-2020-a/203452/10/101", "text": "2020 г. е интересна и с това, че всичките . В този дълъг ретрограден маратон особено труден ще бъде периодът от май до октомври, когато трите висши планети също обръщат движението си (това само така изглежда, разбира се), а те задават основните тенденции на годината - Юпитер, Сатурн и Плутон.   През 2020 г.   - от 17 февруари до 10 март; от 18 юни до 12 юли; от 14 октомври до 3 ноември.  отговаря за комуникациите, пътуванията, търговията и бизнеса. През това време не  бива да се започват нови проекти и да се сключват договори. Не трябва да се правят големи и скъпи покупки като имоти или да се купуват каквито и да било носители на информация, техника, транспортни средства. В тези периоди се объркват транспортът и електрониката, имуществото трябва да се пази, пише  . ще бъде ретроградна от 13 май до 25 юни в Близнаци. В това време може да се преразглеждат всякакви отношения - делови, любовни, финансови. Възможно е връщане към стари връзки или скъсване на съществуващите.  ще бъде ретрограден от 10 септември до 14 ноември в Овен. Ще възникват конфликтни ситуации и борби. За изпълнение на поставените цели пък няма да достигат сила и енергия. В този период трябва да се внимава при работа с техника, оръжие, автомобили. Често стават повреди, техниката отказва. Пикът на тази ретроградност ще е на 14 октомври 2020 г., когато Марс, Слънцето и Земята ще застанат на една линия, като Марс ще се окаже на минимално разстояние от Земята.  ще бъде ретрограден от 14 май до 13 септември. В този период не е добре да се започва нищо ново, а по-скоро да се завършват проекти, стартирани преди това. Сатурн е ретрограден от 11 май до 29 септември. Това ще засегне по-скоро обществения живот, отколкото личния. Не се препоръчва да се сключват дългосрочни договори, да се регистрират фирми, да се купуват имоти, да се местите и да сключвате брак.   ще започне ретроградно движение на 15 август, което ще продължи до 14 януари 2021 г. През този период може изведнъж да си припомните старите си нереализирани идеи, които са пуснали дълбоки корени в подсъзнанието. Възможно е и да се появи нов поглед към стари неща. ще се движи ретроградно от 23 юни до 29 ноември. Това ще увеличи подсъзнателните сили и екстрасензорните способности - ясновидство, гадаене. В този период може да се освободите от разни догми, предразсъдъци и суеверия и да се заемете с по-сериозен самоанализ.", "date": "2020.01.09", "title": "Всички 8 планети ще бъдат ретроградни през 2020-а"}
{"url": "http://epicenter.bg/article/Voenen-pilot--produtsent-za--quot-Netfliks-quot----kakvo-mozhe-da-raboti-prints-Hari/203464/10/99", "text": "Членове на кралското семейство, обаче финансово независими – това искат да бъдат принц Хари и херцогинята на Съсекс Меган. Те изненадващо обявиха снощи, че искат да живеят като обикновено семейство и да не получават финансиране от кралицата, но да запазят титлите си и да работят благотворително.    Настрана от слуховете за разрив на Хари и Меган с кралското семейство изникват много практически въпроси – как ще печелят пари? Кой ще плаща за охраната им? Къде ще живеят? Къде е тънката граница между това да работят и да са финансово независими, но да не търгуват с влиянието на кралските си титли?      5% от доходите им идват от Гранта на суверена, който е предназначен за работещите членове на кралското семейство. При него кралицата предава на правителството доходите от имотите на короната, а в замяна правителството отпуска част от тях (обикновено около 25%) на кралското семейство. Те обаче могат да се използват само за официалните им задължения. Всичките си лични разходи двойката трябва да покрива от други източници, като същевременно Меган и Хари нямат право да заемат платени длъжности.    Останалата част от финансирането идва от принца на Уелс, който получава доходи от херцогство Корнуол. Тази уредба съществува, откакто принцовете Уилям и Хари започнаха службата си в подкрепа на кралицата.    Тримата със сина си Арчи Харисън Маунтбатън-Уиндзор (детето няма монархическа титла) живеят в сградата \"Фрогмор котидж\" в замъка Уиндзор. Тя е собственост на кралицата и миналата година бе ремонтирана за сметка на данъкоплатците.    Да – принцесите Беатрис и Южени имат \"цивилни\" работни места, но едновременно с това поддържат и благотворителни организации.    Южени работи като директор на арт галерията Hauser & Wirth и не получава финансиране от личния доход на кралицата. Тя е патрон обаче на няколко организации, свързани с благото и здравето на децата, а в последните години започна да участва в инициативи против съвременното робство, трафика на хора и насилието над жени. Тя и съпругът ѝ Джак Бруксбанк живеят в двореца Кенсингтън, където би трябвало да се плаща наем, но според британските медии астрономическата сума вероятно се покрива от баща ѝ принц Андрю.  Голямата ѝ сестра Беатрис също работи на пълен ден и дели времето си между Лондон и Ню Йорк, където е вицепрезидент на софтуерната компания Afiniti. Тя е патрон на по-малко организации от сестра си, но е основателка на Big Change – която стимулира младите хора да развиват умения \"извън традиционната учебна програма\". Тя пое от баща си и пост в образователната организация Outward Bound. Беатрис живее в апартамент в двореца \"Сейнт Джеймс\", за който също се предполага, че плаща баща ѝ.    Цялото наследство на Хари се изчислява на около 10 млн. лири от майка му Даяна и прабаба му – кралицата-майка Елизабет Боулс-Лайън. Меган има лично състояние около 5 млн. долара и печелеше близо 450 хил. годишно от излъчването на сериала \"Костюмари\".  Преди Хари да стане \"принц по професия\", той работеше в армията, припомня новозеландският сайт Stuff. Учил във Военната академия \"Сандхърст\", той бе пилот на военен хеликоптер и е участвал в мисии в Афганистан, стигайки до ранг капитан. Хари се върна във Великобритания, след като медиите разкриха работата му и бе преценено, че присъствието му създава по-голяма опасност за останалите войници. Той би могъл да се върне в армията, където стартовата заплата за човек на същата позиция е 42 хил. лири годишно.    Меган поддържаше и собствен лайфстайл блог - The Tig, който закри след годежа си с Хари. Така тя загуби и множество спонсорства и сделки за продукти и услуги, които можеше да рекламира на аудиторията си. Сега обаче херцогинята е дори по-известна и би могла да привлече по-големи марки, които да ѝ плащат повече.    Семейство Съсекс има опит и в благотворителната дейност, където също могат да заемат длъжности. Според съоснователя на агенцията Talent Bureau Джеф Джейкъбсън двойката би могла да получава по 100 хил. долара за появата си на събитие, на което да изнесе кратка реч.    Хари би могъл да последва примера на приятелите си семейство Обама – след като напуснаха Белия дом, те основаха продуцентска компания и подписаха сделка с \"Нетфликс\"; започнаха да пишат книги и продължиха благотворителните си дейности, припомня MarketWatch, цитиран от Дневник.", "date": "2020.01.09", "title": "Военен пилот, продуцент за \"Нетфликс\" - какво може да работи принц Хари"}
{"url": "http://epicenter.bg/article/Leo-Di-Kaprio-spasi-zhivota-na-chovek--padnal-zad-borda/203470/10/100", "text": "Екипажът на яхтата, на която е почивал Леонардо Ди Каприо, участва в спасяването на удавник в Карибите, съобщава БГНЕС.   Капитанът на кораба, на който е бил холивудският актьор, получил сигнал, че 24-годишен французин паднал зад борда на круизен кораб. Актьорът се съгласил яхтата, разположена в близост до сцената, да се отклони от курса си и участва в търсенето. Екипът забелязал жертвата във водата малко преди да се стъмни и го издърпали на борда. До този момент той бил прекарал 11 часа в морето.   Капитанът казва, че шансовете на удавника да бъде спасен, са били „едно на един милион“.   Актьорът прекара почивката си на остров Сейнт Барталемю в Карибите в компанията на изгората си - 22-годишната Камила Мороне.", "date": "2020.01.09", "title": "Лео Ди Каприо спаси живота на човек, паднал зад борда"}
{"url": "http://epicenter.bg/article/Zashto-Hari-i-Megan-reshiha-da-napusnat-dvoretsa-i-da-stanat-prostosmartni/203472/10/99", "text": "Синът на британския престолонаследник принц Хари и съпругата му Меган Маркъл изненадващо обявиха в сряда, че напускат задълженията си като членове на кралското семейство и искат да водят частен живот на обикновени граждани, които работят това, което желаят и водят съществуване на независими богати хора. При това извън пределите на Кралството. Новината потресе поданиците на кралицата и предизвика „разочарование“ в кралския двор.    Според Би Би Си изборът на думи в коментара от Бъкингамския дворец на новината е показателен за това, че разривът между Хари (35) и Меган (38) и останалите членове на кралското семейство е \"достатъчно дълбок\".    Говорител на двореца заяви, че разговорите с херцога и херцогинята относно решението им да се оттеглят са \"на ранен етап\", добавяйки: \"Ние разбираме желанието им да предприемат различен подход, но това са сложни въпроси, чието уреждане ще отнеме време.\"      Съобщението, направено от двойката, идва само ден след завръщането им от Канада, където младото семейство на херцога на Съсекс прекара шест седмици, вземайки си отпуск от официалните задължения към короната.  Изборът за усамотение, когато вероятно е взето окончателното решение, не е случаен. Меган е живяла седем години в Торонто, по време на снимките на сериала „Костюмари“ (Suits), в който играе между 2011 и 2017 г.    Меган и Хари коментираха, че по време на почивката са били невероятно щастливи и са се чувствали като никога добре приети.      Според Би Би Си Хари и Меган вече са проявявали признаци, че задълженията им на кралски особи не са им приятни. Хари мрази камерите и е бил видимо отегчен при церемониите. Меган пък не винаги успявала да прикрие нетърпението си към ролята си на безгласна буква, от която се иска само да е красива и да се усмихва мило.    Миналата година в интервю за ITV те изглеждат нещастни, като „двама души, които видимо се борят с живота и позициите си“, пише дворцовият кореспондент на Би Би Си Джони Даймънд.      Останали от малки сираци, Уилям и Хари израснаха много близки. Двамата ергенуваха заедно и Хари беше неотлъчно до по-големия си брат и след женитбата му. Двамата дори живееха под един покрив, а Уилям неизненадващо беше кум на сватбата на Хари.  След като Хари мина под венчило с Меган през май 2018 г., отношенията помежду им се влошиха. Двамата се изнесоха от дома на Уилям и съпругата му Кейт в края на 2018 г., за да заживеят в новия си дом.    Разривът помежду им обаче продължи. Миналото лято херцозите на Съсекс излязоха и от благотворителната организация на принц Уилям и Кейт, за да създадат свои собствени благотворителни проекти.    Неотдавна Хари каза, че двамата са поели вече по различни пътища.      В интервю, излъчено по ITV миналата година, Меган призна, че майчинството за нея е битка заради силния интерес от вестниците.  През октомври херцогинята започна съдебни действия срещу вестник „Мейл он сънди“ заради незаконното, според нея, публикуване на лично писмо.    Хари пък започна съдебни дела срещу таблоидите „Сън“, „Нюз ъф дъ уърлд“ и „Дейли мирър“ за предполагаемо хакване на телефона им.    В неотдавнашно изявление принц Хари, чиято майка лейди Даяна загина през 1997 г. при опит да се изплъзне от преследващия я папараци в Париж, заяви: „Изгубих майка си и сега гледам как жена ми става жертва на същите мощни сили“.      Съобщението на двойката идва малко повече от месец, след като чичото на Хари, принц Андрю, херцог на Йорк също се оттегли от официалните си ангажименти за неопределено време. Вторият син на кралица Елизабет Втора беше принуден да се окаже от представителните си функции, след като не успя да убеди британската публика, че няма нищо общо с обвиненията, че е преспал с непълнолетна в дома на спорния бизнесмен и свой приятел Джефри Епстийн. Разследван за блудство с малолетни Епстийн се самоуби в ареста през август. Преди няколко години от официалните си задължения поради здравословни проблеми и напреднала възраст се оттегли и принц Филип, съпруг на кралица Елизабет Втора.    Но най-честият паралел, който сега се прави с новината на Хари и Меган, е отказът от короната на Едуард Осми – чичо на кралица Елизабет Втора. Представен пред избора между любовта си към два пъти развежданата американка Уолис Симпсън и трона, той избира чувствата и се оттегля с любимата си в Париж. Двамата живеят като простосмъртни, а бащата на кралица Елизабет Втора – Джордж Шести се възкачва на престола.    „Решението на принц Хари е взето със сърцето, не с главата му“, коментира пред Би Би Си бившият говорител на Бъкингамския дворец Дики Арбитър.    Разликата между него и Едуард обаче, е в това, че през 1936 г. той просто не е имал избор, тъй като по онова време кралете не са се женили за американки при това разведени. За Хари не беше направен проблем, че Меган също е американка и при това разведена, макар и веднъж.      Както посочва Би Би Си, принц Хари съвсем не е беден и желанието му да работи, за което той говори в съобщението за намерението си да се оттегли, съвсем не е продиктувано от необходимостта да изкарва прехраната на семейството си. Хари има наследство от продажбата на имение на майка си принцеса Даяна, както и парите, спечелени от Меган като актриса.  Засега е известно, че той и Меган смятат да основат благотворителна организация. С какво ще се занимава обаче не е ясно като предположенията са от кухни за бедни и правата на жените, до проекти за резминиране на военни зони и работа с ветерани от военни действия. Но ако Меган желае да продължи актьорската си кариера, това би създало прецедент и едва ли би се харесало на кралицата.    Явно желанието им да спрат да бъдат това, което са сега е толкова силно, че те са готови да се откажат от „кралските си заплати“ – издръжката, която получават като членове на семейството. През миналата година семействата на принцовете Уилям и Хари са получили от хазната 21,6 млн. паунда (около 48 милиона лева).    Сметките от „Кларънс хаус“, официалната резиденция на младото семейство, показват, че разходите им възлизат на малко над 5 млн. паунда годишно.      Въпреки решението на двойката принц Хари остава шести наследник на британския престол. Хари и Меган имат малки шансове да станат монарси на Обединеното кралство. Като по-малък син на престолонаследника принц Чарлз, Хари е шести по ред за унаследяване на короната след кралицата, баща си, брат си Уилям и трите му деца – Джордж, Шарлот и Луи. Въпреки това кралското семейство разчиташе на него да поддържа интереса към монархията сред по-младите поколения и да помага на брат си, когато му дойде ред да стане държавен глава на Обединеното кралство.    Все още не е известно каква част от функциите си ще запазят херцозите на Съсекс, тъй като в изявлението те си отварят вратичка за това. Не е ясно дори къде точно ще живеят. Раздялата обаче изглежда ще е дълга, болезнена и твърде печеливша за таблоидите.   Източник: Свободна Европа", "date": "2020.01.09", "title": "Защо Хари и Меган решиха да напуснат двореца и да станат простосмъртни"}
{"url": "http://epicenter.bg/article/Hari-i-Megan-sas-skorostni-predlozheniya-za-rabota--produtsenti-se-nadprevarvat-s-ofertite/203480/10/100", "text": "След като херцогът и херцогинята на Съсекс обявиха, че се отказват от привилегиите си като членове на кралското семейство и искат да водят независим живот, Великобритания (и не само тя) полудя.   Едва ли някой е очаквал обаче, че двамата ще получат толкова скоростни предложения в помощ на желанието си да бъдат самостоятелни. И то не от кого да е, а точно от представители на ТВ и кино попрището.   Първи реагира известният водещ Анди Коен. Той предложи на херцогинята на Съсекс роля в „Real Housewives of Beverly Hills“. 51-годишният водещ е изпълнителен продуцент на поредицата и се пошегува с бившата актриса от „Suits“, че ще бъде добре дошло да се присъедини към риалити шоуто след новината, че тя и съпругът й принц Хари се оттеглят от висшите кралски задължения и ще разделят времето си между Великобритания и Северна Америка.   Той коментира съобщението в Инстаграм, направено от кралската двойка, с думите: ” Отворена покана за херцогинята да се присъедини към #RHOBH.”   И това не е единственото предложение за работа. Хари и Меган, които имат 8-месечен син Арчи – получиха покана и от „The Daily Show“ да участват всички заедно.   Публикацията беше придружена от импровизирана обява за работа, която гласеше: „ВНИМАНИЕ: Ежедневното шоу с Тревър Ноа търси двама нови служители. Потенциалните кандидати трябва:   *Да говорят безупречен английски *Да бъдат много добри в махането с ръка *Да са присъствали на една или повече сватби, в които е имало мечове *Да са с повече от две години опит като членове на кралско семейство *Да предоставят всеки замък/имение, които притежават, на разположение за работни партита ”Ако това сте вие, моля, кандидатствайте! ”   Междувременно, след като водещият Крис Уидърспун призова продуцентите на „Короната“ да „прескочат няколко десетилетия“, за да се съсредоточат върху Хари и Меган за следващата поредица, режисьорът Ава ДуВерне предложи да се намеси и да помогне.   Ейми Шумър – която на шега се сравни с Меган, когато бяха бременни по едно и също време – също се забавляваше от последните новини. Тя сподели снимка на съпруга си Крис Фишър, който я бута в инвалидна количка, и написа в Инстаграм: „Крис и аз официално се отказваме от кралските си задължения. Оценяваме вашата подкрепа.”   Източник: БГНЕС", "date": "2020.01.09", "title": "Хари и Меган със скоростни предложения за работа, продуценти се надпреварват с офертите"}
{"url": "http://epicenter.bg/article/Teheran-spira-atakite-sreshtu-SASht/203405/7/0", "text": ", съобщи БНР.    В писмо до генералния секретар на ООН и до Съвета за сигурност Раванчи пише, че страната му уважава изцяло независимостта, суверенитета, единството и териториалната цялост на Ирак.        Американският президент Доналд Тръмп се закани Вашингтон да отговори с нови икономически мерки срещу Иран.    А военният министър Марк Еспър каза, че 16-те ирански ракети не са поразили големи обекти в двете бази, а са уцелени паркинг, палатки и един хеликоптер. Напрежението обаче засили шефът на комитета на началник щабовете генерал Майк Майли, който заяви, че Техеран със сигурност е имал за цел сериозни щети и човешки жертви.   Посланикът на Техеран в Багдад ще бъде извикан, за да му бъде предадено това изявление.   Същевременно постоянният представител на Иран в ООН Маджид Тахт Раванчи заяви днес, че страната му е приключила с отмъщението за Солеймани и нови военни действия няма да има, ако няма агресия от страна на САЩ, предаде ТАСС.   \"Всички наши действия бяха пропорционални на убийството на Касем Солеймани. Те приключиха. Ако САЩ повече не предприемат военни действия по отношение на Иран, то от наша страна ние също няма да предприемаме такива действия\", подчерта постоянният представител.", "date": "2020.01.09", "title": "Техеран спира атаките срещу САЩ: Приключихме с отмъщението за Сулемайни!"}
{"url": "http://epicenter.bg/article/Putin-nablyudava-voennomorsko-uchenie-kray-bregovete-na-Krim-/203458/7/97", "text": "Върховният главнокомандващ въоръжените сили на Руската федерация Владимир Путин наблюдава хода на съвместните бойни учения на Северния и Черноморския флот край бреговете на Крим в Черно море на борда на ракетния крайцер \"Маршал Устинов\", съобщава ТАСС.    Флотилиите изпълниха ракетни стрелби, включително пускове на крилати ракети \"Калибър\" и свръхзвукови аеробалистични ракети \"Кинжал\". В маневрите участваха над 30 кораба, подводница от Черноморския флот и над 40 летателни апарата на въздушно-космическите сили на Русия.    \"Ученията преминаха успешно\", докладва на президента главнокомндващият ВМС Николай Евменов след края на маневрите, а Путин издаде заповед за приключване на ученията.    От Черноморския флот в ученията участваха фрегатите \"Адмирал Григорович\", \"Адмирал Макаров\", малките ракетни кораби и ракетни катери \"Орехово-Зуево\", \"Набережные Челны\", \"Ивановец\",големите десантни съдове \"Цезарь Куников\" и \"Азов\", патрулните кораби \"Дмитрий Рогачев\" и \"Василий Быков\", подводницата \"Колпино\", както и малки съдове против подводници.    От Северния флот в маневрите участваха ракетният крайцер \"Маршал Устинов\", на борда на който бе походният щаб, в който бяха президентът Путин, министърът на отбраната Сергей Шойгу и командващият Евменов. В учения взе участие и големият кораб против подводници \"Вицеадмирал Кулаков\".    В хода на ученията на авиацията двойка изтребители МиГ-31К изпълни бойна стрелба с ракета \"Кинжал\" по цел на един от полигоните.    Екипажите на фрегатата \"Адмирал Григорович\", малкия ракетен кораб \"Орехово-Зуево\" и подводницата \"Колпино\" изпълниха пускове от подводно и надводно положение на ракети \"Калибър\".    Екипажите на ракетните катери от ЧФ \"Ивановец\" и \"Набережные Челны\" изпълниха стрелби с противокорабни ракети \"Москит\". Бойните разчети на бреговия ракетен комплекс \"Утес\" от Черноморския флот изпълниха два ракетни пуска по цели, имитиращи кораби на условния противник.    В учението взеха участие и многоцелеви изтребители Су-30СМ, фронтови бомбардировачи Су-24М и стратегически бомбардировачи-ракетоносци Ту-95. Непрекъснатото визуално наблюдение на маневрите беше осигурено от дронове.     ", "date": "2020.01.09", "title": "Путин наблюдава мащабно военноморско учение край бреговете на Крим (СНИМКИ, ВИДЕО)"}
{"url": "http://epicenter.bg/article/-Vzglyad--Tramp-tlaska-Iran-kam-nov-udar--koeto-mozhe-da-dovede-do-voyna-/203476/7/0", "text": "Въпреки заявлението за деескалация на конфликта между САЩ и Иран, двете страни развиват политика на конфронтация, пише руският вестник „Взгляд“, цитиран от Агенция \"Фокус\".    Техеран се отказа от преговори с Вашингтон заради санкциите, а в същото време президентът на САЩ Доналд Тръмп даде разпореждане за усилване на икономическия натиск върху Иран заради неговата ядрена програма. По мнения на експерти, Доналд Тръмп поставя Иран в безизходица, което може да доведе до война.    След петдневното балансиране на границата на война САЩ и Иран все пак обмениха съобщения относно деескалацията на възникналия между тях конфликт. Това съобщи британският вестник Financial Times. По информация на изданието, контакт чрез неофициални канали е осъществен при посредничеството на Швейцария.    По-късно постоянният представител на САЩ в ООН Кели Крафт изпрати в Съвета за сигурност на международната организация писмо, в което заяви за готовността на Вашингтон да започне преговори с Иран. По нейни думи, САЩ са готови за преговори без предварителни договорености и се стремят да „не допускат продължаването на заплахите за международния мир и стабилност или ескалация от страна от иранския режим“.    Но от Техеран отхвърлиха предложението на Вашингтон. \"Докато САЩ продължават да настояват за враждебност в отношенията, преговорите нямат никакъв смисъл\", каза постоянният представител на Иран в ООН Маджид Тахт Раванчи, добавяйки, че безпрецедентните санкции на САЩ в отношенията с Техеран противоречат на международните норми.    При това по-рано Тахт Раванчи заяви, че Иран е отмъстил за убийството на генерал Касем Сулеймани и няма да предприема нови военни действия в случай на отсъствие на агресия от страна на Вашингтон.  ", "date": "2020.01.09", "title": "„Взгляд“: Тръмп тласка Иран към нов удар, което може да доведе до война "}
{"url": "http://epicenter.bg/article/Belgiyski-ministerstva-poluchiha-plikove-s-byal-prah/203478/7/0", "text": "Анонимни писма с неизвестен бял прах бяха изпратени по пощата до няколко министерства на валонското правителство в Белгия, съобщават \"Ехо\" и БГНЕС. Според вестника няколко министерства в градовете Намур и Жамб са получили пликове с прах.   Специалистите незабавно са изолирали застрашените сгради и служители до по-нататъшно уведомление и е стартирана процедура за идентифициране на праха.  ", "date": "2020.01.09", "title": "Белгийски министерства получиха пликове с бял прах"}
{"url": "http://epicenter.bg/article/Evroeksperti-shte-se-proiznesat-po-poslednite-sporni-sadebni-reformi-v-Polsha/203479/7/0", "text": "Венецианската комисия - експертен орган на Съвета на Европа по конституционни въпроси, ще представи становище за полския законопроект за санкциониране на съдиите следващата седмица, каза днес председателят на полския Сенат Томаш Гродски след среща с нейни представители, предаде ДПА.    Въпросният законопроект ще разшири дисциплинарната отговорност на съдиите и е последната от серията спорни съдебни реформи, предприети от управляващата партия в Полша - социалноконсервативната \"Право и справедливост\" (ПиС).  Според критици на законопроекта той има за цел да запуши устата на съдиите и да ограничи независимостта на съдебната система, което противоречи на европейските стандарти. Законопроектът предизвика възмущението на юристите и провокира улични протести.    ПиС обаче твърди, че предложените разпоредби не се различават от приетите в други страни членки на Европейския съюз и пренебрегва призива на Европейската комисия да прекрати работата по законопроекта.  Законопроектът вече е приет от долната камара и предстои да се дебатира в контролирания от опозицията Сенат по-късно този месец.    По време на двудневния си престой във Варшава делегацията на Венецианската комисия ще се срещне също с представители на министерството на правосъдието, депутати и с председателя на Върховния съд, но няма да има срещи с членове на правителството.    Председателят на полския Сенат се срещна вчера в Брюксел със заместник-председателката на ЕК с ресор върховенство на закона Вера Йоурова и с еврокомисаря по правосъдието Дидие Рейндерс за обсъждане на законопроекта. ", "date": "2020.01.09", "title": "Евроексперти ще се произнесат по последните спорни съдебни реформи в Полша"}
{"url": "http://epicenter.bg/article/Ispanski-sad-ne-osvobodi-katalunski-separatist--izbran-za-evrodeputat/203481/7/0", "text": "Върховният съд на Испания в четвъртък отказа да признае затворения каталунски сепаратист Ориол Жункерас за европейски депутат заради присъдата му през октомври за неуспешния опит за отцепване от Испания на областта Каталуня през 2017 г. Присъдата на Жункерас е 13 години затвор за противодържавна дейност и злоупотреба с публични средства във връзка с организирането на референдума за автономия на областта.   Според решението на съда в Люксембург човек, чието избиране в Европарламента е било официално обявено от съответния орган на страната - членка на ЕС, придобива от този момент статут на депутат и съответно получава депутатски имунитет.  Съдът в Испания обаче заяви, че няма да разреши временното му освобождаване от затвора, за да събере своите документи за Европарламента. По този начин испанските магистрати отхвърлиха решението на Европейския съд от декември, което каза, че Испания трябва да пусне Жункерас.  ", "date": "2020.01.09", "title": "Испански съд не освободи каталунски сепаратист, избран за евродепутат"}
{"url": "http://epicenter.bg/article/Stoltenberg--NATO-shte-razshiri-prisastvieto-si-v-Blizkiya-iztok-v-saglasie-s-darzhavite-ot-regiona/203482/7/0", "text": "Искането на президента на САЩ Доналд Тръмп за увеличено присъствие на НАТО в Близкия изток не е изненада. Това заяви на пресконференция генералният секретар на пакта Йенс Столтенберг, съобщи Дарикнюз.  Увеличеното присъствие в региона налага съгласуване с държавите на място и ще отнеме време, отбеляза Столтенберг. Той уточни, че НАТО разполага с възможности да отговори на искането на Вашингтон. Генералният секретар посочи, че проблемите в Близкия изток са заплаха за всички, както и че  . По неговите думи НАТО и сега присъства в Близкия изток с усилията си в борбата с тероризма. Най-доброто противодействие на терористите не са военните операции, а обучението на местните сили за сигурност, добави той.  Обстановката в Близкия изток остава несигурна. Никой няма интерес от нов конфликт, стабилността е важна за всички в НАТО, допълни Столтенберг.", "date": "2020.01.09", "title": "Столтенберг: НАТО ще разшири присъствието си в Близкия изток в съгласие с държавите от региона"}
{"url": "http://epicenter.bg/article/Voenna-mosht--Pogled-kam-nay-razrushitelnite-orazhiya-v-arsenala-na-SASht--SNIMKI--/203483/7/0", "text": "Преди ден американският държавен глава написа в Twitter, че може да изпрати част от най-новата и най-добрата военна техника, с която САЩ разполагат, срещу Иран, ако Ислямската република атакува някоя американска военна база, предава Нова тв.    Тръмп заплашително предупреди: \"САЩ тъкмо похарчиха два трилиона долара за военна техника. Ние сме най-големите и НАЙ-ДОБРИТЕ в света! Ако Иран атакува американска база, или който и да е американец, ние ще изпратим част от това ново красиво оборудване срещу тях... и без колебание!\" \r\n \r\n С почти 3 милиона души под пагон, 4800 отбранителни обекта на 7 континента и годишен бюджет от над 700 милиарда долара, американските военни са считани за основна световна бойна сила.          Шест от масовите осемдвигателни бомбардировачи ще бъдат изпратени във въздушната база в Диего Гарсия в Индийския океан, заяви по-рано един от американските служители, цитиран от CNN. В активните и резервни флоти на САЩ има около 75 B-52. Те могат да носят смесен товар от 35 тона боеприпаси, включващ бомби, мини и ракети.    Самолетите, които за пръв път влизат в експлоатация през 1952 г., през годините са усъвършенствани така, че да носят крилати ракети с въздушно изстрелване. Всеки B-52 може да носи 20 крилати ракети.  Веднъж освободени от бомбардировача, крилатите ракети използват вътрешно ръководство и собствени турбовентилаторни двигатели, за да летят до и да нанасят удари по независими цели с бойни глави с тегло до 3000 паунда (1360 килограма).        Тежките бомбардировачи с крила \"прилеп\" могат да носят както конвенционални, така и ядрени оръжия. Флотът на ВВС на САЩ оперира от военновъздушната база Уитман в Мисури. Могат обаче и да излязат от бази като тези на Диего Гарсия или тихоокеанския остров Гуам.    При възникване на конвенционален конфликт четиримоторният В-2 може да носи два PU-1 на Massive Ordnance GBU-57, най-големите неядрени бомби в арсенала на САЩ.    Тези бомби с дължина 30 000 фунта (13 607 килограма, дължина 9 метра) са проектирани да нанасят удари дълбоко в земята, за да извадят ракетни и командни комплекси, които са извън обсега на други неядрени оръжия.    B-2 може също да носи редица други оръжия. Бил е тестван в битки при конфликти в Сирия, Ирак и Афганистан.        Четиримоторните бомбардировачи, от които САЩ имат повече от 60 в своя флот, могат да носят най-големия полезен товар от всички самолети във ВВС на САЩ - на стойност над 75 000 паунда (34,019 килограма), включително крилати ракети, гравитационни бомби и морски мини.    В миналото B-1 са били широко използвани за изхвърляне на съвместни боеприпаси за директна атака, по същество бомби със свободно падане със системи за насочване, прикрепени към опашките им, които могат да ги получат в рамките на 15 фута (5 метра) от целта си.        Военновъздушните сили на САЩ разполагат с около 180 F-22, които се считат за най-способният изтребител на самолета. Освен способността си да поеме най-доброто от всички изтребители, F-22 може да носи два боеприпаса на съвместна директна атака и дори могат да бъдат ръководени от радар въздух-земя.        ВМС на САЩ разполагат с десетки подводници, които могат да останат потопени и потенциално да изстрелят стотици крилати ракети \"Томахоук\" по сухопътни и морски цели.      Във флота на американския флот има 11 активни самолетоносачи, 10 клас Nimitz и един клас Ford.   Въпреки че броят им изглежда голям, едва три до четири от тях обаче вероятно ще бъдат готови за битка във всеки един момент. Към понеделник американският военноморски институт показа един самолетоносач, USS Хари Труман, в Близкия изток.      Флотът на военно-ракетните крайцери и разрушители на ВМС на САЩ може да работи съвместно със самолетоносачите при нанасяне на удари или независимо.    Разрушителите от клас Arleigh Burke наброяват повече от 70 в активна служба и формират основата на флота. Всяка от тях може да носи до 56 крилати ракети Tomahawk, за да атакува сухопътни и морски цели.  ", "date": "2020.01.09", "title": "Военна мощ: Поглед към най-разрушителните оръжия в арсенала на САЩ (СНИМКИ) "}
{"url": "http://epicenter.bg/article/Papa-Frantsisk-prizova-SASht-i-Iran-kam-dialog-i-sdarzhanost/203489/7/0", "text": "Папа Франциск призова днес САЩ и Иран да избягват ескалация и да се стремят към \"диалог и сдържаност\", за да се предотврати по-широк конфликт в Близкия изток, предаде Ройтерс, цитирана от БТА. Папата отправи този апел в годишното си обръщение към акредитираните във Ватикана посланици. \"Особено тревожни са сигналите от целия район в резултат на изострянето на напрежението между Иран и САЩ\", каза Светият отец пред дипломатите от над 180 страни. Напрежението може да \"изложи на риск процеса на постепенно възстановяване на Ирак и да създаде условия за по-голям конфликт, какъвто всички искаме да се избегне\", подчерта той.   \"Поради това Папа Франциск призова днес САЩ и Иран да избягват ескалация и да се стремят към \"диалог и сдържаност\", за да се предотврати по-широк конфликт в Близкия изток, предаде Ройтерс. Папата отправи този апел в годишното си обръщение към акредитираните във Ватикана посланици. \"Особено тревожни са сигналите от целия район в резултат на изострянето на напрежението между Иран и САЩ\", каза Светият отец пред дипломатите от над 180 страни. Напрежението може да \"изложи на риск процеса на постепенно възстановяване на Ирак и да създаде условия за по-голям конфликт, какъвто всички искаме да се избегне\", подчерта той.   \"Поради това подновявам призива си всички заинтересовани страни да избягват ескалация на конфликта и да поддържат пламъка на диалога и сдържаността при пълно съблюдаване на международното право\", каза той. и да поддържат пламъка на диалога и сдържаността при пълно съблюдаване на международното право\", каза той.", "date": "2020.01.09", "title": "Папа Франциск призова САЩ и Иран към диалог и сдържаност"}
{"url": "http://epicenter.bg/article/Vissh-iranski-komandir--Raketniyat-udar-e-samo-nachalo-na-seriya-ot-ataki--/203491/7/0", "text": "Висш ирански командир заяви днес, че атаката с ракети по американски сили в Ирак не са целели да убият американски войници, а да нанесат щети на „военната машина“ на САЩ и че те са началото на серия от атаки в региона, предават Ройтерс и БНР.    Амирали Хаджизадех – командир на военновъздушните сили на Корпуса на революционната гвардия, каза още, че „съответстващото отмъщение“ заради убийството на ген. Касем Солеймани с американски дрон цели да прогони силите на САЩ от региона, съобщи иранската държавна телевизия.    Той посочи, че Иран разполага със стотици ракети и че когато Техеран извършвал атаката си в сряда, той използвал „кибератаки, за да извади от строя навигационните системи на американските самолети и дронове“.    Новият командир на иранските сили „Ал Кудс“ Есмаил Гаани пък обеща да продължи курса на своя предшественик Касем Сулеймани.    Същевременно постоянният представител на Иран в ООН Маджид Тахт Раванчи обави, че Иран няма да предприема нови военни действия, ако няма агресия от страна на Съединените щати.    САЩ и Ирак обявиха, че при иранската ракетна атака срещу две бази няма пострадали техни военни, а американският президент Доналд Тръмп посочи, че са нанесени минимални щети.  ", "date": "2020.01.09", "title": "Висш ирански командир: Ракетният удар е само начало на серия от атаки! "}
{"url": "http://epicenter.bg/article/Petima-deytsi-na-lyavata--quot-Podemos-quot--v-noviya-kabinet-na-Pedro-Sanches/203492/7/0", "text": "Новото коалиционно правителство на Испания обяви днес, че в състава му ще има петима министри от лявата партия \"Подемос\", която е противник на мерките за икономии, предаде АП.    Испанската социалистическа работническа партия на премиера Педро Санчес се съюзи с \"Подемос\" и така възникна първото коалиционно правителство в Испания след възстановяването на демокрацията през 1978 г. Кабинетът на Санчес обяви днес кои са четиримата министри от \"Подемос\".    Имената на останалите министри, вероятно всичките социалисти, ще бъдат съобщени през следващите дни.    От два дни е известно, че лидерът на \"Подемос\" Пабло Иглесиас ще бъде вицепремиер с ресор социални права и устойчиво развитие. Неговата влиятелна съпартийка и съпруга Ирене Монтеро ще бъде министър на равенството.    Другите трима министри от \"Подемос\" са Йоланда Диас - на труда, Алберто Гарсон - на потреблението и Мануел Кастелс - на университетите.    В правителството ще има още трима вицепремиери, всичките жени.    Във вторник Санчес спечели с малка разлика парламентарен вот на доверие. Това направи възможно съставянето на правителство след близо година на управление на временен кабинет.  ", "date": "2020.01.09", "title": "Петима дейци на лявата \"Подемос\" в новия кабинет на Педро Санчес"}
{"url": "http://epicenter.bg/article/Poredni-masovi-protesti-sreshtu-pensionnata-reforma-zalyaha-Frantsiya--VIDEO-/203494/7/0", "text": "Хиляди демонстранти заляха днес улиците на редица градове във Франция в поредния протест срещу пенсионната реформа, предава БНР.    Площадът на Републиката в Париж се препълни с народ, протестното шествие срещу пенсионната реформа потегли с напрежение и сблъсъци.    Десетки хиляди са се събрали сутринта на митинга в Марсилия, демонстрации се провеждат и във всички по-големи градове на Франция, докато продължаващата 36-и ден транспортна стачка продължава да сковава страната.    Броят на стачкуващите железничари е нараснал значително в сравнение с предишните дни.    В днешната четвърта поред национална стачка от началото на протестите на 5 декември се включиха около 40% от учителите според техен профсъюз, а стачката на адвокатите парализира съдебните дела за деня.    На места се стигна и до прекъсване на електричеството. Затворени са Айфеловата кула и други туристически обекти.    Полицията използва сълзотворен газ по протестиращите в Нант, докато в Бордо, Марсилия и Тулуза демонстрантите размахва профсъюзни знамена, докато протестираха мирно. Протестите имат най-силно влияние върху транспорта в Париж.    „Реформата е лоша“, „Правителството провокира“ - заяви няколко пъти днес един от най-радикалните профсъюзни лидери Филип Мартинес, който настоява за пълно оттегляне на проекта за универсална пенсионна система.    Френското правителство се опитва да преговаря с по-умерените синдикалисти, но не отстъпва за средната пенсионна възраст 64 години - един от стълбовете на реформата.    За 36 дни транспортна стачка загубите за френската икономика се изчисляват на около 2 милиарда евро, най-засегнати са железниците, хотелиерството и ресторантьорството.    Според проучванията оптимизмът на французите също е спаднал, въпреки това мнозинството продължава да подкрепя стачката.    Утре премиерът Едуар Филип отново ще се срещне с профсъюзни лидери, изгледи за компромис обаче не се очертават.   ", "date": "2020.01.09", "title": "Поредни масови протести срещу пенсионната реформа заляха Франция (ВИДЕО)"}
{"url": "http://epicenter.bg/article/Zamarsyavaneto-ot-pozharite-v-Avstraliya-se-doblizhava-do-tova-v-amazonskata-gora/203497/7/0", "text": "Въглеродните емисии от унищожителните пожари в Австралия вече достигат тези от пожарите в амазонската гора миналата година, съобщи фондация \"Томсън Ройтерс\", цитирана от БТА.   От септември до 6 януари заради пожарите в Австралия в атмосферата са изхвърлени 370 милиона тона въглероден двуокис, сочат данни на европейската Служба за наблюдение на атмосферата \"Коперник\".   Пожарите в Бразилия миналата година образуваха 392 милиона тона парникови газове от 1 януари до 15 ноември миналата година.   Австралийският премиер Скот Морисън е критикуван за опитите си да омаловажи ролята на климатичните промени за кризата с пожарите. Според повечето учени пожарите се усилват заради тригодишната суша в страната, която според тях е свързана с климатичната криза.   Глобалното затопляне е причина за явления като сушата, горещите вълни и пожарите да стават все по-интензивни и вероятни, казва Адам Ходж, регионален информационен служител за Програмата на ООН за околната среда в Банкок. \"Пожарите в Австралия са нормални като част от природния цикъл, но според някои оценки настоящите са най-тежките в историята\", добавя той. Според него това са част от последиците на глобалното затопляне с 1,1 градуса по Целзий над прединдустриалните нива.   Австралия отделя 1,3 на сто от въглеродните емисии в световен план, но е най-големият замърсител на глава от населението след САЩ. Бразилия е на седмо място в света по отделяне на парникови газове. Според Ходж борбата с глобалното затопляне ще помогне да се избягнат катастрофи като пожарите в Австралия.   Сравненията между вредните емисии от пожарите в Австралия и Бразилия са сложна задача заради различната динамика на бедствията, видовете растителност и това как са започнали пожарите, казва Марк Парингтън, старши изследовател в Службата за наблюдение на атмосферата \"Коперник\" в Рединг, Англия.   Много пожари по тропиците се подпалват нарочно, често заради селското стопанство. Имаше и пожари, свързани с намаляването на горите в Бразилия, както и в Австралия - това е страна, в която пожарите са част от екосистемата, добавя той. Глобално броят на пожарите и свързаните с тях вредни емисии предимно се понижава през последните няколко десетилетия, отбелязва Парингтън. ", "date": "2020.01.09", "title": "Замърсяването от пожарите в Австралия се доближава до това в амазонската гора"}
{"url": "http://epicenter.bg/article/Rusiya-shte-zavarshi-rabotata-po--Severen-potok-2--samostoyatelno-/203500/7/0", "text": "„Северен поток 2“ ще бъде пуснат в експлоатация през 2020 г. независимо от това дали швейцарската компания за полагане на тръби Allseas се върне към проекта или не, пише руският вестник „Известия“, цитиран от Агенция \"Фокус\".    Експерти, попитани от вестник \"Известия\", са уверени, че Русия ще може да завърши газопровода самостоятелно, въпреки че това ще доведе до известна промяна в сроковете по реализация на проекта. От компанията Nord Stream 2 обявиха, че продължават да работят по скорошното пускане на „Северен поток 2“ в експлоатация.    Когато швейцарската тръбопроводна компания Allseas преустанови участието в проекта „Северен поток 2“, на дъното на Балтийско море бяха положени около 2,3 хил.км. газопровод от примерно 2,46 хил.км, казаха за „Известия“ от пресслужбата на компанията оператор.    „В интерес на енергийната безопасност, достъпните цени на газ за европейските потребители и конкурентоспособността на икономиката на Европейския съюз, както и ангажиментите на Nord Stream 2 за опазване на климата и компаниите, подкрепящи проекта, е да се продължи работата по скорошното пускане в експлоатация“, отбелязват от компанията.    Руският министър на енергетиката Александър Новак даде да се разбере, че връщането на швейцарската компания не е изключено. Но и дори ако Allseas няма да довърши работата по тръбополагане, Русия, според негови думи, има възможност да го направи самостоятелно, въпреки че това ще отнеме няколко месеца за организация.    Във всеки случай няма нищо фатално в настоящата ситуация, уверени са експертите. Въпреки че промяната на сроковете по реализация вече не може да бъде избегната. Но забавянето на проекта няма да доведе до сериозни последици.  ", "date": "2020.01.09", "title": "Русия ще завърши работата по „Северен поток 2“ самостоятелно "}
{"url": "http://epicenter.bg/article/Chavushoglu--Turtsiya-ne-iska-Irak-da-stane-zona-na-konfrontatsiya-na-chuzhdi-sili/203503/7/0", "text": "Турция не иска Ирак да се превърне в зона на конфронтация на чуждестранни сили, заяви днес турският външен министър Мевлют Чавушоглу на съвместна пресконференция в Багдад с иракския си колега Мохамед Али ал Хаким, съобщава Анадолската агенция, цитирана от БТА.    Чавушоглу изтъкна, че осъществява по инструкция на президента Реджеп Ердоган посещението си в Ирак в тези трудни за страната дни. Посланието, което искаме да отправим, е, че Ирак не е сам и ние ще работим заедно с Ирак за преодоляване на тези трудни дни, заяви Чавушоглу.    Турският външен министър подчерта, че убийството на иранския генерал Касем Сулеймани при американски удар в Багдад и нападенията срещу американски бази в Ирак са довели до сериозно напражение в района.  Чавушоглу посочи, че Ирак не трябва да бъде засегнат от тези напрежения, предизвикани от чуждестранни сили. Той заяви, че всеки трябва да зачита териториалната цялост и суверенитета на Ирак. Чавушоглу обърна внимание, че при сегашната ситуация в района не трябва да се допусне възраждане на ДАЕШ (арабски акроним на \"Ислямска държава\") .    Иракският външен министър Мохамед Али ал Хаким изтъкна от своя страна, че в разговорите с Чавушоглу двамата са акцентирали върху необходимостта всички страни да зачитат суверенитета на Ирак.  Всяка ескалация в района ще насърчи терористите, е заявил Ал Хаким, цитиран от ДПА.    Иракският външен министър е посочил, че е обсъдил с турския си колега двустранните отношения и е добавил, че Ирак сътрудничи с Турция по въпроса за борбата срещу тероризма, отбелязва Анадолската агенция.    Чавушоглу се е срещнал днес и с иракския президент Бархам Салих и с премиера Адел Абдел Махди.  Ирак е решен да поддържа балансирани отношения с другите страни, е заявил Салих на срещата с Чавушоглу, посочва ДПА.    Сигурността и интересите на района са отговорност на всички страни от него, е изтъкнал Абдел Махди, според съобщение на неговата канцелария.", "date": "2020.01.09", "title": "Чавушоглу: Турция не иска Ирак да стане зона на конфронтация на чужди сили"}
{"url": "http://epicenter.bg/article/Gartsiya-obyavyava-deset-pristanishta-na-targ/203504/7/0", "text": "През 2020 г. Гърция ще обяви международен търг за експлоатацията на 10 големи регионални пристанища. Това заяви министърът на корабоплаването и островната политика Янис Плакиотакис на среща с представители на Съюза на собствениците на круизни кораби, съобщава БНТ.   През 2020 г. ще бъдат въведени промени в управлението на пристанищата, тъй като съществуващият модел не позволява пълноценно използване на капацитета на всяко от тях. Ще бъдат обявени конкурси за поемане на управлението в 10 от големите пристанища, включително такива, в които работят и круизни кораби.    Министърът обяви и създаването на национална круизна стратегия. Той съобщи и за новата инфраструктура на приема в пристанище Пирея, както и за финансирането на 39 пристанища. Програмата на държавната инвестиция е в размер на 4,4 млрд. евро.    По данни на Асоциацията на гръцките пристанища, 2019 г. е била най-успешната за круизните пътувания в Гърция. Пристанищата на страната са били посетени от 3 899 кораба и повече от 5,5 млн. туристи. Броят на гостите, посетили Гърция с кораби, е нараснал с 15,64 %, съобщават от асоциацията.", "date": "2020.01.09", "title": "Гърция обявява десет пристанища на търг"}
{"url": "http://epicenter.bg/article/V-SASht-smyatat--che-iranska-raketa-mozhe-da-e-svalila-ukrainskiya-boing-/203510/7/0", "text": "Представители на американските власти заявиха пред Ройтерс, че украинският боинг, който вчера се разби малко след излитането си от Техеран, най-вероятно е бил свален случайно от иранска ракета, предава БНР.    Единият от източниците заяви, че американски сателити са засекли изстрелването на две ракети малко преди самолетът да катастрофира, имало и доказателства за експлозия.    Двама други източници заявиха, че Вашингтон смята, че свалянето на самолета е случайно.    От своя страна президентът на САЩ Доналд Тръмп каза днес, че трагичният инцидент със 176 жертви може да е станал в резултат на грешка.    Той посочи, че има съмнения относно катастрофата, но не даде подробности.  ", "date": "2020.01.09", "title": "В САЩ смятат, че иранска ракета може да е свалила украинския боинг "}
{"url": "http://epicenter.bg/article/Britanskiyat-parlament-odobri-sdelkata-za-Brekzit-/203511/7/0", "text": "Британските депутати одобриха днес законодателство, което ще позволи на Великобритания да напусне ЕС на 31 януари със сделка, като така ще бъде сложен край на три и половина годишната сага около условията на безпрецедентния развод, предаде Ройтерс, цитирана от БНР.    Законодателите подкрепиха с 330 срещу 231 гласа закон за напускане на ЕС, който включва сделката за Брекзит, съгласувана с Брюксел миналата година.    Така премиерът Борис Джонсън може да обърне страницата от една от най-дълбоките политически кризи на Острова от десетилетия и да сложи край на опасенията от хаотичен Брекзит.    „Време е да приключваме с Брекзит“, коментира министърът по въпросите на Брекзит Стивън Баркли след няколкочасов парламентарен дебат.    Текстът сега отива в горната камара и се очаква да стане закон идните седмици, което ще даде на Великобритания достатъчно време да напусне вЕС в края на месеца със сделка и да минимизира икономическите щети.  ", "date": "2020.01.09", "title": "Британският парламент одобри сделката за Брекзит "}
{"url": "http://epicenter.bg/article/Mladiyat-arh--Plamen-Miryanov-s-poreden-vazdeystvasht-klip--tozi-pat-posveten-na-Sv--Yoan-Rilski/203437/11/0", "text": "Младият арх. Пламен Пламенов Мирянов с пореден клип, посветен на красотата и историята на Родината ни.   Младият архитект с чисто и изпълнено с истинска вяра младежко сърце засне видео, разказващо за живота на пазителя на българския народ, чудотворецът Св. Йоан Рилски.    Клипът е заснет върху историческия извор, познат като \"Заветът на Св. Иван Рилски\" и е от филмовата поредица на арх.Мирянов-син \"Нашият дом е България\". Мирянов сам режисира кадрите в клиповете си, като целта му е повдигнане на патриотизма у младите българи.   \"Заветът на Св. Иван Рилски\" е уникален документ от X в., чието място в духовен и верови аспект е до Паисиевата история - мерило за националното ни самосъзнание.   \"Нашият дом е България\" е мотото и на националната кампания „Нашият дом е България“, с която арх. Мирянов си е поставил амбициозната задача да работи за издигане националното самочувствие и духа на българите, за популяризиране красотата на родината и съхранение на националните традиции, фолклор и културата на България.     Вижте клипа \"Заветът на Св. Иван Рилски\"  ", "date": "2020.01.09", "title": "Младият арх. Пламен Мирянов с пореден въздействащ клип, този път посветен на Св. Йоан Рилски"}
{"url": "http://epicenter.bg/article/Prof--Yonchev--Po-veroyatna-e-kibervoyna-mezhdu-Iran-i-SASht--a-ne-na-boynoto-pole/203448/11/0", "text": "„Логиката на събитията не води към война между Иран и САЩ. Малко се бяха поразвълнували експертите и политиците. Малко механично и без мисъл се приема фактът, че светът е глобален и че има взаимни зависимости. А това е страшно важно“. Това коментира пред БНР проф. Димитър Йончев, специалист по национална сигурност и преподавател в НБУ.  В предаването „12+3“ проф. Йончев подчерта, че вече 40 години нямаме обявена война между държави:    „Има световен либерален пазар – той иска всеки жител на планетата да му стане клиент. Войните слагат граници, правят ограничения… Взаимосвързаният свят дава много повече гаранции за равновесие, макар и напрегнато на моменти, отколкото светът на националните държави. Живеем в друго време... Светът си наднича в смартфона, не гледа на страни“.    САЩ и Иран са несъвместими като политически сили, категоричен е проф. Димитър Йончев:    „Иран е част от шахматната игра в Близкия изток, а САЩ са глобална сила… Големите решават въпросите. Не мисля, че е случайно това почти тайно пристигане на Путин в Сирия. Размяната на такива сигнали върши работа и успокоява страстите“.    Според проф. Йончев това, което е по-вероятно да се случи, но не се коментира, е кибервойна между Иран и САЩ, тъй като вече 10 години двете страни имат една територия, на която равнопоставено се сблъскват:    „САЩ успяха да блокират почти 1000 центрофуги за обогатяване на уран чрез кибератаки. Иранците направиха един департамент от хакери, направиха киберзащита и направиха няколко съществени удара в САЩ“.", "date": "2020.01.09", "title": "Проф. Йончев: По-вероятна е кибервойна между Иран и САЩ, а не на бойното поле"}
{"url": "http://epicenter.bg/article/Foreign-Policy--Blizkiyat-iztok-e-po-stabilen--kogato-SASht-stoyat-dalech-ot-nego-/203453/11/33", "text": "Една от мантрите във външната политика на САЩ в последното десетилетие и дори повече, е, че без Вашингтон Близкият изток би изпаднал в хаос. Или още по-лошо, Иран ще възкреси Персийската империя и ще погълне целия регион.    И все пак, когато президентът на САЩ Доналд Тръмп реши да не води война с Иран след поредица от нападения срещу Саудитска Арабия миналата година и заяви намеренията си да изтегли войските от региона, не настъпи хаос и никой не бе превзет. По-скоро възникна зараждащата се регионална дипломация - особено сред Иран, Саудитска Арабия и Обединените арабски емирства - и деескалация на напрежението. Картите бяха пренаредени отново през януари, когато Тръмп разпореди ликвидирането на генерал Касем Сюлеймани, една от най-важните военни фигури в Иран. С любезното съдействие на Тръмп, регионът отново се насочва към конфликт и заченките на дипломатически напредък, постигнати през предходните месеци, просто се изпариха.    Според американското списание Foreign Policy е време Вашингтон да отговори на един важен въпрос, който отдавна избягва: дали военното господство на Америка в Близкия изток не пречи на регионалните участници мирно да разрешават конфликтите сами? И в крайна сметка не ли тя по-скоро пречка за стабилността, отколкото гарант за нея?    След съветската инвазия в Афганистан през 1979 г. президентът на САЩ Джими Картър провъзгласи нова доктрина: „Опитът на всяка външна сила да овладее региона на Персийския залив“, заяви той, „ще се счита за атака срещу жизнените интереси на САЩ и подобно нападение ще бъде отблъснато с всякакви необходими средства, включително военна сила“. В контекста на Студената война, СССР бе основната външна сила, за която Картър се тревожеше – и опасността тя да получи контрол над енергийните ресурси. Ето защо регионът имаше стратегическа логика.    Но с течение на времето тази логика се промени. През 80-те години президентът на САЩ Роналд Рейгън разшири доктрината, за да включи и заплахите за нефтените потоци. Тъй като геополитическият контекст се промени още повече, следващите президенти откриваха още повече начини да оправдаят нарастващото военно присъствие на Америка в Близкия изток. Това, което започна като политика за предотвратяване на установяването на хегемония над богатите на петрол води в Персийския залив, се превърна в политика на отстояване на американската хегемония в региона с цел „спасяването му\".    Докато съюзниците на САЩ нямат способност или компетентност да гарантират сигурността в региона, Вашингтон няма да има друг избор, освен да поеме тази отговорност. Това бе основната мисъл в умовете на Вашингтон. Президентът на САЩ Джордж Буш беше категоричен за това; без увеличаване на броя на американските войски в Ирак, твърдеше той, ще има хаос в региона. Разбира се, по ирония на съдбата, инвазията му в Ирак беше единственото най-дестабилизиращо събитие в Близкия изток през последните десетилетия.    Учени като Хал Брандс, Стивън Кук и Кенет Полак написаха, че одобряват доктрината на Картър и нейното продължение. „САЩ установиха и подкрепиха основните правила за поведение в региона: те ще предприемат усилия да попречат на свободното движение на петрол чрез сила; поддържат свободата на навигация; изискват регионалните власти да се откажат от своите претенции към други държави или ще бъдат изправени пред сериозни последици; и допринасят за предотвратяване на разпространението на оръжия за масово унищожение\".    Това описание е достатъчно точно (въпреки че последното правило никога не е било в сила за Израел), но историята показва също как политиката е прикривала дестабилизиращото поведение на някои от американските съюзници.    Това е пропуск в статии на медии като Bloomberg, която твърди, че „постамериканският Близък изток няма да бъде стабилен и мирен. Ще бъде още по-гнусно и по-бурно място, отколкото днес“. (Става въпрос за ситуацията след убийството на Джалал Хашоги). А по думите на американския сенатор Линдзи Греъм, „ако не бяха САЩ, в Саудитска Арабия щяха да говорят на фарси след около седмица\".    Всичко това ако не друго, показва, че защитата на САЩ на саудитския режим даде възможност за неговото популяризиране и за отприщването на дестабилизиращи дейности в региона, което от своя страна предизвика по-нататъшен отговор на Иран.    Твърденията за основната роля на САЩ в Близкия изток, колкото и често да се повтарят, не отговарят на истината. Иран, опустошен от санкции, корупция и икономическо лошо управление, не е близо до установяване на хегемония в региона. Саудитска Арабия харчи над пет пъти повече за своите военни, отколкото Иран; целият Съвет за сътрудничество в Персийския залив (Саудитска Арабия, Кувейт, Катар, Бахрейн, Оман и ОАЕ) превъзхожда Иран. Междувременно, Иран все още няма ядрени оръжия, но Израел има програма за създаването на такива. И за разлика от Техеран, в Тел Авив международната общност не извършва скритни проверки. Иран може би е съумял да се възползва от прекомерното разширяване и неправилните стъпки на САЩ през последните няколко десетилетия, но установяването на хегемония в региона е съвсем различен въпрос.    Освен това Близкият изток не изпадна в по-дълбок хаос в резултат на по-ранния отказ на Тръмп да влезе в конфронтация с Иран след атаките срещу саудитските петролни съоръжения през септември 2019 г. Критиците определиха решението на президента като изоставяне на доктрината на Картър и предупредиха, че това може дори да подтикне Саудитска Арабия към разработването на собствено ядрено оръжие.    Вместо това, признавайки, че американските военни вече не са на тяхно разположение, Саудитска Арабия и ОАЕ започнаха да прилагат дипломатическите опции, които винаги са им били на разположение. От своя страна Саудитска Арабия засили директните преговори с бунтовниците в Йемен като начин за облекчаване на напрежението с техния враг Иран. Нивото на насилие от двете страни намаля и бяха освободени повече от 100 военнопленници. През ноември пратеникът на Организацията на обединените нации в Йемен, Мартин Грифитс, отчете 80-процентно намаляване на броя на въздушните удари, нанасяни от Саудитска Арабия.    Рияд също реши да отслаби напрежението с Катар. Възстановени бяха някои спортни събития между двете държави.    Техеран от своя страна приветства възможното саудитско-катарско размразяване и според The New York Times дори има мирен план, основан на взаимно обещание на Техеран и Рияд за ненападение.    Още по-силна промяна настъпи в Абу Даби. През юли ОАЕ започна да изтегля войски от Йемен. Същия месец тя участва в преки разговори с Техеран за обсъждане на морската сигурност. Те дори предоставиха 700 милиона долара на Иран в противоречие със стратегията за максимален натиск на администрацията на Тръмп.    Някои от тези мерки може би са били по-скоро тактически, отколкото стратегически. Саудитска Арабия може да намали напрежението с Катар и шиитите, за да се ориентира по-добре в конфронтацията с Техеран по пътя или да компенсира международното осъждане на убийството на Хашоги, нарушенията на човешките права у дома и бруталните тактики в Йемен. ОАЕ също може би почувства, че е оправдано тактическото намаляване на напрежението.    Въпреки това, тъй като САЩ изглеждаха готови да отстъпят от региона, предишните им съюзници отдадоха предпочитание на дипломацията. Саудитите и емиратите просто нямаха друг избор, освен да прекратят част от безразсъдството си, защото вече не можеха да действат под закрилата на САЩ. Ако стабилността в Близкия изток е основната цел на Америка, то Вашингтон би трябвало да приветства, а не да осъжда тези развития. След убийството на Сюлеймани обаче уравнението може да се промени още веднъж.    По думите на иракския министър-председател Адил Абдул Махди, Сюлеймани е бил в Ирак, за да му предаде отговора на Техеран на съобщение от Рияд за намаляване на регионалното напрежение, вероятно като част от подновения интерес към дипломацията. Според него иракчаните посредничат между двамата съперници, инициатива, която сега е поставена под въпрос.    Иран може много добре да заключи, правилно или погрешно, че Саудитска Арабия и ОАЕ са в заговор с Вашингтон за убийството на Сюлеймани и в резултат не само да прекратят дипломацията, но също така да насочат срещу Рияд и Абу Даби част от отмъщението си за смъртта на Сюлеймани. Изглежда, това е още един случай, в който дейностите на САЩ в региона донесоха повече сътресения, отколкото стабилност.    Но за да сме обективни - няма гаранция, че скорошните дипломатически усилия биха били успешни. Все пак е забележително, че дипломацията дори не бе на преден план, докато Вашингтон ясно демонстрираше нежеланието си да се забърка във война между Саудитска Арабия и Иран. И като се върне в региона в демонстрация на военна сила, Тръмп може отново да обезсърчи съюзниците на САЩ да вземат на сериозно дипломацията. Те дори могат да изтълкуват убийството на Сюлеймани като своеобразен лиценз за възобновяване на безразсъдството им - дейности като предполагаемото отвличане на ливанския премиер и разпореждане за разчленяването на тялото на Хашоги; Саудитска Арабия и ОАЕ да налагат блокада на Катар; и по-нататъшната дестабилизация на Либия, Сирия, Ливан, Судан и Йемен.    Както в миналото, с други думи, изглежда, че тласкането на Близкия изток към хаоса е по-вероятно със САЩ, отколкото без него.   ", "date": "2020.01.09", "title": "Foreign Policy: Близкият изток е по-стабилен, когато САЩ стоят далеч от него "}
{"url": "http://epicenter.bg/article/Valentin-Radomirski--Vredno-e-da-trabim--che-Soleymani-e--mozakat--zad-atentata-v-Sarafovo/203456/11/0", "text": "- Дипломатите винаги имат полезни ходове, дори и след войните. Друг е въпросът от каква база започват дипломатическите усилия – преди, по време или след военните действия. Обикновено първата и особено втората фаза са най-трудни за дипломатите, тъй като противоборстващите страни все още се надяват на победа и трудно могат да оправдаят пред своите граждани дипломатическите компромиси на фона на потенциалните или реални жертви.   Настоящата ескалация представлява трудност за мирна, успокояваща напрежението дипломация именно поради постигнатите през последните две години нива на взаимни обвинения между САЩ и Иран.    че и в двете страни през тази година предстоят важни избори – в Иран през февруари, а в САЩ през ноември. Всеки компромис от страна на управляващите в двете държави може да окаже негативно влияние върху националистическите части от електората, а той и в двете страни по различни исторически причини заема съществен дял.    парадоксално е, че американците със собствените си ръце доведоха на власт в Багдад шиитски организации и проирански групировки.  „Арабската пролет“ в Близкия изток, в която американците меко казано взеха активно участие, позволи на Техеран да създаде „шиитска дъга“ или „шиитски полумесец“, тоест съюз на държави с преобладаващо или голямо шиитско население срещу алианса на сунити-уахабити, подкрепян от САЩ и Запада. Това е сравнително нова, но засега стабилно оформяща се геополитическа реалност в региона. Трябва да се има предвид, както знаят колегите арабисти, че шиитите в арабския свят са по-склонни да се идентифицират първо като шиити, а чак тогава като араби, докато сунитските араби поставят арабската си идентичност по-високо. Така спечелената през последните години по-широка подкрепа за Иран ще затрудни военни планове за по-нататъшна ескалация, без обаче да може да ги предотврати напълно.  решаващо значение може да имат два очертаващи се през последните години ситуационни съюза. Единият е във формата „Астанински процес“, в който Иран участва заедно с Русия и Турция. Вторият е започналото сближаване във военно-политическата сфера между Китай, Русия и Иран, последното свидетелство за което бяха проведените в последните дни на миналата година военноморски учения на трите държави в Персийския залив. Тези очевидно дразнещи САЩ съюзи могат да послужат както като възпиращ фактор, така и като аргумент на „ястребите“, желаещи по-нататъшна ескалация. - На този етап не всичко около решението на Тръмп да ликвидира Солеймани е ясно. Според The Times, това е станало във Флорида, където американският президент е почивал. Според изданието Тръмп искал да използва т. нар. “експлозивна технология“, нанасяйки удар върху човек с образа на \"народен герой и революционен освободител\", осъзнавайки, че такъв драматичен акт ще предизвика огромен резонанс не само в Иран, но и в целия Близък изток и ще дестабилизира обстановката. В тази връзка The New York Times твърди, че Пентагонът, провеждащ операцията по заповед на Тръмп, не я е считал за „разумна“ в този вариант и е смятал за неубедителни аргументите, че Солеймани планира серия от атаки срещу американските военни и дипломати в Багдад. Разузнавателните сводки за ситуацията в Близкия изток показвали, че „няма нищо необичайно в пътуванията на Солеймани до Сирия, Ливан и Ирак“. Има и други подробности. Държавният секретар на САЩ Майк Помпео и вицепрезидентът на САЩ Майк Пенс са се застъпвали за по-строги политики спрямо Иран. Според The Washington Post именно Помпео е „убеждавал Тръмп да извърши операция за елиминиране на Сулеймани“ в продължение на няколко месеца, свързвайки я с перспективата президентът да „остане на президентския стол“. Същевременно пред американския президент са били ясно идентифицирани възможните рискове: началото на нова война в Близкия изток, ответните действия на Техеран, спирането на борбата срещу ИДИЛ, ограничаване на всички дипломатически възможности за спиране на иранската ядрена програма и крайно отрицателна реакция на Ирак. Между другото, последното вече се осъществи - иракският парламент гласува за изтегляне на чуждите войски от страната. - Рисковете за България са идентифицирани отдавна. Преди десетина година при споровете за разполагането на американските ПРО в Европа стана ясно, че още тогава Иран имаше на въоръжение ракети, които могат да поразяват територията на България. А на наша територия има разположени американски военни в т.н. „съвместни военни съоръжения“. Пентагонът и съответно неговите военнослужащи бяха обявени със закон от иранския парламент за „терористи“ , т.е. за легитимни цели.  Така че България може да попадне в оптиката на иранските планове „за отмъщение“. Не е нужно, да не казвам, че е вредно, да разпространяваме недоказаните твърдения, че генерал Сулеймани бил „мозъкът“ зад атентата в Сарафаво. Може само да приветстваме своевременното решение на президента Радев да свика екстрено съвещание на КСНС. - За доказателства се говори пред съда и органите, разследващи атентата, а не пред телевизиите. Когато правораздавателните органи не са се произнесли, подобни обвинения могат да ни струват скъпо. За разлика от други случаи, този път съм склонен да приема тезата на министър-председателя. - Говорейки за Европа, трябва да откроим активността на френския президент. От момента, в който се появи на Елисейските полета, Макрон се опитва да узурпира ролята на бъдещ лидер на „новата Европа“ и като следствие от това не пропуска възможността да посочва съществени разминавания с Вашингтон, с което периодично вбесява Доналд Тръмп. В тази връзка са и демонстративните контакти на Париж с Москва и Пекин. Тази седмица в телефонен разговор на Макрон с руският президент Владимир Путин, иницииран от френската страна, са били обсъдени „много теми“. От тях най-интересното в контекста на Вашия въпрос е изявлението на руския лидер за тясно сътрудничество с Турция при контрола на ситуацията в най-експлозивната сирийска провинция Идлиб. Както и загрижеността на лидерите на Русия и Франция относно перспективите за влошаване на регионалната ситуация във връзка с терористичното нападение на САЩ в Багдад. Много важно е, че Макрон, буквално в разрез с позицията на Белия дом, отново се е изказал в подкрепа на Съвместния цялостен план за действие (JCPOA) по иранската ядрена програма, от който преди почти две години САЩ се оттеглиха след едностранното решение на Тръмп. Същият кръг от въпроси е бил повдигнат и в телефонен разговор на ръководителя на китайската дипломация Ван И и френския външен министър Жан-Ив Дриан, като последният изрично е заявил, че Париж „се противопоставя на използването на сила в международните отношения и смята за необходимо да се зачита териториалният суверенитет на Ирак“. Според министъра френската страна възнамерявала да участва заедно с Китай в ограничаване на ескалацията на напрежението, предизвикано от терористичната атака срещу Сулеймани. И с Русия, както следва от уверенията, дадени от Макрон на Путин предишния ден.  Възможно ли е външната за региона на Близкия изток проекция на френското влияние да придобие по-силен  антиамерикански нюанс и какво влияние може да окаже това върху външната политика на САЩ и лично на Тръмп в навечерието на президентските избори? Засега това са реторични въпроси без отговор на сегашния етап.  В Европа започва да се очертава мълчалив консенсус, че Съединените щати не само „направиха нещо нередно“, но и преминаха „червена линия“, отвъд която събитията могат да загубят управляемост. Едва ли има разумни хора, които искат това, но всички вече основателно се страхуват от подобен вариант. В подобни сложни моменти се доказва геополитическата субектност. Дали Европа няма да го пропусне отново предстои да видим в следващите дни. - Калкулаторът на военните способности показва, че в действителност в района около Иран Пентагонът има не повече от петнадесетина хиляда боеспособни войници, които са откровено малко за нашествие по суша в Иран, дори и да имат осигурени изходни плацдарми. Без десетократно по-голям контингент не може да става въпрос за каквато и да е война – голяма или малка, ако войната е истинска.   Но ако я провеждате само в Twitter, картинката се променя драстично. С убийството на Сулеймани Тръмп с един куршум,  всъщност ракета, удари три цели наведнъж. Първо, демонстрира твърдост, каквато очакват много американци от своя президент. Той предизвикателно игнорира всички публични международни правила и никой не можа да направи нищо против това. По този начин преди изборите през ноември беше добавен допълнителен плюс в политическия му портрет.   Второ, той постави Пентагона в положение, в което не му остава нищо друго, освен да започне подготовка за изтеглянето на войските от Ирак.   Очевидно е, че иранците няма да взривят тайно атомна бомба в САЩ, но могат лесно да превърнат в ад живота на американския контингент в Ирак. С ракетната си атака Техеран вече демонстрира как ще изглежда това. От изстреляните 15 ракети 11 удариха целите в две въздушни бази, а прехвалената американска противовъздушна отбрана не успя да прехване нито една. И това при условие, че както съобщават арабски агенции, Техеран е предупредил Багдад предварително за предстоящия обстрел. Освен това Тръмп вече започна публична търговия около условията за изтегляне на американския контингент от Ирак, говорейки за милиарди долара неустойки.   Но това е единственото оръжие, останало на демократите срещу Тръмп. При липсата на силни юридически аргументи опонентите му силно акцентираха върху емоционалния компонент на обвинението. Но ескалацията на напрежението в Близкия Изток го засенчи напълно. И го засенчи много удобно. Съдейки по изявленията на иранското ръководство, ракетният удар по две американски въздушни бази в Ирак (върху една от тях САЩ дори планираха да разположат своите самолети Б-52) е бил „достатъчен отговор“. Въпреки че Пентагонът уби ирански генерал, а в резултат на ракетния обстрел нито един американски военен или дори цивилен не беше ранен.   Така че всъщност Тръмп няма нужда да атакува Иран. Но има достатъчно причини да напише в Twitter, че с тази смела стъпка президентът на САЩ спря Третата световна война в Близкия изток. При това само два месеца преди старта на предизборната надпревара, която започва през март. - На сегашния етап икономическите цели остават на втори план. Високите цени на петрола са изгодни за САЩ и неизгодни за Китай. Но те са изгодни и за редица други производители на петрол, голяма част от които са опоненти на САЩ като Русия и Венецуела. Тръмп заплаши със санкции Иран и Ирак и според някои съобщения във Вашингтон вече се разработват санкционните схеми срещу Багдад. Но и двете страни при повишени цени на петрола ще получат допълнителни приходи, което е в противоречие с логиката на санкционния натиск.   - Тази среща може би ще внесе известна яснота дали Европа може да има не само геоикономическа, но и значима геополитическа тежест. От една страна, досегашната политика на Меркел и доста напрегнатите през последните години отношения между нея и Путин са солиден аргумент против тази теза.  От друга страна, Германия все повече показва признаци, че трудно приема демонстрираното унизително отношение на Вашингтон към европейските му съюзници. В това отношение много негативно се възприемат плановете за  санкции срещу „Северен поток – 2“. Отново на повърхността в Берлин се появиха искания за изтеглянето на американските ядрени заряди от германска територия.  Но едва ли именно на тази среща Меркел ще промени досегашната си предпазлива и внимателна политика към САЩ. За това свидетелства и изявлението на говорителя на Кремъл Дмитрий Песков, че убийството на генерал Сулеймани „няма връзка“ със съботната визита на германския канцлер в Москва. Очаквам Путин и Меркел да обсъдят преди всичко украинската криза в светлината на решенията на последната среща на лидерите от „норманската четворка“, както и ситуацията в Сирия и Либия.   Би било повече от очакванията, ако в съвместното заявление след срещата се появят не само стандартните формулировки за „търсене на дипломатически изход“ и „запазване на мира“, а инициатива на двете държави с точно определени времеви и същностни параметри за посредничество в задълбочаващото се военнополитическо напрежение край границите на Европа.", "date": "2020.01.09", "title": "Валентин Радомирски: Вредно е да тръбим, че Сулеймани е „мозъкът“ зад атентата в Сарафово"}
{"url": "http://epicenter.bg/article/-quot-Doyche-vele-quot--Zashto--quot-Turski-potok-quot--e-uspeh-za-Balgariya-i-proval-za-Rusiya/203475/11/0", "text": "  Владимир Путин и Реджеп Ердоган отбелязаха официалния старт на газопровода „Турски поток\" с помпозност, която е обичайна за по-източните страни. Двамата лидери, които особено обичат да се наслаждават на победи и успешни финали, си устроиха пищно тържество с гръмки речи, посветени на формалното приключване на проекта.    А приключването наистина е само формално, защото за руската страна газопроводът изобщо не е завършен - нищо, че у зрителите на големите руски телевизионни канали може би е възникнало обратното впечатление. Фактът е, че от двете тръби на „Турски поток\" засега само една изпълнява изцяло предназначението си - тази, която снабдява турските потребители.    Втората тръба, която трябва да транспортира газ към основния пазар на Газпром - страните от ЕС, досега не предлага съпоставимо по мощност продължение на територията на Евросъюза и още поне година и половина ще работи с много снижен капацитет.        Неслучайно Ердоган толкова много се наслаждаваше на церемонията и беше доста по-словоохотлив от московския си гост. Това си беше празник на турския президент. Той получи всичко, което искаше - нова-новеничка тръба за пряко снабдяване с руски газ на развитата, европейска част от Турция - без междинни страни, без транзитни коридори и транзитни рискове, че на всичкото отгоре и с голяма отстъпка.    Така че в Истанбул на Путин му се наложи да се усмихва доста насилено, след като геополитическата газова игра се разви толкова неудовлетворително за него. Сега всеки се пита: Защо Газпром беше принуден по разпореждане на президента да хвърли огромни пари за изграждането на „Турски поток\"?       При това работата не е там, че някакви тръби не са били положени в срок - рано или късно и това ще стане. За Кремъл стратегическият провал се състои в това, че така и не успя да лиши Украйна от газовия транзит и се наложи да сключва с Киев нов дългосрочен договор. Този договор гарантира на Украйна още пет години доста интензивен газов транзит и добро възнаграждение за услугата, плюс еднократно плащане от 3 милиарда долара по стари сметки.    Вярно, за Газпром от търговска гледна точка този вариант изобщо не е лош: концернът получи възможност и юридически гаранции за продължаване на експлоатацията на своя най-важен и изпитан през десетилетията експортен канал. И все пак, след сключването на новия руско-украински договор за транзит отново и още по-остро възниква въпросът: Тогава защо изобщо беше изграждан скъпо струващият „Турски поток\"? Особено пък в сегашния му окастрен вид.    Нека да припомним: на 1 декември 2014 година, след среща с Ердоган в Анкара, неочаквано за всички Путин обяви, че няма да се изгражда газопроводът „Южен поток\" през България. И обясни, че четирите тръби на този газопровод се пренасочват към Турция. Малко по-късно обаче турският президент наруши постигнатата договорка и поиска да бъдат съкратени две от тръбите на новия газопровод, който вече носеше името „Турски поток\".            Изцяло се провали и намерението на Путин да накаже опърничавата България, като принуди ЕС да прокара втората тръба за „Турски поток\" през Гърция към Италия. Тази идея, пръкнала се в Москва, от самото начало си беше чиста авантюра. Още в края на 2014 прогнозирахме, че България в крайна сметка ще получи своите транзитни милиони.    Както се и случи: основният газопровод, по който руското синьо гориво ще потече към Сърбия, Унгария и Словакия, в момента се строи в България. Газът за Гърция и Северна Македония също ще идва от България. Така че Газпром всъщност поправя грешката, която Путин допусна с „Южен поток\".    Трудно е да си представим, че един толкова екстравагантен начин за транспортиране на горивото би могъл да бъде търговски изгоден за Газпром. А според същото съобщение на „Интерфакс\", българският газов дистрибутор Булгаргаз през тази година разчита на десетки милиони евро печалба от новите договорки. Българското министерство на енергетиката информира, че цените на газа за българските потребители могат да се снижат с 5% още през първото тримесечие на тази година.    Това толкова тясно руско-българско сътрудничество опровергава порочно загнездилия се мит в руските медии, че навремето „Южен поток\" се е провалил именно поради съпротивата на България под натиска на ЕС и САЩ. Че как ли сега успяха все пак да се договорят, при положение че позициите на Брюксел и Вашингтон днес са дори още по-рестриктивни? Ако преди 5-6 години Москва беше поискала реално да се договори със София, без да се опитва да заобиколи европейските правила (на които сега е съгласна да се подчинява), може би тогава нямаше да се наложи да се взима обходният транзитен маршрут през Турция.    Рано или късно на руснаците ще им се наложи да обсъдят смисъла и безсмислието на „Турски поток\". Особено ако геополитическите планове на Кремъл се сблъскат в Сирия, Либия или другаде с нарастващите имперски амбиции на новата транзитна страна за руския газ - Турция. ", "date": "2020.01.09", "title": "\"Дойче веле\": Защо \"Турски поток\" е успех за България и провал за Русия"}
{"url": "http://epicenter.bg/article/GERB-ni-obeshta--visoki-ekologichni-standarti--Kade-sa-/203498/11/0", "text": "Две мащабни акции на прокуратурата, ДАНС, МВР и КПКОНПИ в Перник и в София приковаха публичното внимание, съпроводени със задържания, разпити, изявления, пресконференции, а паралелно с тях премиерът Борисов заговори за коалиционни съвети и оставката на Нено Димов.  Така само за няколко часа палачинката се обърна (с извинение за разговорния език). Това стана два месеца след началото на кризата с Перник и по-важното – седмици след като целокупното статукво стреляше всеки ден от медиите опорните точки, че въпросът не трябвало да се политизира, че БСП е популистка партия, че оставките на министри нямало да напълнят язовир „Студена“, че вотът на недоверие бил абсолютно безотговорно поведение, че Нинова си правела пиар, че правителството трябвало да получи пълна подкрепа (?!) и прочее, и прочее. Все изявления и „анализи“, които на фона на новото развитие, звучат като пълни небивалици.   Комплот, подобен на този от 2013-а! Но, не, този път кабинетът нямало да подаде оставка, увери депутатът от ГЕРБ Красимир Велчев.  Никакъв заговор, разбира се, няма.   „Хакнаха цяла нация“, написаха преди време чужди медии след безпрецедентния пробив в масивите на НАП. Е, първата хакната нация в света вече няма и вода. Не може и да диша в буквалния, не в преносния смисъл.    Двумилионен град като София е принуден да живее в смог и да  диша отровен коктейл с неясни съставки и произход. Данни на airvisual.com от декември наредиха българската столица на трето място в света по замърсяване на въздуха.   Подчертавам за всички граждани, които реално искат европейско развитие на България -    Според Агенцията по околната среда към Европейската комисия въздухът е опасен за здравето, дори когато в София няма мъгла.  И не само Перник и София са жертви на безхаберието и желанието за печалба на фирми, бизнесмени, групировки. В последните години кризата се е разраснала необезпокоявано из цялата страна.    538 фирми (по данни на агенция Митници) внасят боклук в България. Количеството е десетки хиляди тонове. Трафикът се засили в последните години, след като правителствата на редица други държави забраниха вноса на боклук с аргумента, че не искат да подлагат на риск своите граждани. Китай, Турция, Виетнам...  Кой парафира разрешителните? На базата на какви изследвания и прогнози за въздействието върху здравето на българските граждани и върху природата тук? Кой упражнява контрол? Коя политическа сила е обещала да ни трови с пластмаса и болнични отпадъци?  Само отговорът на последния въпрос е пределно ясен - никоя, естествено. Точно обратното.   По темата за здравето, впрочем, са заложили „създаване на електронно досие и електронна рецепта“, „регулиране на паралелната търговия“, „достъпни и ефикасни лекарствени продукти“ и прочее висящи на този етап ангажименти.   С други думи, преди изборите ГЕРБ ни е обещала да наложи високи екологични стандарти, но, види се, някой саботира властта, заговорничи срещу нея, внася тонове боклук и ги гори у нас.  Шегувам се, разбира се, за разлика от депутата Велчев, който сериозно твърдеше за антиправителствения заговор. Темата с боклука започна да се развива ударно през декември, след като край Милано бяха задържани 815 тона боклук (пластмаса, каучук, гума, опаковки, текстил) с крайна дестинация България, а италианските служби започнаха операция срещу членове на мафията, ангажирани с доходоносния бизнес с отпадъци.  През януари и у нас започнаха акции, чиято реална резултатност предстои да видим. Факт е друго:    БСП логично поиска оставката на цялото правителство и внесе вот на недоверие. На този етап партията на Нинова е сама в настояването си и вотът с много висока степен на вероятност няма да мине.   Управляващите мнозинства винаги са намирали достатъчно ресурс за оцеляване. Но на фона на екологичната бомба, заложена в България, вотът е възможно най-адекватното политическо поведение за една опозиция. И каквото и да внушават управляващите и техните говорители искането на вот на недоверие очевидно има някакъв ефект. Властта се видя принудена да действа за успокояване на напрежението, а не само да лансира опорни точки и сценарии за завери, които дразнят голяма част от българските граждани.  Ако използваме и доскорошното твърдение на властта, че оставките нямало да напълнят „Студена“, то със същата увереност можем да кажем, че и акциите на правораздавателните органи няма да влеят вода в язовира. А градът е изправен пред социално и екологично бедствие, защото на този етап тя застрашително започва да свършва.  И после?", "date": "2020.01.09", "title": "ГЕРБ ни обеща „високи екологични стандарти“. Къде са?"}
{"url": "http://epicenter.bg/article/Svetovnata-banka--Rastezhat-na-Balgariya-e-sred-nay-barzite-ot-darzhavite-v-Iztochna-Evropa--Balkanite-/203408/4/0", "text": "Световната банка запазва без промяна прогнозата си за растежа на България през тази и следващите години. За 2019 г. се очакваше 3.6% ръст на икономиката. През тази година темпът на растеж на брутния вътрешен продукт (БВП) се очаква да се забави до 3% и да се стабилизира на 3.1% през 2021 и 2022 г., посочва се в доклад на СБ, цитиран от \"Инвестор\".    Растежът на България е сред най-бързите от държавите в Източна Европа, Балканите и Централна Азия, които СБ наблюдава. От страните на полуострова единствено Косово се очертава с малко по-силен растеж. Икономиката на България се съизмерва с растежа на икономиките на Полша, Унгария, Албания, Молдова, Северна Македония, Румъния.    Най-бърз растеж се очаква да постигнат икономиките от Централна Азия, както и Армения и Грузия, които влизат в групата на страните от Източна Европа.    Средният растеж в региона на Източна Европа и Централна Азия се забавя до 2% през 2019 г. заради рязкото забавяне на турската икономика и Русия, оценява банката. Очертава се продължително отслабване на ръста на износа на страните от региона на фона на по-бавните инвестиции в производството и отслабеното търсене.    За 2020 г. Световната банка прогнозира средният растеж на страните в региона да достигне 2.6% на фона на стабилизирането на цените на суровините, очакваното възстановяване в Турция и Русия и растежа в еврозоната.    Очакванията на Световната банка за глобалния растеж са за минимален ръст до 2.5% през 2020 г. заради постепенното възстановяване на инвестициите и търговията от значителната слабост през миналата година.    Остават обаче повечето рискове пред глобалната икономика, предупреждава институцията.    Очаква се растежът сред развитите икономики като група да спадне до 1.4% през 2020 г. отчасти поради продължаващата криза в индустриалния сектор. Растежът на развиващите се пазари и икономики ще се ускори до 4.1%, но това ще се дължи на добрите резултати на само няколко страни. Според прогнозата около една трета от развиващите се пазарни и развиващи се икономики през тази година ще се забавят поради по-слабия от очакваното износ и инвестиции.    За САЩ Световната банка очаква забавяне на ръста на БВП до 1.8% през тази година, което отразява негативното въздействие от по-ранните повишения на лихвите и несигурността.    Предвижда се растежът на еврозоната да се понижи до средно 1% през 2020 г. при слаба индустриална активност.    Рисковете пред световната икономика включват повторно ескалиране на търговското напрежение и несигурността на търговската политика, по-рязък от очакваното спад на големите икономики, финансови сътресения в развиващите се пазари. Дори и ако възстановяването на развиващите се страни се осъществи според очакванията, растежът на глава от населението ще остане доста под средните дългосрочни нива и нивата, необходими за постигане на целите за намаляване на бедността, заключава институцията.", "date": "2020.01.09", "title": "Световната банка: България ще забави ръста на БВП до 3% тази година"}
{"url": "http://epicenter.bg/article/Kristalina-Georgieva-prizovava-za-borba-sreshtu-neravenstvata/203426/4/0", "text": "Директорът на Международния валутен фонд Кристалина Георгиева публикува своя статия, в която призовава за борба срещу неравенствата чрез прогресивно данъчно облагане и повече разходи за социална защита.    \"През последното десетилетие неравенството се превърна в едно от най-сложните и обезпокоителни предизвикателства в световната икономика.  Неравенство на възможностите. Неравенство между поколенията. Неравенство между жените и мъжете. И, разбира се, неравенство в доходите и богатството. Всички те присъстват в нашите общества и – за съжаление – в много страни те растат\", пише Георгиева.    \"Добрата новина е, че имаме инструменти за справяне с тези проблеми, при условие че имаме воля за това. Въпреки политическата трудност при прилагането на реформите, позитивите за растежа и производителността си заслужават усилията\", подчертава тя.    Според Георгиева, справянето с неравенствата изисква преосмисляне на фискалните политики и прогресивното данъчно облагане. На следващо място тя поставя въпроса за преосмислянето на социалните разходи. \"Ако бъдат направени правилно, те могат да играят фундаментална роля за смекчаване на неравенството в доходите и неговото вредно въздействие върху неравенството на възможностите и социалното сближаване\", подчертава тя.    \"Никой няма полза от поредния лъскав доклад, който стои на някой рафт. Ние работим за прилагането на нашата стратегия за социални разходи, като я вплетем в тъканта на нашата работа, така че нашата ангажираност да бъде по-добре съобразена със специфичните за страната предпочитания и обстоятелства\", категорична е Георгиева.    \"Независимо дали става дума за справяне с неравенството или ангажимент за със социалните разходи, ние знаем, че не можем да го направим сами. Виждаме това като партньорство на международни организации, учени, държавни власти, гражданско общество и частния сектор, които работят заедно за подобряване на политиките за социални разходи и залагат основите за постигане на целите за устойчиво развитие\", добавя тя.    Целият текст на статията можете да видите ", "date": "2020.01.09", "title": "Кристалина Георгиева призовава за борба срещу неравенствата"}
{"url": "http://epicenter.bg/article/Manastirite-spryaha-proizvodstvoto-na-rakiya-/203443/4/0", "text": "Манастирите спряха производството на ракия и вино,   Те сложиха тотално катинар на казаните, след като преди две години им беше наложено категоричното изискване да лицензират производствата си, тъй като тези напитки са акцизни стоки.    Троянският манастир също вече не произвежда прочутата манастирска троянска сливовица, с която по традиция черпеше дори управленците покойният патриарх Максим.    „От две години нямаме нищо. През 2017 г. митниците искаха да ни глобят заради ракията. Затова и спряхме тези неща“, коментира игуменът на обителта епископ Сионий.    Сливовиците на Троянския манастир, произвеждани до неотдавна, бяха два вида. Баш ракията, както я наричат монасите се нарича буренка и е наложена с 82 билки, а по-масовата беше само с риган и мед.    За да спасят глобите, преди две години заключиха казаните и по-малките манастири. Клисурският край Вършец пък, закри онлайн магазина си, чрез който се продаваше мед.    Към момента единствената обител от Българската православна църква, която произвежда чисти фермерски продукти с доказано качество, е Гигинският манастир „Св. Козма и Дамян“, известен още като Черногорски, недалече от Перник. Продуктите са млечни и са от фермата за биволи и биволици.    Стъклен буркан от 330 мл кисело мляко струва 2,50, а килограмът сирене – 16 лева. Животните във фермата преминават периодичен контрол от ветеринарен лекар.    „Продукцията ни не е голяма. ,Доходите не носят кой знае каква печалба, приходите са колкото да подпомагаме издръжката на монашеското братство“, поясни пред „Монитор“ игуменът на манастира отец Никанор.    Старокалендарецът Касиан от Кюстендилското село Копиловци, който няма нищо общо с БПЦ, е единственият расоносец, който върти търговия с манастирски продукти в онлайн магазин, както и в някои столични бакалии. Буркан пчелен мед от 1 кг струва 13.99 лв., а бурканче лютеница от 350 г се търгува за 6,39 лева.  ", "date": "2020.01.09", "title": "Манастирите спряха производството на ракия "}
{"url": "http://epicenter.bg/article/Eksperti--Sofiya-dava-40--ot-BVP-na-Balgariya/203445/4/0", "text": "София остава най-голямата областна икономика в страната с около 40% от брутния вътрешен продукт (БВП) на България. Това посочва новият Доклад “Икономически и инвестиционен профил на София 2019” на Общинската агенция за инвестиции, съобщава БНР.    Икономиката на София се характеризира и със значително по-висока от средната за страната инвестиционна активност. По последни данни около 40% от разходите за дълготрайни материални активи и половината от преките чуждестранни инвестиции са направени именно в столицата. Към края на 2018 г. София е привлякла 13 млрд. евро чужди инвестиции или около 9800 евро на човек от населението, което е близо три пъти повече от средната стойност за страната.    Основната част от инвестициите в София се насочват към услугите, които са и отраслите с най-голям принос в добавената стойност на местната икономика – 37% от всички ПЧИ до 2018 г. са се влели в него. Това се дължи както на високите доходи и потребление в столицата, така и на факта, че градът е развит транспортен и логистичен център. Другите най-атрактивни сектори за чужди инвестиции в столицата са промишлеността и комуналните услуги, недвижимите имоти, ИТ и аутсорсинг индустриите.    София се отличава и с добро усвояване на европейски средства, което е основен източник на публични инвестиции. До края на юни 2019 г. столицата е усвоила 4,2 млрд. лева.    Освен че привлича икономически активни хора от други области, столицата се характеризира и с концентрация на висококвалифицирано население. Докато в страната делът на населението с висше образование е 28%, в столицата той е значително по-висок – над 51%.    Заетостта в София е най-висока – 76% (за възрастовата група между 15 и 64 години) през 2018 г., което е абсолютен рекорд в страната.    Близо 180 хиляди или ¼ от заетостта в столицата е в търговията и ремонта на автомобили и мотоциклети.    Като цяло перспективите пред развитието на София са положителни, посочва докладът. Градът най-вероятно ще продължи да концентрира все по-голям дял от икономическата активност в страната заради положителните демографски процеси и лидерството си в развитието на най-бързо растящите сектори. Висококвалифицираната работна сила и в бъдеще ще привлича инвестиции в бързорастящите сектори на ИТ индустрията, аутсорсинга на бизнес услуги и някои промишлени дейности с относително висока добавена стойност.   Повече информация за доклада можете да намерите  .    ", "date": "2020.01.09", "title": "Експерти: София дава 40% от БВП на България"}
{"url": "http://epicenter.bg/article/Bezrabotitsata-v-evrozonata-zapazva-predkrizisnoto-si-nivo/203447/4/0", "text": "Безработицата в еврозоната остава стабилно на 7,5% през ноември, което е най-ниското ѝ равнище от юли 2008 година, съобщи Евростат.    Това ниво е в съответствие с прогнозите на анализатори, анкетирани от доставчика на финансови услуги Factset. Безработицата вече беше 7,5% през октомври.    Откакто падна под символичния праг от 10 % през септември 2016 г., безработицата в еврозоната постоянно намалява. В разгара на дълговата криза безработицата в зоната на единната валута достигна рекордно високите стойности от 12,1% през 2013 г.    Сред 19-те държави в еврозоната, Германия имаше най-ниския процент на безработица през ноември - 3,1%.    Най-високите проценти са регистрирани в Гърция с 16,8% през септември, сочат най-новите налични данни, и Испания с 14,1 процента.  Коефициентът на безработица в 28-те държави членки на ЕС беше 6,3 процента през ноември, непроменен в сравнение с октомври.   Източник: БГНЕС", "date": "2020.01.09", "title": "Безработицата в еврозоната запазва предкризисното си ниво"}
{"url": "http://epicenter.bg/article/-Feysbuk--shte-pozvoli-na-potrebitelite-sami-da-spirat-politicheski-reklami/203477/4/0", "text": "\"Фейсбук\" обяви, че ще даде възможност на потребителите сами да избират дали да спират появата на политически реклами, съобщава Axios, цитирана от news.bg.    Социалната мрежа е остро критикувана за политиките си относно политическите реклами, особено за решението си да не проверява достоверността на самите реклами.    В съобщение технологичният гигант отбеляза, че зачестява искането на потребителите да виждат по-малко политически реклами. Компанията обаче призна, че не дава пълни гаранции, тъй като някои политически реклами може да се промъкнат и да достигнат до потребители, които са заявили, че не искат да ги виждат в профила си. Платформата не може да обещае, че ще следи всяка политическа реклама в мрежата.    \"Фейсбук\" също променя някои други политики, свързани с политическата реклама. Ще позволява на потребителите да виждат потенциалния обхват на политическите реклами. \"Фейсбук\" ще даде на потребителите по-добри опции в търсачката при търсене на политически реклами в библиотеката им.", "date": "2020.01.09", "title": "„Фейсбук” ще позволи на потребителите сами да спират политически реклами"}
{"url": "http://epicenter.bg/article/TETs--quot-Bobov-Dol-quot--Ne-sme-gorili-biologichni-otpadatsi-ot-treti-strani-/203496/4/0", "text": "ТЕЦ \"Бобов Дол\" ЕАД излезе с опровержение след изказване на председателя на БСП Корнелия Нинова. От дружеството са категорични, че твърденията на партийния лидер са категорично неверни и подвеждащи.    \"В Бобов дол се карат десетки камиони с боклук от Третия свят, горят се в ТЕЦ-а, като се смесват с въглища, а остатъкът се заравя в открития рудник в Бобов дол. Най-лошата констатация и информация от тях - има бум на хепатит А при деца, има случаи на туберкулоза...\", поясни лидерът на БСП пред Би Ти Ви на 7 януари.    \"Не сме сигурни точно коя част на земното кълбо г-жа Нинова нарича \"Третия свят\", но категорично можем да заявим, че не сме приемали и не приемаме РДФ от подобни страни. Процесът на оползотворяване на РДФ е строго регламентиран и контролиран\", заявиха от ТЕЦ \"Бобов дол\".    От дружеството изтъкват, че \"по никакъв начин не кореспондира нито с реалните факти, нито със здравия разум изказването\", че се заравяте отпадъци на територията на затворени вече рудници. \"Не можем да си обясним как е възможно да се изговарят в публичното пространство подобен тип абсолютно неверни твърдения\", подчертаха от ТЕЦ \"Бобов дол\".    Оттам отбелязват, че компетентните институции са разрешили внедряването на РДФ в дейността на ТЕЦ-а, което \"автоматично означава, че изцяло покриваме законовите изисквания и работим в унисон, както с българското, така и с европейското законодателство\".    \"Що се отнася до твърденията в стил \"един човек ми каза\", че сред отпадъците имало спринцовки, то също е абсолютно невярно. Имаме разрешение за оползотворяване на определени кодове отпадъци и сред тях не фигурират такива, свързани с медицината по никакъв начин - нито лекарства, нито каквито и да е било медицински изделия\", се казва още в съобщението на ТЕЦ \"Бобов дол\".      От дружеството апелират към цялата общественост в България да се прекрати практиката името на ТЕЦ \"Бобов Дол\" да се замесва във всякакви несъществуващи сценарии с цел на техен гръб да се прави пиар.    ТЕЦ \"Бобов Дол\" подчертава, че е важно звено в българската енергетика и неразделна част от националната сигурност на страната. Всяка дума срещу дружеството, \"всъщност е атака срещу енергийната и национална сигурност на България. Това би трябвало да се осъзнава от всеки национално отговорен български гражданин\", се казва в заключение на изявлението, в което се отправя и предупреждение, че дружеството ще заведе дело за клевета срещу всеки, който си позволява да говори в обществеността неверни твърдения по негов адрес.", "date": "2020.01.09", "title": "ТЕЦ \"Бобов Дол\": Не сме горили биологични отпадъци от трети страни "}
{"url": "http://epicenter.bg/article/-podazhbite-na-dpebno-na-Octpova-zapicaxa-nay-loshata-godina-v-ictopiyata/203499/4/0", "text": "Πpoдaжбитe нa дpeбнo във Beлиĸoбpитaния oтчeтoxa нaй-лoшaтa cи гoдинa в иcтopиятa пpeз 2019 г., cлeд ĸaтo пoлитичecĸaтa нecигypнocт влoши нacтpoeниeтo нa пoтpeбитeлитe, глacят дaнни нa Вrіtіѕh Rеtаіl Соnѕоrtіum, цитиpaни oт Вlооmbеrg и money.bg.    Cтoйнocттa нa вcичĸи пpoдaдeни cтoĸи отчете бeзпpeцeдeнтeн cпaд, нaмaлявaйĸи c 0,1 пpoцeнтa cпpямo 2018 г. Πpeз пpeдxoднaтa гoдинa бe зaпиcaн pъcт oт 1,2 пpoцeнтa.    Дaннитe зa дeĸeмвpи ca пoдĸpeпeни oт Вlасk Frіdау, ĸoйтo тaзи гoдинa бe ceдмицa пo-ĸъcнo, cпpямo 2018 г. Bзимaйĸи дaннитe зa нoeмвpи и дeĸeмвpи, пpoдaжбитe пaдaт c 0,9 пpoцeнтa cпpямo гoдинa пo-paнo.    Изcлeдвaнeтo e бapoмeтъp зa нacтpoeниeтo нa пoтpeбитeлитe, ĸoeтo бe пoмpaчeнo пpeз минaлaтa гoдинa зapaди пapлaмeнтapнaтa битĸa oĸoлo Вrехіt. B чeтвъpтъĸ тpи oт нaй-гoлeмитe вepиги cъщo нaпpaвиxa мpaчни cъoбщeния. Маrkѕ & Ѕреnсеr Grоuр Рlс, Теѕсо Рlс и Јоhn Lеwіѕ Раrtnеrѕhір Рlс. cтpaдaт oт вce пo-тeжĸa cpeдa.    \"Beлиĸoбpитaния двa пъти ce изпpaви пpeд възмoжнocттa зa Вrехіt бeз cдeлĸa, ĸaĸтo и пpeд иĸoнoмичecĸa нecтaбилнocт, ĸoятo пpиĸлючи пpeз дeĸeмвpи, ĸoeтo дoпълнитeлнo нaмaли тъpceнeтo пpeз пpaзничния ceзoн\", ĸaзвa Xeлън Диĸинcън, глaвeн изпълнитeлeн диpeĸтop нa ВRС.", "date": "2020.01.09", "title": "Πpoдaжбитe нa дpeбнo нa Ocтpoвa зaпиcaxa нaй-лoшaтa гoдинa в иcтopиятa"}
{"url": "http://epicenter.bg/article/Svirep-kontrol-zaradi-chumata-s-evtanaziya-na-praseta-okolo-ognishtata-/203508/4/0", "text": "Българската агенция по безопасност на храните (БАБХ) въвежда драконовски контрол върху изпълнението на мерките срещу Африканската чума по свинете (АЧС).    Пет са новите огнища на АЧС в страната. Две от тях са в индустриални зони - едната в шуменското село Никола Козлево, а другата - във варненското село Брестак. И двата свинекомплекса са стопанисвани от една и съща фирма.    На извънреден брифинг днес изпълнителният директор на БАБХ проф. Паскал Желязков, заяви, че всички болни прасета ще бъдат унищожени, както и останалите свине в 10-километровата зона около огнищата като в 3 км би трябвало вече са умъртвени.  ", "date": "2020.01.09", "title": "Свиреп контрол заради чумата с евтаназия на прасета около огнищата "}
{"url": "http://epicenter.bg/article/Zapochna-deloto-za-ubiystvoto-na-6-godishnata-Kristin-ot-selo-Sotirya-/203411/3/0", "text": "В Сливен започна делото за убийството на 6-годишното момиченце от село Сотиря, предаде  . Според прокуратурата тя е била изнасилена и пребита от 21-годишния Мартин Трифонов. Близките на убитото момиченце искат обезщетение в размер на 400хил. лв. от обвинения за тежкото престъпление.    Срещу мъжа са повдигнати три обвинения – за убийство с особена жестокост, за опит за изнасилване и за блудство. Той направи пълни самопризнания.    Наказанията, предвидени от закона са до 20 години лишаване от свобода, доживотен затвор и доживотен затвор без право на замяна. Чрез служебен защитник Мартин Трифонов поиска да не бъде разпитано вещото лице и да има съкратено съдебно следствие.  Момиченцето беше намерено мъртво в Сотиря на 15 август 2019 г. Заподозреният беше заловен след издирване и ранен по време на задържането.    Трифонов беше настанен в болницата на Софийския затвор, днес беше конвоиран до Сливенския съд.    Близките на убитото дете за първи път след трагедията виждат очи в очи обвиненият за престъплението. След серия от протести те успяха да постигнат промяна в закона, така че въпреки самопризнания – убиецът да получи най-тежкото възможно наказание.    „Днес стават 144 дни и 36 часа от загубата на моето съкровище. Представих си срещата, но губя почва под краката си, искам само едно – доживотен затвор без право на замяна. И ако може – да приключи още днес“, каза бабата на убитото момиченце Милка Георгиева.    Бабата каза още, че обвиненият за убийството на внучка ѝ не заслужава да бъде наричан човек. Роднините на момиченцето посочиха, че за тях справедливо наказание е смърт, но тъй като законът не го позволява настояват за доживотна присъда.", "date": "2020.01.09", "title": "Започна делото за убийството на 6-годишната Кристин от село Сотиря "}
{"url": "http://epicenter.bg/article/Spetsprokurori-vlyazoha-i-v-Ministerstvoto-na-Neno-Dimov/203420/3/0", "text": "Прокурори и следователи влязоха в Министерството на околната среда и водите по разследването на водната криза в Перник. Пред сградата на министерството в София една до друга са паркирани специализиран бус на държавното обвинение и лимузината на министър Нено Димов.    Отпред има служители на полицията, които охраняват, докато разследващите вътре изземват документи и разпитват служители.    На територията на Перник и София се провежда разследване на престъпления, касаещи водната криза в Перник. Това съобщи в Перник главният прокурор Иван Гешев, предаде БГНЕС.   Делото е под наблюдение на специализираната прокуратура. Освен действия по разследването, разпити на свидетели, претърсвания се провеждат и в МОСВ. В сградата на министерството се извършва проверка от служители на ДАНС и МВР във връзка с разпоредена от Гешев проверка, отнасяща се до различните режими по вноса на боклук, основно от Италия на територията на България.    Дали има задържани за 24 часа или обвиняеми ще стане ясно до края на деня. Най-вероятно премиерът Борисов е запознат с действията на прокуратурата, ДАНС и МВР.   До утрешния ден трябва да бъдат разпитани над 30 души, добави Гешев. Той отбеляза още, че положението в Перник е трагично заради водния режим. Занимаваме се с вероятната наказателна отговорност за това, което се е случило. Този проблем не е резултат само от престъпления, а е комплексен, отбеляза още Гешев.   По информация на Нова телевизия са арестувани бившият областен управител на Перник Ирена Соколова и отстранения шеф на местното ВиК - Иван Витанов.   „Не съм имал среща с областния управител на Перник, проведох среща с кмета на града. Очакват се сериозни резултати от тази акция“, каза Иван Гешев, предаде „Фокус“.    „Подробни изявления ще даде специализираната прокуратура, където ще бъдете запознати с всички подробности на досъдебното производство. На територията на Перник и София се провежда досъдебно производство, свързано с водната криза в Перник. Действията се провеждат от следователи от специализираната прокуратура, съвместно с ДАНС, МВР и КПКОНПИ. В МОСВ се извършва проверка от служители на ДАНС и МВР, във връзка с разпределената от мен проверка касаеща различните разрешителни режими за боклук внос от Италия “, заяви главният прокурор. „Планът предвижда до утре да се разпитат над 30 лица“, каза Иван Гешев.    Главният прокурор отбеляза, че не е уведомявал премиера Бойко Борисов за спецакцията. „Не ми е работа да го уведомявам. Най-вероятно той е запознат“, допълни още Гешев.    Гешев уточни, че акцията на спецслужбите е заради водната криза и затова, че не са предприети необходимите действия за предотвратяване на тази трагедия.   \"Това е битовизъм, но видях как са нещата в прокуратурата. Нещата са трагични, предполагам такова е положението в целия град. Ние се занимаваме с аспекта на този въпрос касаещ наказателната отговорност. Не се занимаваме с други отговорност като морална, политическа\", каза още той.    \"Проверява се дали има източване на язовира в Перник. Проверява се и ремонтът на язовирната стена. В момента няма данни за престъпления. Но това също е обект на досъдебното производство\", уточни Иван Гешев.   Кметът на Перник Станислав Владимиров се срещна с главния прокурор Иван Гешев, който пък дойде в града заради разследването за водата на язовир \"Студена\", съобщи Dariknews.bg.  Двамата разговаряха в Съдебната палата, където все още се намира Иван Гешев. Рано сутринта спецпрокуратурата е предприела акция в областната администрация във връзка с водната криза за перничани.  Още през март се очаква да се преодолее кризата - за първи път даде оптимистична прогноза Владимиров.  В подкрепа на думите си кметът на Перник съобщи, че над водосборната зона на язовир \"Студена\" има около 45-50 см сняг, който напролет ще се стопи и трябва да попълни водоема.  Надяваме се и на по-влажна пролет, каза той, като преди това очаква и още снеговалежи в района на водосборната зона.  Владимиров не разкри какво точно са обсъдили с Гешев, но анонсира, че главният прокурор ще даде изявление пред медиите, които чакат пред Съдебната палата.", "date": "2020.01.09", "title": "Спецпрокурори влязоха и в министерството на Нено Димов"}
{"url": "http://epicenter.bg/article/Bolnitsata-v-Gorna-Oryahovitsa-osadi-zdravnata-kasa-za-blizo-7-000-leva/203422/3/0", "text": "Общинската болница „Свети Иван Рилски“ в Горна Оряховица осъди Националната здравноосигурителна каса за сумата от 6741 лева, съобщи БНР. На толкова възлиза извършената, но неразплатена медицинска дейност през 2015 година.   Става въпрос за извършени здравни услуги по 16 клинични пътеки, обясни юристконсултът на лечебното заведение Касим Местан. \"Услугите не са заплатени от здравната каса, тъй като са третирани като надлимитни дейности\", поясни той. Делото срещу НЗОК бе заведено на 1 февруари 2019 година в Районен съд - Велико Търново, като през юни м.г. съдът реши спора в полза на стационара. След обжалване от страна на НЗОК на втора инстанция, на 9 декември 2019 г. Окръжният съд потвърди решението на ВТРС и Здравната каса е осъдена да заплати цялата сума заедно със законната лихва върху нея, считано след подаване на иска и разноските по делото.   Съдебното решение е окончателно и не подлежи на обжалване.   За БНР управителят на болницата д-р Иван Иванов заяви, че се подготвят документите за завеждане на нови две дела към Здравната каса за неразплатена надлимитна дейност за над 100 000 лева към горнооряховската болница за 2016 и 2017 година.", "date": "2020.01.09", "title": "Болницата в Горна Оряховица осъди здравната каса за близо 7 000 лева"}
{"url": "http://epicenter.bg/article/Arestuvaha-Irena-Sokolova-i-Ivan-Vitanov-/203424/3/0", "text": "Бившият областен управител на Перник Ирена Соколова и отстранения шеф на местното ВиК - Иван Витанов са арестувани, съобщи Нова телевизия, като се позова на свои източници.   В Перник тече операция на спекпрокуратурата заради водната криза в града.   Според сайта BIG5 в момента тече претърсване на жилището на бившата областна управителка на Перник Ирена Соколова в луксозния комплекс \"Анастасия\" в столичния квартал Гоце Делчев. Според сайта пред комплекс „Анастасия“ е пълно с полицейски автомобили, а МВР и прокуратурата провеждат щателен обиск на жилището на Ирена Соколова.   \"За Перник\" пък съобщава за обиск в дома на бившия шеф на местното ВиК Иван Витанов. Сайтът пише, че Витанов е задържан рано тази сутрин в дома си и отведен в София. Медията напомня, че утре той трябваше да бъде освободен като управител на общо събрание на дружеството.   Ирена Соколова бе отстранена от поста областен управител още в края на ноември. Официално кабинетът я освободи от поста й на 4 декември и заменена с Емил Костадинов. По-късно Соколова бе изключена и от партия ГЕРБ. Соколова бе председателка на Жени ГЕРБ.   „Води се досъдебно производство след акция на спецпрокуратурата в Перник, касаещи водната криза в града. Делото е под наблюдението на спецпрокуратурата. Действията се провеждат от следователи на спецпрокуратурата, съвместно с ДАНС и КПКОНПИ. В момента, освен в Перник, се провеждат и разследвания в Министерство на околната среда и водите. Там се извършва проверка от служители на ДАНС и МВР”, съобщи на брифинг в Перник главният прокурор Иван Гешев.    Повече информация ще бъде дадена утре на специален брифинг на Спецпрокуратурата, заяви още той. Дали има задържани за 24 часа и дали има привлечени лица като обвиняеми ще стане ясно до края на деня.  ", "date": "2020.01.09", "title": "Арестуваха Ирена Соколова и Иван Витанов заради водната криза в Перник?"}
{"url": "http://epicenter.bg/article/Sadat-otlozhi-deloto-za-ubiystvoto-na-6-godishnata-Kristin-ot-Sotirya/203431/3/0", "text": "Съдът в Сливен отложи делото за убийството на 6-годишното момиченце от село Сотиря. Обвиняемият Мартин Трифонов поиска съкратено съдебно следствие, а близките на детето заведоха граждански искове за 600 хил. лв., съобщи  .   Обвиняемият запази мълчание в коридорите и в съдебната зала, където близки на детето дойдоха да подкрепят семейството. Майката на убитото момиченце поиска обезщетение от 400 хил. лв., а бабата и дядото - по 100 хил. лв.    Делото ще се гледа по реда на съкратеното следствие и ще продължи на 30 януари с показанията на съдебния лекар.    6-годишната Кристин беше убита по особено жесток начин близо до дома си в сливенското село Сотиря на 15 август. Освен за убийство, Мартин Трифонов е обвиняем и за блудство, и опит за изнасилване.    За престъплението законът предвижда наказание от 20 години лишаване от свобода, доживотен затвор и доживотен затвор без право на замяна. След края заседанието Мартин беше отведен под конвой в Софийския затвор.", "date": "2020.01.09", "title": "Съдът отложи делото за убийството на 6-годишната Кристин от Сотиря"}
{"url": "http://epicenter.bg/article/Ivan-Geshev-za-krizata-v-Pernik-i-proverkite-vav-ViK--Neshtata-sa-tragichni-/203446/3/0", "text": "До края на деня ще стане ясно дали ще има задържани заради водната криза в Перник. Подробна информация трябва да даде спецпрокуратурата. До утре ще бъдат разпитани над 30 лица.    Главния прокурор Иван Гешев, който дойде в града, е провел среща с кмета Станислав Владимиров, не е имал среща с областния управител.    Той обясни, че на територията и на Перник, и на София се водят досъдебни производства за водната в Перник.    Спецслужбите проверяват какви са причините за водната криза и за непредприетите действия за сухия режим. Нещата са трагични, коментира още Гешев пред журналисти.  \"Занимаваме се с вероятната наказателна отговорност за това, което се е случило. Този проблем не е резултат само от престъпления, а е комплексен\", отбеляза още Гешев.    Проверява се още дали има източване на язовира в Перник, поясни още Обвинител номер едно.    Държавното обвинение наблюдава и ремонта на язовирната стена, като към момента няма данни за престъпление.    За акцията в МОСВ, която тече в момента, Гешев заяви, че е разпоредена от от него и е за проверка за разрешителни режими за внос на отпадък от Италия.    По информация на Нова телевизия арестувана е и бившият областен управител на Перник Ирена Соколова, която подаде оставка в началото на водната криза в Перник.    Също така \"Фрогнюз\" съобщи, че е задържан Иван Витанов, управител на ВиК Перник, който трябваше да бъде освободен от поста утре, 10 януари. Според Витанов водният цикъл на Перник не се е състоял заради взет кредит от предишния управител на дружеството в размер на 3 млн. лева. Интересното в случая е, че този бивш управител бил инж. Камен Каменов, който бе назначен във вихъра на кризата именно за прокурист на ВиК - Перник.    Припомняме, че бедствено положение на територията на Перник бе обявено на 21 декември, след като воден режим бе обявен в цяла Пернишка област на 18 ноември 2019 г. За кризата с водата в Перник се разбра дни след местните избори, които бяха спечелени от БСП и Станислав Владимиров. Той обаче е категоричен, че вина носят управляващите и сигнали за опасност е имало още в началото на годината. Кризата струва постовете както на областния управител Ирена Соколова, така и на управителя на ВиК Перник.        Миналата седмица новият главен прокурор взе под специален надзор разследването на водната криза в Перник.", "date": "2020.01.09", "title": "Иван Гешев за кризата в Перник и проверките във ВиК: Нещата са трагични! Има престъпление "}
{"url": "http://epicenter.bg/article/Otvedoha-ministar-Neno-Dimov-za-razpit-v-spetsprokuraturata-/203449/3/0", "text": "Отведоха министър Нено Димов за разпит в спецпрокуратурата, съобщи Нова телевизия.   \"Оказваме съдействие в момента. Ще направя изявление след като приключим. Не съм задържан\", заяви пред журналисти той, преди да бъде качен в кола на ведомството.    От сутринта в МОСВ се провежда акция. Акцията е заради водната криза в Перник и заради лицензите на фирмите за внос на боклук от чужбина. Проверката е разпоредена лично от главния прокурор Иван Гешев. \"Такива действия, от този род и с този мащаб не могат да се проведат само от Спецпрокуратурата. Работим с много институции\", каза Гешев. Главният прокурор отбеляза, че не е уведомявал премиера Борисов за акцията, но най-вероятно от МВР са го направили.   Междувременно сайтът \"zapernik.com\" съобщи, че тече обиск и на домашния адрес на министъра. Обискът се извръшва в присъствието на самия Димов, който бе отведен с бус на прокуратурата. Предстои обиск на още един адрес на член на семейството на министъра, добавят от сайта.    ", "date": "2020.01.09", "title": "Отведоха министър Нено Димов за разпит в спецпрокуратурата (Снимки)"}
{"url": "http://epicenter.bg/article/Varnenskiyat-okrazhen-sad-poema-deloto-za-potanaliya-korab--quot-Hera-quot-/203454/3/0", "text": "Варненският окръжен съд ще заседава по делото за потъналия преди 16 години край Босфора кораб „Хера“, съобщи БНТ. Корабът \"Хера\", плаващ под камбоджански флаг, потъна на 13 февруари 2004 г. на около 14 км от северния вход на \"Босфора\" при изключително лошо метереологично време. Тогава загинаха 19 моряци - 17 българи и двама украинци.  Разследването приключи близо 16 години след инцидента. През ноември 2019 г. обвинителният акт бе внесен в Софийски градски съд (СГС). В края на миналата година СГС прекрати производството и го изпрати по компетентност на Окръжния съд във Варна. Мотивите са, че постоянният адрес на двамата подсъдими е в морския град, освен това 103-ма от свидетелите са с местожителство във Варна. Разследването на инцидента започна през февруари 2004 година под ръководството на Софийска градска прокуратура.    През 2017 година прокуратурата повдига обвинения на двама души за потъването на кораба. Това са Милен Б., генерален директор и ръководител „Експлоатация“ на фирмата „Провидънс шипинг енд трейдинг“ ООД, менажирала „Хера“, и техническият директор и ръководител „Морски операции“ във фирмата Стефчо М. Според държавното обвинение, двамата са отговорни за некачествено извършени планирани ремонти на кораба. Те са обвинени и за липсата на актуална информация за устойчивостта на плавателния съд. Това са причините за деформация на корпуса и навлизането на морска вода в хамбара.    За престъплението, в което са обвинени двамата подсъдими, е предвидено наказание „лишаване от свобода“ от 10 до 20 години, доживотен затвор или доживотен затвор без право на замяна.    Привлечени като свидетели по делото са 129 души, като 21 са чужди граждани (от Украйна, Турция, Гърция и Италия). Вещите лица са 17.   Делото ще бъде разглеждано от петчленен съдебен състав, като разпоредителното заседание във Варненския окръжен съд е насрочено за 10 март 2020 г.  ", "date": "2020.01.09", "title": "16 години след трагедията варненският окръжен съд поема делото за потъналия кораб \"Хера\""}
{"url": "http://epicenter.bg/article/Arestuvaha-upravitelya-na-ViK-Pernik-Ivan-Vitanov-/203457/3/0", "text": "Рaнo тaзи cутрин в дoмa му e бил aрecтувaн упрaвитeля нa ВиК Пeрник Ивaн Витaнoв, cъoбщи caйтът „Пeрник нюз“.    Витaнoв трябвaшe дa бъдe ocвoбoдeн oт пocтa упрaвитeл утрe нa oбщo cъбрaниe нa вoднoтo дружecтвo.    Нaпрaвeн e oбиcк в дoмa му и e oткaрaн в CДВР в Coфия.    Oчaквa ce рeшeниe дaли дa бъдe зaдържaн зa пoвeчe врeмe или щe бъдe ocвoбoдeн cлeд чacoвe.    По-рано тази сутрин по медиите излезе информация, че спецчасти са нахлули във ВиК-Перник и в МОСВ.    Само преди ден Иван Витанов даде интервю за разследване на Валя Ахчиева за водната криза, в което обяви, че водният цикъл на Перник не се е състоял заради взет кредит от предишния управител в размер на 3 млн. лева. Същият управител- инж. Камен Каменов, държавата тези дни назначи за прокурист на ВиК-Перник. Кредитът е взет по време на правителството на Пламен Орешарски, когато Каменов е управлявал водата в Перник. Перничани коментират, че с акцията по ареста се прави опит да се отклони вниманието от истинските виновници за кризата, които са по \"върховете на държавата\".    По повод акциата от прокуратурата лаконично съобщиха за медиите: \"Специализираната прокуратура, съвместно с МВР, ДАНС и КПКОНПИ, започна разследване в град Перник. По-късно на място се очаква да пристигне главният прокурор Иван Гешев\".", "date": "2020.01.09", "title": "Арестуваха управителя на ВиК-Перник Иван Витанов "}
{"url": "http://epicenter.bg/article/Politsiyata-vav-Varna-zadarzha-shofyor-s-blizo-3-promila-alkohol/203462/3/0", "text": "Полицията във Варна задържа 69-годишен мъж шофирал с близо 3 промила алкохол. Това съобщиха от пресцентъра на ОДМВР - Варна, цитирани от Агенция \"Фокус\".    На 8-ми януари, около 15.45 часа, във Варна, при извършване на полицейска проверка на лек автомобил с водач П.П. на 69 години, местен жител, е установено, че същият управлява автомобилът си след употреба на алкохол с концентрация от 2,89 промила в издишания въздух. По случая е образувано бързо полицейско производство, материалите са докладвани в Районна прокуратура – Варна. Мъжът е задържан за срок до 24 часа.", "date": "2020.01.09", "title": "Полицията във Варна задържа шофьор с близо 3 промила алкохол"}
{"url": "http://epicenter.bg/article/18-mesetsa-zatvor-za-zhenata--hvarlila-bebeto-si-v-r-Arda-/203465/3/0", "text": "Година и половина \"лишаване от свобода\" условно с изпитателен срок от три години получи 28-годишната майка, която на 18 декември 2018 г. в Кърджали, умишлено е умъртвила новородена си рожба, веднага след раждането, съобщиха от Районна прокуратура, предаде Канал 3.    Младата жена е имала пет деца, две от които се отглеждали в приемно семейство, а тя се грижела за останалите три с помощта на близки. Бащата на децата ѝ излежавал присъда в затвор.    Тя е забременяла от свой приятел, когото уведомила веднага след като разбрала за бременността. На близките си не съобщила, че чака дете. На 18 декември 2018 г., след като оставила децата си на училище, тя почувствала болки, легнала между два паркирани леки автомобила, където родила бебето.    Детето проплакало. Майката с ръце скъсала пъпната връв на момченцето. По-късно тя решила да го изхвърли във водите на река Арда, защото се страхувала, че близките ѝ ще разберат, че детето е от друг мъж.    Завила бебето в зимно яке, занесла го до брега на Арда и го пуснала в реката. Детето проплакало и след малко потънало във водата. Когато се прибрала в дома си, тя се почувствала зле, което наложило лекарска намеса и бил подаден сигнал в полицията. Присъдата на Районен съд-Кърджали е влязла в сила.", "date": "2020.01.09", "title": "18 месеца затвор за жената, хвърлила бебето си в река Арда "}
{"url": "http://epicenter.bg/article/18-godishen-anglichanin-e-zadarzhan-za-krazhbata-na-saorazhenie-ot-ledenata-parzalka-v-Burgas/203473/3/0", "text": "18-годишен англичанин е задържан за кражбата на съоръжение от ледената пързалка в Бургас. Това съобщиха от ОДМВР - Бургас, цитирани от Агенция \"Фокус\".   Младежът е гражданин на Обединеното кралство, постоянно живеещ в Каблешково. Установено е, че той е извършителят на кражбата на помощното съоръжение за пързаляне на начинаещи кънкьори, осъществена на 27/28 декември м.г. от преносимата ледена пързалка, монтирана пред Бургаската съдебна палата. Заедно с него били още три момчета и две момичета (всички на възраст около 17 - 18 години), които след употреба на алкохол се забавлявали, гонейки се върху леденото съоръжение. При излизане извън загражданията му 18-годишният англичанин откраднал помощното съоръжение (във вид на мече) и го укрил. Проведени са множество бързи и задълбочени оперативно-издирвателни действия, в резултат на които е установена самоличността на шестимата младежи и е достигнато и до фактическия извършител на кражбата.   Съоръжението е върнато на собствениците на ледената пързалка и вече се използва по предназначение. Работата по цялостно документиране на деянието продължава от служители на Първо Районно управление – Бургас.", "date": "2020.01.09", "title": "18-годишен англичанин е задържан за кражбата на съоръжение от ледената пързалка в Бургас"}
{"url": "http://epicenter.bg/article/Prokuraturata-otgovori-na-Ninova-za-krizata-s-piteynata-voda-na-Pernik/203486/3/0", "text": "От пресслужбата на прокуратурата изпратиха  до медиите   на запитванията на лидерката на червените Корнелия Нинова по водната криза в Перник .    В писмото се казва:    Във връзка с изпратено писмо на председателя на Парламентарната група на „БСП за България“ Корнелия Нинова от 06.01.2020 г. до Главния прокурор на Република България Иван Гешев относно кризата с питейната вода в гр. Перник, г-н Гешев информира писмено г-жа Нинова, че ПРБ е отговорила на поставените от нея въпроси в свои прессъобщения от 13.12.2019 г., 27.12.2019 г. и 06.01.2020 г.    Това е станало при спазване на изискванията на чл. 198, ал. 1 от НПК и Решение на Конституционния съд от 06.06.2017 г., к.д. № 15/2016 г.", "date": "2020.01.09", "title": "Прокуратурата отговори на Нинова за кризата с питейната вода на Перник"}
{"url": "http://epicenter.bg/article/Osadiha-stroiteli-za-smartta-na-neobezopasen-rabotnik/203493/3/0", "text": "Окръжен съд - Бургас осъди мъж и жена за причиняване на смърт по непредпазливост, съобщават от съда.    Станислава Ж., управител на строителна фирма и Християн Ж., технически ръководител на строителния обект, са осъдени на 1 година и 4 месеца \"лишаване от свобода\", като съдът отложи изпълнението на наложеното наказание спрямо двамата за срок от 3 години.    През октомври 2016 година в Приморско при изграждането на жилищна сграда с магазини, работник е паднал от петия етаж. Там той е правил зидария на необезопасена площадка, без осигурени предпазни средства.    Въпреки, че на строителната площадка е имало повишена опасност за работниците, поради работата на височина, те не са спазили правно регламентираната дейност.    Присъдата на Окръжен съд - Бургас може да се обжалва или протестира в 15-дневен срок пред въззивна инстанция.", "date": "2020.01.09", "title": "Осъдиха строителна фирма за смъртта на необезопасен работник"}
{"url": "http://epicenter.bg/article/Prokuraturata-potvardi-za-razpita-na-Neno-Dimov/203495/3/0", "text": "Днес, 09.01.2020 г., главният прокурор Иван Гешев беше на място в гр. Перник с оглед координация на провеждащи се действия по разследването по образувано досъдебно производство под надзора на Специализираната прокуратура по повод водната криза в града. Това съобщиха от главна прокуратура.   Следователи от Следствения отдел на Специализирана прокуратура, съвместно с органите на ДАНС, КПКОНПИ и МВР извършват действия по разследването-претърсвания и изземвания в Областна администрация – Перник, ВиК – гр. Перник и Министерство на околната среда и водите. Събират се доказателства за извършени престъпления от длъжностни лица, довели до проблемите с водоснабдяването в гр. Перник.    Главният прокурор Иван Гешев се срещна с кмета на гр. Перник Станислав Владимиров в продължение на проведената на 22.11.2019 г. в Съдебната палата среща с ръководството на ПРБ, във връзка с подаден от него сигнал за водната криза, причинена от експлоатацията на язовир „Студена“.    На 27.12.2019 г. по разпореждане на главния прокурор Иван Гешев разследванията на водната криза в Перник и причините, довели до нея, са взети на специален надзор, който се извършва лично от прокурор от Отдел „Специализиран“ във Върховната касационна прокуратура.    Също днес, 09.01.2020 г. бяха извършени действия от ДАНС и ГД “НП“ във връзка с разпоредена от главния прокурор на Република България проверка за спазване на Закона за управление на отпадъците и на Закона за опазване на околната среда от притежателите на отпадъци на територията на страната. Проверката беше възложена на министъра на вътрешните работи и на председателя на ДАНС на 6 януари 2020 г.  ", "date": "2020.01.09", "title": "Прокуратурата потвърди за разпита на Нено Димов (ВИДЕО)"}
{"url": "http://epicenter.bg/article/Prof--Nikolay-Radulov--KSNS-nesamneno-beshe-nuzhen/203484/2/0", "text": "\"Консултативният съвет за национална сигурност несъмнено беше нужен\", каза пред БНР проф. Николай Радулов, експерт по национална сигурност, в коментар за провелия се при президента КСНС във връзка с потенциалните рискове за България от напрежението между Иран и САЩ. По думите му проблемът не е в написаните документи и в планираните неща, а в качеството на изпълнението им.    \"Непрекъснато създаваме нови закони, а старите не прилагаме качествено\", заяви още проф. Радулов.    В предаването \"Нещо повече\" по \"Хоризонт\" експертът по национална сигурност коментира, че взетите решения от КСНС ще станат работещи само със сериозен контрол, който най-вече зависи от Министерски съвет и от неговия Съвет по национална сигурност, и когато се открият някакви неуредици, да бъдат отстранявани на време, а не, когато се случи нещо.    Според него ефектът от удара върху Техеран с ликвидирането на ген. Касем Солеймани е смачкване на вътрешната опозиция и потвърждаване на властта на управляващите в Иран. \"Имаше и ответен ракетен удар, така че резултатът е 1:1\", добави той.    Експертът прогнозира, че ако продължи меренето на възможностите и на въоръжеността между САЩ и Иран, потърпевшите няма да са двете участващи страни: \"Ние, както сме разположени на този кръстопът, отново ще сме подложени на изпитание\", каза той и посочи, че евентуална бежанска вълна, макар и насочена към Западна Европа, ще мине през нас.    По думите му не е било необходимо това \"наказателно убийство\" на генерала, което е довело до по-силна дестабилизация в Близкия изток. Според него САЩ са имали и друг инструментариум за действие.    Проф. Радулов заяви, че конфликтът САЩ - Иран засега е туширан. ", "date": "2020.01.09", "title": "Проф. Николай Радулов: КСНС несъмнено беше нужен"}
{"url": "http://epicenter.bg/article/Dimitar-Gardev--Pri-eventualni-udari-na-teritoriyata-na-chlen-na-NATO-mozhe-da-se-zadeystva-chlen-5/203485/2/0", "text": "Ситуацията в Близкия изток е много динамична. Нужна е една обща оценка. Така е обвързан светът, че няма как една подобна ситуация да не ни засегне. Това заяви в предаването \"Плюс - минус\" по Нова телевизия Димитър Гърдев, експерт по сигурност.    Според Йордан Божилов, експерт по сигурността, България не е самостоятелен играч и българските дипломати трябва да участват в една обща позиция на Европа. \"Може да се провокират граждански войни - като в Йемен, където Иран има изключително влияние\", посочи той.   \"ЕС е много скептичен към отношението на САЩ към Иран. Европейската позиция е доста по-обрана и ще видим какво ще се реши утре\", заяви Божилов.    Гърдев е категоричен, че при евентуални удари на територията на член на НАТО може да се задейства член 5, последно той е бил задействан на 11 септември при терористичните атаки в САЩ. Икономическият компонент също е важен и тук става дума за световните борси и цената на петрола. Иран е една страна, която има оръжие за масово поразяване, което може да достигне до територията на България, а това не трябва да се подценява, смята още той.  ", "date": "2020.01.09", "title": "Димитър Гърдев: При евентуални удари на територията на страна от НАТО може да се задейства член 5"}
{"url": "http://epicenter.bg/article/Aleksandar-Simov--Elena-Poptodorova-halyutsinira-v-tv-studioto-/203488/2/0", "text": "    Изявлението на госпожа Елена Поптодорова, че \"лично\" е донесла \"физическите доказателства за вината на Сюлеймани за атентата в Сарафово\" е изключително уличаващо и компроментиращо.    Защото е достатъчно човек да се запознае с обвинителния акт на прокуратурата по случая, за да види, че там няма нито една дума за Сюлеймани, както и пълна липса на обвинение към Хизбула.    Заради това в задачата се пита, ако \"физически доказателства\" има, да не би госпожата да си ги е прибрала вкъщи, както прави с кремовете по летищата?    И нормално ли е един бивш високопоставен дипломат да говори пълни глупости и да халюцинира на живо по телевизионните студиа?    Как пък никой не я попита какви са били тези физически доказателства и откъде ги е носила?  И защо в крайна сметка нито едно от тях не попада в обвинителния акт?    Казвам ви - здравната реформа у нас е истински провал. Хора, които трябва да се лекуват в покой, тишина и медикаментозна терапия, са пуснати да ръсят експертиза и халюцинации..", "date": "2020.01.09", "title": "Александър Симов: Елена Поптодорова халюцинира в тв студиото "}
{"url": "http://epicenter.bg/article/Vissheto-voennomorsko-uchilishte--Nikola-Yonkov-Vaptsarov--otbelyaza-139-ata-godishnina-ot-osnovavaneto-si/203490/2/0", "text": "Заместник-министърът на отбраната Атанас Запрянов участва днес, 9 януари, в тържествената церемония по случай 139-ата годишнина от основаването на най-старото техническо училище в България – Висшето военноморско училище „Н. Й. Вапцаров“. От името на министъра на отбраната той поздрави личния състав и възпитаниците на училището по повод празника. Това съобщиха от пресцентъра на министерството на отбраната.    „Създадено на 9 януари 1881 г. най-старото българско техническо училище е носител на традиция, която респектира със своите 139 години. Това, което обаче истински впечатлява, е качеството и надграждането в тази традиция. Благодарение на професионализма и последователните усилия на поколения ръководители и преподаватели, някогашната „Машинна школа“ за подготовка на майстори, огняри и машинисти се е превърнала в едно от най-успешните български висши училища, което днес е в световната челна десетка на морските университети и играе водеща роля в Международната асоциация на морските университети“, отбеляза в обръщението си заместник-министър Запрянов.    Церемонията беше открита от началника на Висшето военноморско училище флотилен адмирал проф. д.в.н. Боян Медникаров, който посочи, че университетът е най-високотехнологичният в системата на Министерството на отбраната. Той припомни, че освен българи в него се обучават и близо 500 чуждестранни граждани от 14 нации.   Последната придобивка на университета през изминалата година е лаборатория за дистанционно управляеми апарати. Сега предстои да бъде изграден и дълбоководен басейн, който ще позволява провеждане на обучение по спасяване на екипажи от потънали в морето съдове, отбеляза флотилен адмирал Медникаров.    На тържеството присъстваха също командирът на Военноморските сили контраадмирал Кирил Михайлов, заместник-кметът на Община Варна Коста Базитов, ректорът на Висшето транспортно училище „Тодор Каблешков“ проф. Даниела Тодорова, управители и представители на институти, фирми и организации, свързани с морския бизнес и индустрия, възпитаници на ВВМУ „Н. Й. Вапцаров“.    В знак на почит и признателност бяха положени цветя пред барелефите на изявени преподаватели на ВВМУ „Н. Й. Вапцаров“.    В рамките на честванията заместник-министър Атанас Запрянов откри студентско общежитие и Морска астрономическа обсерватория към Центъра за въздушно и космическо наблюдение към ВВМУ „Н. Й. Вапцаров“. Новата научно-изследователска структура ще даде възможност да се изследват обекти от близкия Космос и Слънчевата система, да се наблюдават и свръхнови звезди в близки галактики.", "date": "2020.01.09", "title": "Висшето военноморско училище „Никола Йонков Вапцаров“ отбеляза 139-ата годишнина от основаването си"}
{"url": "http://epicenter.bg/article/Za-utre---10-yanuari--bufernite-parkingi-v-Sofiya-shte-sa-bezplatni-/203501/2/0", "text": "За утрешния ден – 10 януари Столична община въвежда безплатно паркиране в буферните паркинги към станциите на метрото за всеки, който остави колата си и ползва градския транспорт. Мярката се предприема във връзка с повишаване на нивата на фини прахови частици и прогноза за 10 януари, съобщиха от Столична община.    Призоваваме гражданите, които имат възможност, да не използват личните си автомобили, а тези, които се отопляват на твърдо гориво - да преминат на алтернативно отопление.    Безплатните паркинги са разположени по линиите на метрото на бул. “Цариградско шосе“, бул. “Черни връх“, бул. “Ломско шосе“, на бул. “Александър Малинов“ и на бул. “Драган Цанков“.    Продължава извършването на проверки за източници на замърсяване на въздуха от екипи на Столичен инспекторат.    На сайта   гражданите могат да следят в реално време измерваните стойностите на ФПЧ и прогнозите за следващите дни.    На специално мобилно приложение SofiAir, което може да се свали и използва на телефони с Android и iOS операционни системи, гражданите могат да получат информация за предприетите мерки при повишена концентрация на ФПЧ.  ", "date": "2020.01.09", "title": "За утре – 10 януари, буферните паркинги в София ще са безплатни "}
{"url": "http://epicenter.bg/article/Uchenik-ot-Momchilgrad-nameri-portfeyl-s-pari-i-dokumenti-i-go-varna/203502/2/0", "text": "Директорът на ОД на МВР-Кърджали старши комисар Атанас Илков връчи почетна грамота за доблестно поведение на Сердар Мехмед, ученик в трети клас в ОУ \"Д-р Петър Берон\" в Момчилград.    Момчето заслужи признанието за достойна си постъпка - преди дни намерил на пешеходна пътека в Момчилград портмоне с 950 евро, 275 лв., 130 турски лири, лични и банкови документи и незабавно го предал в полицейското управление.   Полицаи се свързали със собственичката на изгубените пари и документи, която се върнала от пътуване за Германия. На събитието в полицейското управление в Момчилград присъстваха майката на момчето - Шенгюл Мехмед, Севгюл Вели, помощник-директор в училището, в което учи Сердар, и полицейски служители.    Много се надяваме този добър пример да намери своите последователи сред съучениците на Сердар, а и сред всички граждани в обществото ни, каза старши комисар Илков при връчването на почетната грамота.    Той поздрави майката и учителите за чудесния резултат във възпитанието на детето и отбеляза, че честността, почтеността и добрите дела винаги имат смисъл и представляват стойностен модел на поведение.    Освен добър ученик Сердар е и активен спортист - намерил портмонето на връщане от тренировка по тенис и заедно с майка му го отнесли в полицейското управление.  ", "date": "2020.01.09", "title": "Ученик от Момчилград намери портфейл с пари и документи и го върна"}
{"url": "http://epicenter.bg/article/Neno-Dimov-e-zadarzhan-za-24-chasa/203505/2/0", "text": ". Това заяви Сийка Милева, говорител на главния прокурор.    При встъпването си в длъжност Иван Гешев подчерта, че ще следва единствено закона и няма да се поддава на политически натиск или внушения.   Нено Димов бе отведен преди час от дома си и задържан в Трето РПУ, където и ще пренощува.     Такъв е редът след подобно задържане, обиски и разпити.    според съобщение на прокуратурата. Разследващите събират доказателства за извършени престъпления от длъжностни лица, довели  След това беше съобщено, че се разследва и вносът на отпадъци от Италия.    и каза, че оказва съдействие. Според БНТ са разпитани са бившият кмет на Перник Вяра Церовска, бившия областен управител Ирина Соколова и бившият управител на ВиК дружеството в града Иван Витанов.   \"Оказваме съдействие в момента. Ще направя изявление, след като приключим. Не съм задържан\", заяви пред журналисти Димов, преди да бъде качен в кола на прокуратурата.   Същевременно бившият областен управител на Перник Ирена Соколова и отстраненият шеф на местното ВиК - Иван Витанов са разпитани и освободени, съобщи още говорителят на прокуратурата Милева.   Мащабната акция на прокуратура, ДАНС и антикорупционната комисия заради кризата с водата и вноса на боклук от Италия започна от сутринта. Екоминистърът публично беше отведен за разпит след обиски в екоминистерството. А в същото време в Перник имаше масови обиски на няколко адреса, както и във ВиК дружеството.    ", "date": "2020.01.09", "title": "Нено Димов е арестуван за 24 часа, ще нощува в килия на Трето РПУ. Утре му повдигат обвинение?"}
{"url": "http://epicenter.bg/article/Emil-Radev-kam-uchenitsi--Vazpolzvayte-se-ot-vsichki-dostizheniya-na-Evropa-i-rabotete-za-Balgariya/203506/2/0", "text": "\"Използвайте всички възможности, които ЕС Ви предлага, за да пътувате, да се обучавате и непрекъснато да надграждате своето образование. Поддържайте своя интерес към Европа и европейските институции, но никога не забравяйте каква древна държава с богато културно-историческо наследство сме и винаги се гордейте, че сте българи\", заяви евродепутатът от ЕНП/ГЕРБ Емил Радев при срещата си с ученици от школата по история към варненската Първа езикова гимназия, избрана за училище - посланик на Европейския парламент през учебната 2019/2020 г. Това съобщиха от пресофиса на евродепутата. „Където и да решите да продължите образованието си, работете за България. Все повече млади хора, завършили зад граница, намират добра професионална реализация в родината си. България е спокойна и стабилна държава с много добри перспективи за икономическо развитие, която се нуждае от знанията и енергията на образованите и способни млади хора”, категоричен бе Радев. Той припомни на гимназистите, че програма „Еразъм+” открива перспективи за обучение и обмен, за усвояването на безценен опит. Евродепутатът допълни, че нови възможности дават и европейските програми, чрез които младежите могат да пътуват безплатно и да опознават други страни – членки на ЕС. „Младите хора са най-добрите посланици на ЕС. Това потвърждават и проучванията. Одобрението, с което Евросъюзът се ползва сред младите хора у нас достига 82%, докато този дял е наполовина по-малък сред хората над 65-годишна възраст”, отбеляза Радев, като цитира изследване на „Евробарометър“, осъществено по поръчка на Европейската комисия през 2017-та, когато се навършиха 10 години от членството ни в ЕС. Учениците от школата по история с ръководител Нели Димова демонстрираха огромен интерес към актуални теми от дневния ред на европейските институции и използваха възможността да зададат на българския евродепутат редица въпроси относно работата в ЕП, механизма на взимане на консенсусни решения в ЕС, предизвикателствата пред страната ни, свързани с Брекзит, миграционната криза, усвояването на еврофондовете, дългоочакваното членство в Шенген, приемането на еврото. Младежите показаха, че активно следят външнополитическите събития и повдигнаха актуалната тема за напрежението в отношенията между САЩ и Иран. „Наред с жертвите, които взима, нов военен конфликт би генерирал нова бежанска вълна и огромни икономически загуби. Дано здравият разум да надделее и да не се стигне до продължаващи военни действия и терористични атаки. Искрено се надявам ескалиралото напрежение в Близкия Изток да бъде туширано. В ролята на посредник ЕС полага усилия за намиране на мирен изход от кризата в този толкова чувствителен регион”, посочи Емил Радев и увери, че страна ни води мъдра и много умерена външна политика, в резултат на която в момента по границата ни с Турция се отчита нулев миграционен натиск. Директорът на Първа езикова гимназия Веселин Василев благодари на евродепутата за отзивчивостта, с която винаги подкрепя инициативите на учениците. „За нас е гордост, че Емил Радев е възпитаник на гимназията ни и винаги откликва на поканата ни да сподели своите знания и опит с нашите ученици”, каза той, изтъквайки, че днешната среща е посветена на ангажимента на училището да бъде посланик на ЕП. Над 100 учебни заведения в страната са кандидатствали за възможността да бъдат част от образователната инициатива „Програма за училища посланици на Европейския парламент” през учебната 2019/2020 г. Първа езикова гимназия е единствената профилирана гимназия сред избраните 10 училища в България.", "date": "2020.01.09", "title": "Емил Радев към ученици: Възползвайте се от всички достижения на Европа и работете за България"}
{"url": "http://epicenter.bg/article/Borisov-shte-se-sreshtne-s-predstaviteli-na-protestirashtite-prevozvachi-/203507/2/0", "text": "Министър-председателят Бойко Борисов ще се срещне с представители на протестиращите превозвачи. Това съобщиха от правителствената информационна служба.    На 10.01.2020 г. в 9.00 ч. премиерът Бойко Борисов ще приеме представители на Конфедерацията на автобусните превозвачи, на Съюза на международните превозвачи, на Камарата на автомобилните превозвачи в България, на Националното сдружение на българските превозвачи, на Националния таксиметров синдикат, на АЕБТРИ и на Камарата на автобусните превозвачи.    На срещата ще бъдат обсъдени мерки за решаване на проблемите в транспортния сектор, както и възможностите за актуализиране на тарифите за тол таксите.  ", "date": "2020.01.09", "title": "Борисов ще се срещне с представители на протестиращите превозвачи "}
{"url": "http://epicenter.bg/article/Tezhki-mashini-razchistiha-prespite-na-prohoda--Troyan-Karnare-quot---VIDEO--/203509/2/0", "text": "Пътните служби успяха да пробият снежните преспи и да отворят за движение старопланинския проход „Троян-Кърнаре” за леки автомобили, предаде Нова тв. През целия ден тежки машини пробиваха дълбокия сняг.    От всичките 40 километра през планината, снежните преспи са затрупали само района около билото.    Районът на Беклемето е известен през зимата със снегонавяванията, които в момента са около метър, а на някои места и повече. Снегът е твърд и само роторни снегорини биха могли да се справят с него.    Две такива машини копаят непристъпния северен склон. С 15 години зад волана Стойчо Стоев познава всеки завой от прохода.    „Когато навяването е по-голямо и има вятър, е ужасно. Ориентирам се къде е пътя по интуиция. Няма ориентир”, каза той.    Машината вероятно е два пъти по-възрастна от своя стопанин. Роторите са незаменими в планината, но работата им струва скъпо.    „Един час струва на агенцията 398 лева без ДДС. Доста скъпо удоволствие, но без него не може. Ползва се прохода, няма как да стои затворен? И дори е доста натоварен”, коментира Стоян Пеловски от Районна пътна служба-Троян.    От южната страна на Беклемето също има опасни скатове, където ураганните ветрове натрупват по няколко метра сняг. Там също работят няколко тежки машини. Почистването напредва бързо, тъй като пътят все още не е заледен.  ", "date": "2020.01.09", "title": "Тежки машини разчистиха преспите на прохода „Троян-Кърнаре\" (ВИДЕО) "}
