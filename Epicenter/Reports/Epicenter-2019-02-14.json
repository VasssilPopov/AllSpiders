{"url": "http://epicenter.bg/article/Hamid-Hamid--DPS-ne-targuva-prisastvieto-si-v-zala-/175320/2/0", "text": "  \"Предлагаме формула за изчисляване на преференциите на вота. Това е справедливо към хората, които мислят, че гласуват за личност или за независимите кандидати\", каза още той.   \"129 000 гласа могат да променят гласуването за евроизборите. Ако има личност в листата, дори на 12 място, и ако може да събере много гласове, този кандидат измества първите от листата. Не справедливо някой да бъде избиран за депутат с 6000 гласа, а друг с 500\", допълни зам.-председателят на ДПС.    \"Според финансовото министерство има пари за машини за гласуване. Електронното гласуване е несигурно. Как можем да знаем, че зад компютъра не седи поставено лице. Електронно гласуване дори не се обмисля в големите държави като САЩ\", коментира Хамид.    \"Ние се отчитаме само пред нашите избиратели и имаме тяхната подкрепа. Номера на бюлетините има по цял свят. Предложението да няма номера цели да удари по-неграмотните от избирателите\", завърши Хамид Хамид. ", "date": "2019.02.14", "title": "Хамид Хамид: ДПС не търгува присъствието си в зала"}
{"url": "http://epicenter.bg/article/Premierat-Boyko-Borisov-s-intervyu-za-vestnik-The-Guardian/175280/2/0", "text": "„Разговарях с британския журналист Шон Уолкър от вестник The Guardian.   Основните теми на интервюто бяха случая \"Скрипал\", Брекзит, бъдещето на Европа и борбата с корупцията.   Видеото ще бъде качено на български език, след като материалът бъде публикуван във вестника.“. Това съобщи премиерът Бойко Борисов в  профилът си във Фейсбук.      ", "date": "2019.02.14", "title": "Премиерът Бойко Борисов с интервю за вестник The Guardian"}
{"url": "http://epicenter.bg/article/Prezidentat--Sluchvashtoto-se-s-izbiratelnoto-zakonodatelstvo-e-mnogo-trevozhno-/175281/2/0", "text": "Това, което се случва с избирателното законодателство е наистина много тревожно. Управляващите вече явно дори не крият изкушението си да постигнат служебна победа чрез промените в този Избирателен кодекс. Така коментира дебатът в Народното събрание президентът Румен Радев, който е в Сухиндол за празника на общината.  Държавният глава даде пример с отказа да се избере нов състав на ЦИК и ревизирането на избирателните списъци.   „Всичко това, което се случва – отказът да се спази законът и да се избере нов състав на ЦИК, отказът да се ревизират избирателните списъци, отказът да се премахне вторият протокол от секционните избирателни комисии, поредната отмяна и отлагане на машинното гласуване, тоталната отмяна според този закон на дистанционното гласуване, въвеждането на механизма решенията в комисиите да се вземат с обикновено мнозинство – всичко това са неща, които уронват демократичността и прозрачността на изборния процес“, допълни президентът.   Президентът Радев коментира още преведените от Венецуела пари в български сметки. По думите му, не е нормално българското правителство да научава от чужди посланици какво се случва у нас.  „Първо, не е нормално българското правителство да научава от чужди посланици какво се случва в България. Вчера бях запознат от главния прокурор, от министъра на вътрешните работи, от председателя на ДАНС с известната до момента фактология. Няма да коментирам този случай преди тази фактология да бъде щателно уточнена и установени всички обстоятелства, но този случай е в ресора на изпълнителната власт, където са службите и МВР“, заяви Румен Радев.", "date": "2019.02.14", "title": "Президентът: Случващото се с избирателното законодателство е много тревожно!"}
{"url": "http://epicenter.bg/article/Prieha-novi-pravila-za-priem-v-detskite-gradini-v-Sofiya--Adresat-stava-vodesht-kriteriy/175289/2/0", "text": "Адресът става водещ критерий за прием в детските градини и подготвителните групи в общинските училища в София. Това стана факт с приетите днес от Столичния общински съвет промени в Наредбата за прием на деца в общинските детски градини и в подготвителните групи в общинските училища на територията на Столичната община, съобщи Канал 3.   Увеличава се броят на точките за местоживеене за работещи родители и студенти от 1 на 2.   Ще се дават по три точки за постоянен адрес, а тези с настоящ ще получават по 2 точки. Ще се дават допълнително и още 2 точки ако адресът съвпада с административния район на детското заведение и така на практика по тези 2 критерия ще могат да се получат максимум 5 точки, уточни още зам.-кметът.   Министерството на образованието и науката разработва един национален инструмент за прием в детски градини и предучилищните групи, който най-вероятно ще използва принципа от първи клас на уседналост. Тя ще бъде въведена в обновената версия на сегашната електронна система догодина и ще дава максимум 3 точки на децата, които живеят повече от 2 години на адреса.   Друга новост е, че братята и сестрите се преместват от социалния списък в общия и ще получават по 1 точка. Тя ще се ползва само по веднъж, дори и в даден случай да става дума за близнаци. Те ще ползват само 1 т., а не 2. Тази новост води и до промяна в разпределението на двете опашки - 70% от децата попадат в общия списък, а 30% остават за прием по социални критерии.   Съгласно други промени, вече в яслите групите ще са до 23 деца, но само там, където капацитетът позволява. Това ще отвори места за още 700 деца, но на фона от 5000 чакащи за ясла в София все още е крайно недостатъчно.   Обърнато е внимание и на контрола. Децата с хронични заболявания вече ще се приемат с ТЕЛК-ово решение, а не с протокол от личния лекар. Също така се намалява и броят в група на децата със специални образователни потребности и хронично болните. Допустимият брой на децата с хронични заболявания в група пада от 5 на 3. А децата със специални образователни потребности ще са 2, а не 3 в група, както досега.", "date": "2019.02.14", "title": "Приеха нови правила за прием в детските градини в София! Адресът става водещ критерий"}
{"url": "http://epicenter.bg/article/TsIK-prizova-deputatite-da-ne-ubivat-preferentsialniya-vot-/175294/2/0", "text": "Настоящите изменения и допълнения в Изборния кодекс се извършват в срок по-малък от една година преди провеждането на избори и основни постановки в изборните правила не би следвало да бъдат променяни.  Това гласи становище на Обществения съвет на ЦИК по повод промените в Изборния кодекс, които ще бъдат гласувани на второ четене в парламента на 14 февруари.  Същевременно е в нарушение на правилата и добрите стандарти на законотворчеството да се внасят между две четения на законопроект предложения за промени по същество, акцентират експертите.  Съветът уточнява, че анализът на изборните данни ясно показва, че употребата на преференциално гласуване има значителен ръст с всеки изминал вид избори и в известен смисъл би могло да има позитивен ефект в борбата с гражданската апатия. Смятаме, че е важно употребата на преференция да не бъде неутрализирана чрез направените предложения за промени в ИК.  От ЦИК обаче се обявяват против видеонаблюдение в секциите.  \"Техническото изпълнение на подобна мярка би оскъпило сериозно организацията на изборите, а ефектът от нея е спорен и допълнително би повишил степента на недоверие в изборния процес. Това предложение е свързано с много сериозни технически, психологически и правни предизвикателства, включително по дилемата за онлайн излъчване, публично достъпно в реално време, или за видеозапис само за целите на последващи проверки.   Очакваният дисциплиниращ ефект върху секционните комисии може да се постигне само ако камерите се включват с отварянето на секцията, което при публичен достъп би улеснило потенциални организатори на контролиран вот.   При наблюдението на броенето е трудно да се очаква, че наблюдателите - граждани или оторизирани проверяващи - ще са в състояние да различат съдържанието на бюлетините и дали резултатите са вярно отразени в протокола.   Не по-маловажни са и въпросите свързани с осигуряването на едновременно излъчване на живо на 12 хиляди линка от различните секции; осигуряване на качествена картина; запазването на този видео архив, осигуряването на достъп; начин на гарантиране на личните права на всеки гласуващ и нормативното уреждане на използването на подобни записи като доказателствен материал за извършени нарушения пред институциите. Следва приемането на подобно предложение за видеонаблюдение в секциите, да е съпътствано с особено сериозен и конкретен дебат\", се казва в становището.", "date": "2019.02.14", "title": "ЦИК призова депутатите да не убиват преференциалния вот "}
{"url": "http://epicenter.bg/article/Mladezhkoto-obedinenie-v-BSP--Promenite-v-izborniya-kodeks-vodyat-kam-avtoritaren-rezhim-/175298/2/0", "text": "Младежкото обединение (МО) в БСП защитава заложените в Конституцията на Република България принципи на правова, демократична и социална държава.  Това се посочва в позиция на МО в БСП във връзка с последните предложения за промени в Изборния кодекс, изпратена от пресцентъра на партията.  От Младежкото обединение в БСП определят предложените промени като меко казано, безумни. В позицията се посочва, че управляващото мнозинство, по инициатива на „скрития“ коалиционен партньор на правителството - ДПС, предлага ритуалното обезличаване на мажоритарния елемент в нашия изборен процес - преференциите, като по този начин управляващите погазват демокрацията и ограничават свободата на избирателите- да имат възможност да променят и подкрепят отделните личности в избирателните листи.  \"Този принцип на \"партийна дисциплина\" показва, че опонентите ни се интересуват единствено от икономически интереси и не искат избирателите, тоест българският народ, да променят техните листи. Считаме промените за грубо погазване на демокрацията в Република България и призоваваме българските граждани да не остават безучастни към тези събития, които ни водят към един авторитарен режим\", заявяват от Младежкото обединение в БСП.  В позицията се казва също, че въпреки направените предложения за „изчистване“ на избирателните списъци, мъртвите души остават в тях.   От МО в БСП коментират, че няма да има избор на нова ЦИК, отменено е дистанционно гласуване, решенията в СИК и ЦИК ще се взимат с обикновено мнозинство, отпада машинното гласуване, а ГЕРБ превръщат изборния процес в удобна за манипулиране от тях машина, като единствената цел на въпросните промени е те да спечелят изборите на всяка цена. \"Времето на търпение приключи. Искаме оставката на правителството и предсрочни парламентарни избори. Това правителство не може да гарантира честното провеждане на изборния процес и е с изчерпан кредит на доверие!\", завършва позицията. ", "date": "2019.02.14", "title": "Младежкото обединение в БСП: Промените в изборния кодекс водят към авторитарен режим "}
{"url": "http://epicenter.bg/article/Sergey-Stanishev--/175299/2/0", "text": "Председателят на партията на европейските социалисти Сергей Станишев заряза лозе в монтанското село Георги Дамяново по повод празника на лозаря и винаря Трифон Зарезан.    написа във фейсбук лидерът на европейската левица.   Станишев разговаря с местни хора в центъра на Георги Дамяново и поднесе цветя пред паметника на загиналите септемврийци.   След това Станишев отговори на въпроси на медиите. Той каза, че го боли за красивия северозападен край, който е изстрадал най-много през последните години. Станишев поиска българското правителство да приеме специална програма за развитие на Северозападна България, за да се спре обезлюдяването и обедняването на този край. И припомни, че подобна програма е била приета при краткото управление на правителството на Пламен Орешарски през 2013-2014 година, но досега от нея не е изпълнено почти нищо.  Станишев обърна внимание, че Европейският парламент е приел доклад за България, в който за периода 2020-2027 година на страната ни се отпускат 3 милиарда евро повече. Той коментира, че е важно на българското правителство да се окаже натиск, за да бъдат разпределени тези средства с приоритет за изоставащи региони като Северозападна България, а не равномерно, както е било до сега.  Лидерът на ПЕС критикува българското правителство, че няма план за развитие на страната и просто се \"носи по течението\". Според Станишев много от хората усещат тази безпътица и стагнация и заради това търсят достоен живот в чужбина. \"Друга част от хората мигрират от своите региони към големите градове с надежда за по-добър живот. Това превръща големи части от страната в пустинни райони\", каза Станишев. На въпрос дали ще се кандидатира за депутат в Европейския парламент Станишев отговори: \"Има политическа логика в това, но ще изчакам номинациите на общинските организации на БСП от страната, в много от които съм предпочетен и тогава ще обявя своето решение.\" Станишев заяви, че се смята за щастлив човек, след като има толкова много приятели в БСП и други партии пет години, след като вече не е партиен лидер.  Председателят на областния съвет на БСП в Монтана Пламен Младенов заяви, че при проведени 50 на сто от събранията в партийните организации на социалистите в област Монтана Сергей Станишев има най-голяма подкрепа за водач на листата на партията - около 85 процента, за предстоящите избори за европейски парламент във всички общини в региона.  ", "date": "2019.02.14", "title": "Сергей Станишев заряза лозе в Георги Дамяново"}
{"url": "http://epicenter.bg/article/Ninova--GERB-se-gotvyat-da-falshifitsirat-izborite--Levi--desni-imame-kauza---da-sprem-rezhima--quot-Borisov-/175300/2/0", "text": "  Това заяви от трибуната на парламента лидерът на БСП Корнелия Нинова по време на дебатите за промените в Изборния кодекс   „Ще разговаряме и с европейските посланици в България, за да се знае как ще се проведат европейски избори. Те трябва да знаят какви избори се готвят – фалшифицирани. Обръщаме се и към омбудсмана, която изрази позиция. Този текст, който сега ще обсъждаме е първият от няколко, които касаят машинното гласуване. Припомням, че през 2014 г. беше въведено машинното гласуване в Изборния кодекс. С пътна карта през 2019 г., т.е. сега да имаме напълно осигурено такова във всяка изборна секция в България. Вместо това да се случи днес сме свидетели на опит това модерно и съвременно постижение на българското изборно законодателство да бъде редуцирано и отменено. Питаме се защо? След като по уверение от председателя на Бюджетна комисия има пари в бюджета за машини, след като има технически възможности за тях, защо пет години ги няма? Защото управляващите от ГЕРБ искат да ви подменят гласа. Защото машинното гласуване е гаранция за честен вот, а те не искат такъв. Защото ГЕРБ се готвят да фалшифицират изборите през 2019 г. Какъв е начинът да се постигне това? Един един единствен, като се наруши законът, приет през 2014 г“, каза още Нинова.  „ “, допълни още лидерът на БСП.", "date": "2019.02.14", "title": "Нинова: ГЕРБ се готвят да фалшифицират изборите! Леви, десни имаме кауза - да спрем режима \"Борисов\""}
{"url": "http://epicenter.bg/article/MVR-inspektor--Nad-8-mln--leva-sa-pridobili-telefonnite-izmamnitsi-za-godina/175240/3/0", "text": "Над  само за една година. Все още много хора продължават да стават жертва на тези измами.   \"Това са предимно възрастни хора - над 70-75 години, те нямат възможност за бърза реакция, за адекватна оценка, освен това нямат активна комуникация със свои близки и роднини, обясни  пред  .   \"Измамниците са изключително изобретателни - казват на жертвите си как да действат, какво да правят. Имаме случаи, в които  , където остават за по няколко дни във времето, в което тече измамата,  В много случаи, хората сравнително скоро след като приключат разговорите с измамниците, осъзнават, че са станали жертва\", обобщава методите на престъпниците тя. \"  от години - даване на капаро - за климатици, техника или друга изгодна подкупа, също така за освобождаване на митническа пратка. Най-успешна остава  , допълни експертът. \"Съветваме хората да знаят -  . Няма   - те са част от телефонната измама и начин, по който  \", акцентира още Падинкова. \"Те са изключително крайни в заплахите си, обиждат хората, крайно цинични са. Заплашват, че долу има полиция или хора, които ще се качат и ще ви отрежат пръстите, или ще ви пребият. Няма такова нещо, това е дистанционно престъпление\", предупреди инспекторът.", "date": "2019.02.14", "title": "МВР инспектор: Над 8 млн. лева са придобили телефонните измамници за година"}
{"url": "http://epicenter.bg/article/Spirat-gazovata-/175239/4/0", "text": "  Откритата процедура е с наименование: „Доставка на необходимите материали и оборудване, инвестиционно проектиране - фаза работен проект, изграждане и въвеждане в експлоатация на обект: „Разширение на газопреносната инфраструктура на „Булгартрансгаз” ЕАД паралелно на северния (магистрален) газопровод до българо-сръбската граница”, етап: „Линейна част“ и референтен номер: 180-100.         На основание чл. 203, ал. 2 от Закона за обществените поръчки (ЗОП), жалбоподателят се е възползвал от правната възможност да поиска налагане на временна мярка спиране хода на процедурата. Предстои Комисията за защита на конкуренцията да се произнесе по основателността на това искане.   В изпълнение на разпоредбата на чл. 203, ал. 3 от ЗОП, възложителят спира всички действия по хода на процедурата до влизане в сила на определение, с което се отхвърля искането за временна мярка, или на решението по жалбата, ако е наложена временната мярка. След произнасянето на компетентния орган и в случай, че искането за налагане на временна мярка бъде отхвърлено, процедурата ще бъде възобновена и сроковете за подаване на оферти ще бъдат удължени така, че да се спази изискването на чл. 28, ал. 5 от Правилника за прилагане на ЗОП, общата продължителност на всеки от сроковете, изтекли до момента на спирането на процедурата, заедно с новоопределените удължени срокове да не е по-кратка от първоначалния срок, определен от възложителя.   Възложителят уверява всички потенциални участници, че ще бъдат своевременно уведомявани за всички последващи действия. ", "date": "2019.02.14", "title": "Спират процедурата за изграждането на газовата връзка със Сърбия"}
{"url": "http://epicenter.bg/article/Kevork-Kevorkyan--Rukola-s-kafe-za-naivnitsi/175234/11/0", "text": "В една от книгите си анализаторът на световните конспирации Томас Гордън споменава „магазина за еликсири и мръсни номера“ – така наричали помежду си хората от ЦРУ техническия отдел на Управлението.   За нашите тукашни будали пък сякаш функционира някакъв денонощен супермаркет за тъпи номера.   Ако нещата на „тихия фронт“ прекалено изсивеят, веднага спретват някаква история с „българска следа“.   Сега пък оръжейният търговец Гебрев руснаците щели да го убиват с „Новичок“, и то преди онези Скрипал - цели три години по-рано. Изглежда, руснаците са репетирали с нашия човек.   В ресторант в софийския „Кемпински“ руският агент Федотов поръсил с инсектицид – медиите го кръстиха „Новичок“ за белетристична убедителност - една рукола, и то точно руколата на Гебрев, и набързо се омел.   От прокуратурата съобщиха, че намерили пак тогава, през 2015 година, същия инсектицид и в кафе машината на Гебрев.   А пък племенницата на ренегата Скрипал и тя се обади: В България най-лесно можело да се убие с „Новичок“. Като я гледам горката матрьошка, направо й вярвам.   Въпросният Федотов изглежда също е хапнал от руколата на Гебрев, може би за да провери как е на вкус - и това несъмнено му се е отразило, защото три години по-късно се появил и в Солсбъри, за да трови Скрипал.   Бил с още двама авери от руското разузнаване - тримката ходели заедно, нещо като джендър-разведка.   И като им доскучало, отровили Скрипалите. Но не съвсем - изглежда „Новичок“, който използвали, също е бил някакъв джендър-вариант.   Дотук имаме само една недобре измита софийска рукола и един Федотов, който се мота из България - значи е време да се появи новата „българска следа“ с всички произтичащи от това последици: накисване на тукашните ахмаци, шумно покаяние от тяхна страна, сетне гонене на руски дипломати и пр. Както винаги, ние сме подходящи за всякакви конспирации.   Английските журналисти не си поплюват, когато разследват - в смисъл, че могат да съчинят невероятни истории.   Навремето имах интересно приключение с Гордън Томас. Той, разбира се, е доста по- сериозен автор, минава за ас в разплитането на световните конспирации, книгите му са издадени в милионни тиражи, поне до 2004 година бяха 50 милиона.   През 2004-а похарчих луди пари, за да направя телевизионен мост с него чак от Делгани, Ирландия.   Но по едно време на Гордън му се искаше да избяга от собствения си дом. Особено, когато му представих един български банкер, за когото той пишеше сочни фантазии в книгата си за Робърт Максуел - „Царят на българите” - тя преливаше от забавни измислици.   Завърших разговора с репликата, че синагогата в София няма часовник. Гордън обаче се измъкна, като каза, че за въпросната част от книгата отговарял неговият съавтор Мартин.   Такива са тези автори - все гледат да се измъкнат, като накиснат някой друг.   И сега е време за накисване.   Затова няма как да не се сетя и за проф. Мелвин Гудман, генерал от ЦРУ. Той ми разказа колко настойчиво един нашенец твърдял, че българите са замесени в покушението срещу папата.   И сега има подобни „лобисти“, всъщност обикновени интриганти и мерзавци – доброволци в накисването на България, която винаги е била лесен обект за черната пропаганда.   За годините до 1989-а това е напълно сигурно. Сега е по-различно, но не много: днес пък сме подходящ терен за разгръщане на въпросната пропаганда. Удобни сме за това - наивнички, повече от послушни - какво е повече от послушни? - склонни сме да ни набъркат във всевъзможни измишльотини.   Има и достатъчно мекотели, готови на всичко.   Навремето Дими Паница финансира измислицата за „българската следа“ в покушението срещу папата.   Сетне станаха на крака в нашия Парламент, когато почина.   Дори един атом от черната пропаганда да попадне в българското пространство, пак ще зачене маса глупости - нашите са готови, седят и го чакат със зяпнали уста. И не хапват рукола, дявол да ги вземе, пазят се.   Винаги сме готови да потвърдим всичко, което ни казват, могат да ни възлагат всякакви роли, например - изгонете руските дипломати, гоним ги - и чао, „Турски поток“.   Ето докъде се стига от една рукола, толкова сме лесни.   Както ще стане ясно по-долу, „българската следа“ в покушението срещу папата е замислена като удар срещу Съветския съюз, нас само ни лепят по афишите.   И днес отново могат да съчинят всичко - например, че Федотов, когато не е зает с тровене на рукола, ще организира хибридните атаки на руснаците по време на тукашните избори през май.   Това е самата истина, каза го и Цветанов, на него всякакви хибриди са му ясни.   Освен това, направо е лесна работа да ни нахибридят руснаците - те избраха Тръмп за президент и с лекота ще се справят с тукашните налъми.   В момента „Аферата Рукола“ трябва да прикрие всичко останало, включително и все по-срамния факт, че милиони хора гладуват у нас.   Но Властниците ни са солидарни с гладуващите във Венецуела - и никак не ги интересува, какви псувни отнасят от нашите несретници.   Един политиканин се дереше, че трябва да сме солидарни с ЕС за Венецуела.   Хубаво, ами кога ЕС ще е истински солидарен с нас?   И защо за 11 години членство в ЕС не успяхме да изкореним недоимъка в България?   Тази солидарност кога ще я дочакаме?   ***   Генерал от ЦРУ: Не вярвам България да е замесена в атентата срещу Папата!   Интервю на Кеворк Кеворкян, „Всяка неделя“, 22 юни 2003 година, телевизионен мост с Вашингтон.   От време на време свидетелства като това трябва да се припомнят, за да не могат новите еничари съвсем да изгризат Историята.   - Проф. Гудман, вие твърдите, че не вярвате в „българската следа“?   - Не, не вярвам. От 1981 до 1985-та година ЦРУ разполагаше с много солидни сведения, че България не е участвала в покушението, нито Съветският съюз. Все пак, директорът на ЦРУ по онова време Уйлям Кейси и неговият заместник Робърт Гейтс поръчаха документ, който би посочвал българите или Съветите като заговорници за убийството на папата. Всичко това се е извършило в тайна, аз не бях уведомен. Когато научих за тази докладна записка, официално протестирах пред г-н Гейтс с твърдението, че всичко това нарушава етиката на разузнавателната работа и разузнавателния анализ.   Все пак, една година по-късно Робърт Гейтс беше посочен за директор на ЦРУ от президента Джордж Буш-старши. И аз свидетелствах пред комисията на Сената, която трябваше да потвърди назначението на Робърт Гейтс – настоявах за това той да не бъде назначен, тъй като човек, който изопачава истината, който фактически лъже, не би трябвало да заема такъв пост.   Надписът във фоайето на ЦРУ - „И ще опознаеш истината, и тя ще те направи свободен“ - е цитат от Библията. Г-н Кейси не се интересуваше, Гейтс също не се интересуваше от истината.   - Виждали ли сте българина, който е дал информация за изготвянето на доклада, поръчан от Кейси?   - Не, не съм го виждал. А и не беше особено важен източник, поради което и тайните служби с неохота са се отнесли към сведенията му. Те не биха видели бял свят, ако Уилям Кейси не беше проявил особен интерес по темата.   - Има ли връзка между този доклад и разследването по-късно на Клеър Стърлинг?   - В началото на 80-те години Стърлинг твърдеше, че Съветският съюз отговаря за всички терористични актове в Европа. Много от твърденията в нейната книга са буквално черна пропаганда, която благодарение на усилията на ЦРУ попадна в европейските вестници.   Бил Кейси просто си купил екземпляр от книгата на Стърлинг и запитал своите сътрудници: „Добре, защо ние не пишем такива анализи, каквито ги пише Клеър Стърлинг?“   Много от нещата в книгата на Стърлинг са чиста дезинформация, пропаганда, чийто източник е самото ЦРУ. Няколко години по-късно тя вече конкретно написа за атентата срещу папата, обвинявайки българите и руснаците. И до голяма степен тази работа беше свързана с инициативата на Кейси.   - Да се поставим на мястото на Кейси. Какъв успех е имала тази операция, според него? По какъв начин е поразила България?   - Едно нещо трябва да знаем, че Бил Кейси не е имал намерение да удари България. С тази докладна записка той всъщност се прицелва в Кремъл, в Съветския съюз.   Онова, което той в края на краищата се опитва да постигне като директор на ЦРУ и в рамките на личната си професионална кариера, е да предотврати каквото и да било подобряване на взаимоотношенията между Съветския съюз и Съединените щати.   А това, че от дългосрочна гледна точка ще пострада престижът на ЦРУ, е абсолютно без значение. Неговата лоялност не е към ЦРУ, а към самия себе си.   - Може ли да се каже, че в този случай ЦРУ е било нещо като идеологически инструмент? Или поне Кейси?   - В повечето случай ЦРУ твърде добре си върши работата. С изключение на този случай на оценка на атентата, за който отговарят двамата - Гейтс и Кейси. Тогава бе извършена манипулация на цялото ведомство от директора и от неговия заместник.   И все пак не бих преценявал ЦРУ по този един-единствен случай. Очевидно тогава анализът е бил твърде компрометиран, твърде безчестен, но в сравнение с цялостната работа на ЦРУ това може да се нарече изключение.   - Един българин, Сергей Антонов, стана жертва на тази афера. Вие познавате хората от ЦРУ. Какво мислят те за обикновените хора, забелязват ли ги изобщо?   - Въпросът определено е много уместен. Опасявам се обаче, че ЦРУ не работи на това ниво. Вижте, става въпрос за аналитици, които работят в нещо като мозъчен тръст, като научно-изследователско звено. Според мен, те не се замислят особено за последиците от своите грешки.   Едно от нещата, които правят например военните на Съединените щати след всяка военна операция, е да направят аутопсия на операцията, да извлекат поуки. Когато свидетелствах през 91-ва година срещу Робърт Гейтс, аз призовах за разследване на Сената върху всички разузнавателни операции срещу Съветския съюз и Варшавския договор. Това така и не се случи и не бяха извлечени поуки.   *Мелвин Гудман е бил старши главен анализатор към отдела за работа със Съветския съюз на ЦРУ. Бил е и старши анализатор на Бюрото за разузнаване и изследвания към Държавния департамент, както и съветник по разузнаването на преговорите за ограничаване на стратегическите оръжия във Виена и Вашингтон. Експерт по Източния блок. Генерал от ЦРУ. Проф. Гудман по време на интервюто е старши сътрудник и директор на проекта за национална сигурност към Центъра за международна политика. Председател на катедра по международни отношения към националния военен колеж на САЩ. Наблюдаващ професор на правителството към Американския университет. Професор – доктор от Университета в Индиана. Съавтор на книгата „Войните на Едуард Шеверднадзе“.   ***  * На www.kevorkkevorkian.com може да намерите: Публикации, Книги, Списание, Галерия, Всяка Неделя, Нови свидетелства, Интимно от профила.  ***  УТОЧНЕНИЕ  Уважаеми приятели, ТОВА е моята страница – всички други страници, блогове и пр. във ФБ, които използват името ми или мои фотоси, нямат нищо общо с мен.  ", "date": "2019.02.14", "title": "Кеворк Кеворкян: Рукола с кафе за наивници"}
{"url": "http://epicenter.bg/article/Ot-pechat-izliza--quot-Bezotgovorniyat-razum--Intelektualtsite-i-politikata--ot-politologa-Mark-Lila/175256/6/0", "text": "На 15 февруари четем „ ” от големия американски политолог, публицист и изследовател на историята на идеите Марк Лила.   „Големите идеологически системи предизвикаха съпротива, защото се оказаха неспособни да се справят със задачата, с която се бяха захванали, а не защото амбицията им е тотално сбъркана”, пише Лила в „ ” (превод: Стоян Гяуров; 240 стр., цена: 20 лв.). Според него никога след края на Втората световна война, а може би дори след Руската революция (1917), политическата мисъл на Запад не е била толкова плитка и безпомощна.   Всички сме наясно, че са в ход застрашителни промени в западните общества, както впрочем и в други общества, чиято съдба неизбежно ще има отражение и върху нашия начин на живот. Липсват ни обаче подходящи концепции и дори понятия, за да опишем света, в който живеем. И което е още по-тревожно: ние дори не съзнаваме тази липса.   Марк Лила показва, че историята на Европа през миналия век е пълна с примери за интелектуалци, които подкрепят идеологическите проекти и политиката на тоталитарните режими, комунистически или фашистки. Но как е възможно видни философи и писатели като Хайдегер, Шмит, Бенямин, Кожèв, Фуко и Дерида да се превърнат в рупори на Сталин и Хитлер? Когато не успеят да овладеят болните си амбиции и самочувствие, интелектуалците лесно се предават на една общочовешка слабост – изкушението на властта и силата.    (1956) е роден в Детройт, Мичиган. Завършил е Университета в Мичиган и Харвардския университет. От 2007 г. е професор по хуманитарни науки в Колумбийския университет, Ню Йорк. Средоточието на неговата научна работа и на неговите книги е политическата и религиозната идейна история на Европа. Лила, който без съмнение е един от най-ярките политически мислители на нашето време, неотдавна отправи призив към американските либерали да загърбят политиката на идентичността и да разгърнат нова визия за бъдещето, която може да убеди гражданите, че споделят обща съдба.   Какво общо има философията с любовта? Ако вярваме на Платон – всичко. Докато не всички любещи са философи, то философите са единствените истински любещи, защото само те разбират към какво слепешката се стреми любовта. У всички нас любовта предизвиква подсъзнателен спомен за красотата на Идеите и този спомен ни влудява; чувстваме се обладани от трескав копнеж за чифтосване, за „създаване и раждане в красота“, както е красиво казано в „Пирът“. Тези, които притежават самоконтрол, се съешават интелектуално и контактуват с Идеите, което е целта на философията, докато онези, които го нямат, пречистват страстите си в плътта и остават обвързани със света.   Тъй като еротичният порив невинаги избива във философия, към него трябва да се подхожда изключително предпазливо – учи Платон. Когато еросът се отприщи в една неумерена личност, душата потъва в чувствени удоволствия, слабост към парите, пиянство, дори лудост. Силата на ероса е толкова голяма, че той може да надделее над нашия разум и естествените ни инстинкти, като ги използва за собствените си цели и се превърне в тиран на душата. Какво е политическата тирания, пита Платон в „Държавата“ през устата на Сократ, ако не несправедливото управление на един човек, който сам е тиранизиран от най-долните си желания? Платон определя ероса като демонична сила, която се носи между човешкото и божественото и която ни помага да се възвишим или пък докарва душата до падение и страдание, в които други страдат заедно с нас. Чрез някакъв перверзен трик на природата философът и тиранът, най-висшият и най-низшият човешки тип, се оказват свързани посредством силата на любовта.   Ние, разбира се, отдавна вече не мислим за ероса по този начин. Еротичното привличане, животът на разума, светът на политиката – за нас това са съвсем отделни сфери, които съществуват независимо една от друга и се управляват от различни закони. Затова сме неподготвени да разберем един от най-необикновените епизоди в духовния живот на нашето време – любовта и приятелството между Мартин Хайдегер, Хана Арент и Карл Ясперс. Тези трима мислители се срещат за първи път през 20-те години и са незабавно привлечени един от друг поради общата си страст към философията. Но тъй като скоро се оказват въвлечени в политическия катаклизъм, който разтърсва Европа, а след това и целия свят, тази страст засяга впоследствие всички аспекти на личния живот и политическата им ангажираност. Фактът, че през младостта си Хайдегер и Арент са били за кратко плътски любовници, е подробност, от която не може да се извлече кой знае какво. Онова, което е важно и заслужава сериозен размисъл, е какво място отделят тримата на страстта в живота на ума и в изкушението на съвременната тирания.   За любовната връзка между Хайдегер и Арент научихме за първи път от написаната от Елизабет ЙънгБруел завладяваща биография „Хана Арент – от любов към света“ (1982), макар че при излизането ѝ тя не предизвика широк интерес главно поради дискретността и чувството за мярка на авторката. Преди няколко години обаче аферата стана предмет на неприятна полемика, провокирана от изследването на Елжбета Етингер „Хана Арент/Мартин Хайдегер“ (1995). Със своята малка книжка професор Етингер се надяваше да предизвика скандал – и успя. В хода на работата си върху биография на Арент тя бе получила достъп до кореспонденцията между Арент и Хайдегер, която в съответствие с волята на изпълнителите на завещанието малцина бяха виждали и от която никой не бе имал правото да цитира. Етингер изчита писмата и без бавене дава за печат своя преразказ на любовната афера, като перифразира дълги откъси от писмата на Хайдегер и цитира пряко от отговорите на Арент.   Етингер представя като дълбоко патологична връзката между Арент и Хайдегер, като се започне от първата им среща през 1924 г. и се стигне до внезапната смърт на Арент през 1975 г. Според интерпретацията на авторката Хайдегер е бил безскрупулен хищник, който обезчестява една наивна и уязвима млада студентка, зарязва я, когато решава, че така му е изгодно, пренебрегва съдбата ѝ, когато тя избягва от Германия през 1933 г., а след войната цинично се възползва от славата ѝ на еврейска мислителка, за да реабилитира себе си и своята философия, която е дълбоко компрометирана от подкрепата му за нацизма. Що се отнася до Арент, Етингер я смята за жертва, която е съдействала за собственото си унижение, като е търпяла обидите и отблъскването ѝ от мъжа Хайдегер, а по-късно, като се е застъпвала енергично за мислителя Хайдегер, въпреки интелектуалната му поддръжка за Хитлер. Етингер не може да реши дали Арент е правила това, защото е изпитвала дълбока психологическа нужда от любов към една бащинска фигура, от еврейска самоомраза или от глупавото желание да се покаже благодарна към един шарлатанин, когото е смятала за гений. Етингер развива тези три хипотези на базата на своя прочит на непълна кореспонденция. За мен това е безотговорна книга.   Тъй или иначе, скандалът беше налице и през последвалите месеци критиците на Арент се възползваха от него като доказателство за нейната интелектуална неблагонадеждност. Защитниците ѝ, които през последните години я бяха превърнали в обект на ревностна агиография, не се забавиха с отговора си, но сториха малко за повишаване на нивото на дискусията. Ала найважното: малцина освен професор Етингер бяха виждали писмата. Тогава изпълнителите на литературното завещание на Хайдегер и на Арент се намесиха, като се съгласиха да публикуват цялата кореспонденция и да я предоставят на съда на обществеността. Тъй като Хайдегер е унищожил всички ранни писма на Арент, от които тя рядко е правела копия, това означаваше, че кореспонденцията ще бъде непълна и че три четвърти от нея ще бъдат откъм страната на Хайдегер. Тъй или иначе, решението бе взето и сега ние разполагаме със старателно редактирано и снабдено с подробна анотация германско издание.3 Решението се оказа много уместно, тъй като публикуваният том постига повече от непосредствената си цел. Той поставя връзката Хайдегер – Арент в нов и по-значим в интелектуално отношение контекст: става дума за приятелството, което те установяват и споделят с общия си приятел, философа екзистенциалист Карл Ясперс. Мартин Хайдегер се ражда през 1889 г. в градчето Мескирх, Баден-Вюртемберг. Като момче той изглежда предопределен за свещенически сан и действително, когато навършва двайсет години, решава да стане послушник в ордена на йезуитите. Само че йезуитската кариера на Хайдегер продължава едва две седмици, тъй като той започва да се оплаква от болки в гърдите и бива изпратен обратно у дома си.   Интересът му към религията обаче се запазва и той се записва в теологическата семинария на Фрайбургския университет, като от време на време публикува статии в донякъде реакционни католически издания, критикувайки културния упадък на своето време. През 1911 г. отново има проблеми със сърцето и се премества от теологическия в математическия факултет, като самостоятелно се отдава на философията. Раздялата на Хайдегер с интелектуалната традиция на църквата се проточва извънредно дълго. Дори през 1921 г. той пише на своя студент Карл Льовит, че се смята преди всичко за „християнски теолог“.   Междувременно учи при големия феноменолог Едмунд Хусерл, пристигнал през 1916 г. във Фрайбург със заявената цел да изчисти философската традиция от метафизическите полипи. Първоначално Хусерл, който се стреми да внесе нов, радикален подход към философското проучване на съзнанието и да го върне „към самите неща“, се отнася резервирано към Хайдегер, когото смята за католически мислител. Но постепенно дългите философски разговори с неговия студент започват да му допадат и той е разочарован, когато военната служба на Хайдегер ги прекъсва. При завръщането на Хайдегер Хусерл го назначава за свой личен асистент – пост, който той заема до 1923 г. През тези години личните отношения между Хусерл и Хайдегер са почти като отношенията между баща и син – по-възрастният учен подготвя младия си ученик да го замести един ден.   Когато Карл Ясперс се запознава с Хайдегер през 1920 г., госпожа Хусерл му го представя като „феноменологическото отроче на моя мъж“. Това е съдбоносна среща, която ще преобрази живота и на двамата. Ясперс е с шест години по-голям от Хайдегер и вече добре известна фигура в духовния живот на Германия. Той е следвал право и медицина и има хабилитация по психология, предмета, който преподава във Фрайбург. Известността му почива на книгата, която публикува през 1919 г. под заглавие „Психология на мирогледите“ – една идиосинкратична и днес практически нечетивна работа, утежнена от техническия език на Макс Вебер и Вилхелм Дилтай, която обаче засяга някои екзистенциални теми по маниера на Киркегор и Ницше. Книгата спечелва на Ясперс професура по философия, макар че той, също като Хайдегер, изпитва едва прикрито презрение към университетските философи на своето време. Скоро двамата мислители откриват общ интерес към онова, което Ясперс нарича в книгата си „гранични ситуации“ – когато облакът на забравата, който обикновено обгръща die Existenz, нашето съществуване, се разнася и ние изведнъж се оказваме лице в лице с фундаменталните въпроси на живота и особено на смъртта. Ясперс описва как тези ситуации предизвикват у нас състояние на безпокойство и вина, но същевременно откриват и перспектива да заживеем истински, като ги посрещнем свободно и непоколебимо. Въпреки че идва от съвсем различните интелектуални традиции на схоластиката и феноменологията, Хайдегер е погълнат от същите тези проблеми, които стават централни теми на неговия шедьовър „Битие и време“ (1927).   През следващите няколко години между двамата се установява тясна философска дружба, както е видно от ранните им писма. Тя бива циментирана през 1922 г., когато Ясперс поканва Хайдегер да му гостува за една седмица в Хайделберг, където междувременно преподава. Това е незабравимо преживяване за двамата и от там нататък те се смятат за  , другари по оръжие. Същевременно обаче още от самото начало е ясно, че за да оцелее приятелството им, то трябва да почива на смущаващия факт, че Хайдегер е по-големият мислител и че Ясперс, макар по-възрастен и по-известен от Хайдегер, трябва да се примири с това.", "date": "2019.02.14", "title": "От печат излиза \"Безотговорният разум. Интелектуалците и политиката” от политолога Марк Лила"}
{"url": "http://epicenter.bg/article/Putin--Erdogan-i-Rohani-se-sreshtat-v-Sochi/175215/7/0", "text": "В Сочи ще се проведе тристранна среща на върха за Сирия. В нея ще участват домакинът Владимир Путин и колегите му от Турция Реджеп Ердоган и от Иран Хасан Рохани.   Това ще е третата среща на тримата лидери, чиито страни активно са ангажирани в сирийския конфликт. Те ще обсъдят ситуацията в провинция Идлиб, която е под контрола на подкрепяните от Турция бунтовници. Друга тема ще бъде бъдещето на населените с кюрди северни райони след предстоящото изтегляне на американските части.  ", "date": "2019.02.14", "title": "Путин, Ердоган и Рохани се срещат в Сочи"}
{"url": "http://epicenter.bg/article/Vasil-Bozhkov-poema-upravlenieto-na-PFK--quot-Levski-quot-/175227/8/0", "text": "Васил Божков поема управлението на Левски. Новината потвърди компанията на бизнесмена \"Нове холдинг\".      Уважаеми спортни привърженици и медии,   Във връзка с повишения обществен интерес и въпросите, свързани с промяната в управлението на ПФК „Левски“, Ви информираме за следното:   Г-н Васил Божков и компаниите, свързани с него повече от четвърт век подкрепят и работят в посока развитието на българския спорт и в частност българския футбол.   „Левски“ е безспорно най-популярният и разпознаваем бранд в родния футбол и като такъв предоставя потенциална възможност за успешно бизнес партньортво.    Това е причината групата компании, в които г-н Божков има участие, да се включат в необходимото оздравяване, управлението, финансирането и дългосрочното развитие на клуба. Партньорството ще продължи, докато съществуват възможности за растеж и бизнес интересите на двете страни съвпадат.  ", "date": "2019.02.14", "title": "Васил Божков поема управлението на  ПФК \"Левски\""}
{"url": "http://epicenter.bg/article/Novite-stopani-na-zaslon--Cherni-vrah--Shte-e-otvoreno-24-365/175211/10/0", "text": "  „Обмисляме да обособим помещение, което да е отворено през цялата година и където човек ще може да се стопли и да изчака да мине лошото време” – това споделиха Николай и Стилиана, които от 9 февруари са новите стопани на известния заслон.   В първия им уикенд на витошкия първенец някои от туристите ги поздравяваха с добре дошли и им пожелаваха успех, други ги бойкотираха, трети мърмореха неща от рода на: „И сега вярвате ли, че тези ще бъдат по-добри?”    - Като на работа, която познаваме добре, защото стопанисваме и хижа „Камен дел”. От БТС ни имат доверие и затова ни предложиха да поемем този заслон. Ние сме няколко души, които дежурим там, ще се въртим и тука.   -  -  Не, това означава да се осигурят четири смени, което е абсолютно невъзможно и го няма никъде по света. Няма как някой да поднася чай или супа в 3 часа през нощта. Идеята на заслона е да приюти и спаси човек при лошо време.   - Мислим да инвестираме в цялостното подобряване на заслона. Първо ще започнем с ремонт в кухнята, там има проблеми с водата, голямото помещение трябва да се реновира...   - Няма причини да я махаме. Тя си върши чудесна работа, придава уют на мястото. Откакто помня чайната, тука винаги е имало такава печка - варел.   - Защо не, ептичната яма е от изгребен тип и периодично може да се почиства. Но това ще налага качването на техника, което е свързано с много големи разходи. Затова ще трябва да се иска някаква такса.   - На „Камен дел” са ни помагали страшно много. Мисля, че и тука ще бъде така.   - Преди 4 години четирима души създадохме сдружение и с помощта на приятели и доброволци възстановихме хижата, която беше в много лошо състояние. Не работеше външната чешма, вътре нямаше течаща вода, стълбите отпред се бяха разпаднали. Първо укрепихме цялата постройка отвън с камък, реновирахме основното помещение, естествено, запазихме кюмбето, миналото лято сменихме покрива, ремонтирахме кухнята, възстановихме външната чешма, направихме пейки, маси. Редовно почистваме пътеките от Бояна и всички подстъпи към хижата.   - Да, мисля, че оттук нататък тука ще се случват само хубави неща.   - Да. Аз съм от Бояна, но 90% от времето ми минава в планината. Дядо ми и баба ми са били много запалени туристи. Имам техни снимки от времето, когато са качвали Черни връх. Баща ми дълги години работеше в планината и аз покрай него я заобичах. По професия съм инженер горско стопанство, а 13 години вече се занимавам с обработка на ски писти, работил съм на всички по-сериозни състезания в България, световните купи в Банско, европейски първенства, на две зимни олимпиади, включително и тази в Сочи. Познавам хората, които работят в планината и съм в много добри отношения с тях - от РВД, военните, спасителите, „Алеко”...   Още преди да посрещнат първите посетители на чайната, новите стопани направиха Фейсбук страница на заслон „Черни връх” и приветстваха всички „планинари, туристи, алпинисти, спортисти и всеки отправил се към най-високата точка на Витоша”, като оставиха контакти за връзка.      ", "date": "2019.02.14", "title": "Новите стопани на заслон „Черни връх”: Ще е отворено 24/365"}
{"url": "http://epicenter.bg/article/Nashestvie-na-svetovni-rap-zvezdi-v-restorant-Bulgar/175267/9/0", "text": "Don Krez, Richie Wess, Jack Bruno и Smokepurpp от Gucci Gang са избрали София за първия град от европейското си турне We Trap.   Световните рап знаменитости пристигнаха в столицата на 13.02 и се настаниха в хотел Marinela Sofia. За своята първа вечер в България, те избраха ресторант Bulgar – единствено Smokepurpp от актуалната формация Gucci Gang се оказа изтощен от продължителния полет и се наслади на своята вечеря в стая си – на изпълнителят  бе поднесен стек Томахоук с императорски черен ориз, а неговите колеги започнаха да качват сторита в социалните мрежи с деликатесите, които им бе подготвил ресторантът. Рапърите пожелаха да опитат и  българска ракия и останаха очаровани от менюто, подготвено за тях.   Звездите се снимаха със собственика на ресторанта и го поздравиха за страхотната обстановка и специалитетите, които имаха възможност да опитат.\r\n   \r\n", "date": "2019.02.14", "title": "Нашествие на световни рап звезди в ресторант Bulgar"}
{"url": "http://epicenter.bg/article/S-nova-turisticheska-softuerna-platforma-startira-godinata-Viktoriya-Holideyz-/175315/10/0", "text": "Туристическа агенция Виктория Холидейз, представи пред своите партньори в бранша най-новата Travel Master E-hotels booking platform.   В зала „Силует“ в хотел Маринела, Полина Петрова-главен мениджър продажби презентира B2B продукта пред водещите туроператори в България. Новата софтуерна платформа е дело на гръцката компания „B&A Software Company“, която повече от 18 години е водеща в създаването на иновативни софтуерни продукти в сферата на туризма.   За свой главен партньор на българския пазар компанията избра туристическа агенция Виктория Холидейз. Презентацията демонстрира предимствата на новата платформа- удобни, бързи и лесни начини за резервации в реално време на конкурентни цени за клиентите на всички туроператори и агенти в страната.   B2B platform Travel Master e -Hotels е портал за резервации на хотелско настаняване и трансфери навсякъде по света, уникален инструмент за нуждите на всяка туристическа агенция.   С новата платформа, ние гарантираме добри цени за настаняване в нискобюджетни хотели и апартаменти до петзвездни хотели по света,цени за индивидуални трансфери, както и за шатъл трансфери от всяко летище и хотел, бързо и лесно управление на резервациите от туроператора.  ", "date": "2019.02.14", "title": "С нова туристическа софтуерна платформа стартира годината Виктория Холидейз "}
{"url": "http://epicenter.bg/article/Prezidentat-Vuchich-shte-udostoi-premiera-Boyko-Borisov-s--Ordenat-na-Republika-Sarbiya-/175247/2/0", "text": "Президентът на Сърбия Александър Вучич ще удостои премиера Бойко Борисов с „Орденът на Република Сърбия“ утре, 15 февруари, когато страната чества и националния си празник - Денят на държавността на Република Сърбия. Това съобщи правителствената информационна служба. „Орденът на Република Сърбия“ е най-високото държавно отличие в страната. Той ще бъде връчен на официална церемония в Белград, а мотивите за връчването му са за изключителни заслуги на министър-председателя Бойко Борисов за развиването и затвърждаването на миролюбивото сътрудничество и приятелските отношения между Република Сърбия и Република България.  ", "date": "2019.02.14", "title": "Президентът Вучич ще удостои премиера Бойко Борисов с „Орденът на Република Сърбия“"}
{"url": "http://epicenter.bg/article/Radev--Upravlyavashtite-ne-kriyat-izkushenieto-si-za-sluzhebna-pobeda-chrez-promenite-v-Izbiratelniya-kodeks/175254/2/0", "text": "   Това каза пред журналисти президентът Румен Радев, във връзка с промените в Изборния кодекс, предаде агенция „Фокус“.   „ , заяви президентът.      продължи Радев с критиката си къв управляващите във връзка с проверявания от службите случай на превод на пари от Венецуела в български сметки.   „Първо, не е нормално българското правителство да научава от чужди посланици какво се случва в България.   Няма да коментирам този случай преди тази фактология да бъде щателно уточнена и установени всички обстоятелства, но този случай е в ресора на изпълнителната власт, където са службите и МВР“, заяви Румен Радев.   „За мен наистина е тревожно всеки един такъв случай, който касае здравето и живота на българските граждани, и който касае надеждността на нашата банкова система, защото тя вече е основен критерий за допускането ни до чакалнята на Еврозоната“, коментира държавният глава.   Попитан дали КСНС трябва да заседава заради службите Радев заяви, че трябва да бъде изяснена цялата информация по случая. „Това е задължение на службите, МВР, на изпълнителната власт. Чакаме отговор на редица въпроси и в техния ресор е да ги дадат“, добави той.   Румен Радев коментира и назначенията на българските посланици. По думите му тези хора представляват България в чужбина и не трябва да се делят на наши и на ваши.   „Мотивирането на кадровите решения и съгласувателната процедура не трябва да се превръщат в публични дебати, защото това уронва престижа, както на нашите посланици зад граница, така и на страната.  “, заяви президентът във връзка със скандалните назначения на Румяна Бъчварова и Марин Райков за посланици в Тел Авив и Лондон.      ", "date": "2019.02.14", "title": "Радев: Не е нормално правителството да научава от чужди посланици какво се случва в България!"}
{"url": "http://epicenter.bg/article/Zapochna-redovnata-sreshta-na-ministrite-na-otbranata-na-stranite-chlenki-na-NATO/175257/2/0", "text": "Редовната среща на министрите на отбраната на страните-членки на НАТО започна на 13 февруари 2019 г., в Главната квартира на НАТО в Брюксел. От българска страна в нея участва заместник министър-председателят по обществен ред и сигурност и министър на отбраната Красимир Каракачанов. Това съобщиха от пресцентъра на Министерството на отбраната.   Форумът започна със заседание на Северноатлантическия съвет, на което бяха разгледани възможните последствия за Алианса вследствие на последните развития в областта на Договора за ограничаване на ракетите със среден и малък обсег на действие (INF Treaty).   Срещата продължи със сесия, посветена на развитието на възпиращия и отбранителен потенциал на НАТО, с фокус върху Инициативата за готовност, Концепцията за усилване на Алианса и напредъка по ускоряване на прилагането на Рамката за Юга. Министрите на отбраната приеха нови политически указания за целите и приоритетите на следващия цикъл отбранително планиране в НАТО.   Първият ден от срещата завърши с работна вечеря, на която министрите на отбраната обсъдиха темата за справедливо споделяне на тежестите и отговорностите в Алианса. Дискутиран беше постигнатият напредък по изпълнение на ангажимента за инвестиции в отбраната. По време на работната вечеря беше препотвърден ангажиментът на Република България за постигане на параметрите за инвестиции в отбраната, както бяха договорени през 2014 г. в Уелс, и които са залегнали в приетия от правителството План за нарастване на отбранителните разходи до 2024 г.  ", "date": "2019.02.14", "title": "Каракачанов участва в редовната среща на министрите на отбраната на страните-членки на НАТО"}
{"url": "http://epicenter.bg/article/Deputatite-ot-BSP-napusnaha-zasedanieto-na-pravnata-komisiya-/175258/2/0", "text": "  Шефът на правната комисия    „Предлагам ви да обсъдим следните въпроси. Предложението на г-жа Нинова и група народни представители в частта възможност всеки избирател да провери списъка“, каза в началото на заседанието Кирилов, цитиран от \"Фокус\".   И предложи да се обсъди въпроса с машинното гласуване. „Получихте текст, съобразно който  а на следващите избори да бъдат във всички секции без секциите, които са в чужбина, които са на кораби, които са в затвори и места за задържане, които са на подвижни избирателни секции и тогава машинното гласуване да замени хартиеното гласуване“, продължи Кирилов.    Изненадващо обаче, по настояване на Йордан Цонев от ДПС, правната комисия записа изрично в Изборния кодекс, че след местните избори през 2019 г. гласуването във всички секции ще се осъществява само и единствено чрез машини, тоест ще отпадне възможността за гласуване с хартиена бюлетина.  Предложението на Йордан Цонев от ДПС бе подкрепено от депутатите от ГЕРБ и \"Воля\". Колегите им от \"Обединените патриоти\" се въздържаха.  Комисията обсъди и възможността електронното дистанционно гласуване да бъде с използване на квалифициран електронен подпис или идентификация въз основа на други данни, а не е само по системата за електронна идентификация, която трябва да се въведе в документите за самоличност на българските граждани.  „Последното, което ви предлагам е преразглеждане на нашето решение за публикуване на социологически изследвания в изборния ден“, каза още Кирилов.   На извънредно заседание на правната комисия   Новото решение е, че   Няма изричен срок, в който трябва да се проведе реално гласуване.  Очаквано      „Не това е важното. След като ще поставим на ново обсъждане въпросите на избирателните списъци, въпросите на машините, въпросите на социологическите проучвания, въпросите на електронното гласуване, аз предлагам да поставим на ново обсъждане и другите въпроси, които се занимавахме, а именно преференциалното гласуване и начина на обжалване на решенията“, каза Крум Зарков. След като то не бе подкрепено, БСП напусна заседанието.     Според червените юристи Данаил Кирилов начело на правната комисия е потъпкал закона, защото си позволили трето заседание на комисията по правни въпроси.   Кирилов обясни, че е проведено извънредно заседание по четири текста. Тъй като представителите на БСП напуснаха залата, те не участваха в дебата, разказа той.   \"При извънредно заседание имаме право да направим допълнителен доклад\", отхвърли обвиненията Кирилов.  ", "date": "2019.02.14", "title": "БСП напусна заседанието на правната комисия! ГЕРБ склони за машинния вот, но не и за преференцията!"}
{"url": "http://epicenter.bg/article/Yavor-Bozhankov--BSP--Nyama-da-ostavim-obshtestvoto-na-proizvola-na-edna-shayka-/175259/2/0", "text": "  Това каза депутатът от ПГ на \"БСП за България\" Явор Божанков по време на дебатите по промените в Изборния кодекс и във връзка със среднощното заседание на Правна комисия.  Това,  с. Нищо по-малко, колкото и да твърдите обратното. Вие поставихте на тест българското общество и го предизвикахте и да покаже има ли то съпротивителни сили да се надигне срещу тиранията или е поставено тотално на колене.  . От 48 акта, останаха 11. Тогава г-н Кирилов полузаспал започна да преценява кои са важни и кои не са, каза още Божанков.  По думите му   Ритуално г-н Кирилов заклахте преференциалния вот по предложението на ДПС. С вашите гласове и благата подкрепа на патриотите. След вчерашния ден Патриотите нямат право да носят това име, защото или си патриот или си с българския народ или си предател и си против него. Средно положение няма – или сте във властта или сте извън нея, каза Божанков.  Вчера от Правна комисия излязох изтощен и обезверен от това, което се случи. Г-жо председател, нямах вяра в демокрацията и в демократичния процес в държавата.   заяви социалистът.   каза още народният представител във връзка с гласуваните от комисията промени, с които решенията в ЦИК да могат да се взимат от обикновено мнозинство, а не от 2/3 от членовете.", "date": "2019.02.14", "title": "Явор Божанков, БСП: Няма да оставим обществото на произвола на една шайка!"}
{"url": "http://epicenter.bg/article/Spor-za--quot-martvite-dushi-quot--v-spisatsite-prekasna-glasuvaneto-na-Izborniya-kodeks/175261/2/0", "text": "Продължителни спорове в Народното събрание предизвика предложението на БСП да се създаде публичен регистър с избирателите, който да реши въпроса с т.нар. \"мъртви души\". Това съобщи БНР.   Отделно се предлага всеки гражданин да може да проверява чрез ЕГН дали е гласувал или не. Това предлагано изменение предизвика прекъсване на заседанието, след което започна извънредно заседание на правната комисия в зала \"Запад\" на Народното събрание. Решенията се очакват по-късно през деня.  Максималният брой избирателни секции в страните извън Европейския съюз остава 35, реши по-рано днес окончателно мнозинството в Народното събрание, след като отхвърли предложението на ДПС това ограничение да отпадне.  В защита на предложението си Хамид Хамид – член на правната комисия, изтъкна, че българската диаспора наброява над два милиона души. Засегнати от ограничението няма да са само Турция, Съединените щати, но и Великобритания, които след края на март ще са извън Европейския съюз, посочи той.  \"Делим вече българските граждани не на две, а на три. Още една диаспора да ви кажа: благодарение на активната дейност на Държавната агенция за българите в чужбина, такива държави са и Македония, и Молдова. Те също са извън пределите на Европейския съюз засега. Така че, за да не се стигне до лимитиране на правата на българските граждани, мисля, че така е много по-справедливо\", каза Хамид.  Председателят на правната комисия и депутат от ГЕРБ Данаил Кирилов обясни, че е оттеглил предложението си лимитът за избирателните секции да не важи за Великобритания, тъй като не е имал подкрепа в правната комисия, и уточни, че проблемът стои за гражданите ни в Обединеното кралство. \"Без оглед на развитието на преговорния процес по прекратяване членството на Обединеното кралство, този проблем ще стои и не сме го решили в това изменение\", каза Кирилов.  Мнозинството отхвърли предложението на ДПС да отпадне принципа за уседналост за местните избори.  Срещу подкрепеното предложение на ГЕРБ за обикновено мнозинство при взимане на решения в Централната избирателна комисия остро реагираха от БСП. Според Крум Зарков, така лесно ще се повлиява политически и е необходимо да се търсят други механизми: \"Ако щете, с начина за търсене на дисциплинарна отговорност от онези, които не решават да спазят закона\".  Дълги спорове предизвика предложението на БСП всички гласували да влизат в регистър, който да се обновява с всеки вид избор, с което да се откроят реалните гласоподаватели. Дебатите по изменението продължават.  Промените в Изборния кодекс бяха обсъдени на продължило близо 10 часа заседание на правната комисия, което приключи в ранните часове днес. Депутатите ще гласуват по-късно през деня и предложението на БСП за започване на процедура за избор на нов състав на Централната избирателна комисия, което вчера бе отхвърлено от комисията по правни въпроси.  С много спорове и взаимни обвинения депутатите от правната комисия приеха в изборните секции да няма камери, а правилата за изчисляване на преференциите за отделните кандидати в партийната листа да бъдат променени така, че практически прагът да бъде увеличен до гласове, необходими за получаване на цял мандат.  Отпадна забраната в деня за размисъл и в изборния ден да бъдат обявявани данни от социологически проучвания.  Останаха номерата върху бюлетините.  Не бяха приети предложенията членовете на секционните избирателни комисии да имат средно или поне основно образование.  Не бяха приети предложенията на ДПС за отпадане на уседналостта, на ограниченията за откриване на секции в чужбина и на забраната за предизборна агитация на език, различен от българския.  Ограниченията за машинно гласуване остават.  ", "date": "2019.02.14", "title": "Спор за \"мъртвите души\" в списъците прекъсна гласуването на Изборния кодекс (ОБОБЩЕНИЕ)"}
{"url": "http://epicenter.bg/article/Evrobarometar--Balgarite-imat-doverie-v-evroinstitutsiite--no-ne-i-v-natsionalnata-vlast/175263/2/0", "text": "Малко повече от половината от българските граждани (53%) над 15-годишна възраст заявяват, че имат доверие на Европейския съюз - с 9 процентни пункта над средната стойност, измерена в целия съюз. Под една трета (30%) от българите нямат доверие към ЕС, а останалите са без мнение по въпроса.  Това сочат резултатите от допитването Евробарометър 90.3, проведено в края на миналата година, съобщиха от представителството на Европейската комисия у нас. България се нарежда на осмо място сред държавите с най-висока степен на доверие към ЕС след Литва (65%), Дания (60%), Швеция (59%), Холандия (57%), Малта (56%), Португалия (55%) и Естония (53%).  Българските граждани запазват одобрението си към институциите на ЕС и са склонни да се доверяват повече на тях, отколкото на националните им еквиваленти, показват данните. Над половината от анкетираните (51%) вярват на Европейския парламент, а в същото време едва 13% имат доверие на Народното събрание. Доверието в Европейската комисия е 45% (ръст от 2% спрямо пролетта на 2018 г.), а това в националното правителство - 22%.  На ниво ЕС в България е страните с най-малко доверие към законодателната власт - Народното събрание - почти три пъти под средноевропейското равнище (35%). Резултатите показват, че 80% от българските граждани нямат доверие на националния парламент, като по този показател сме редом до Гърция (84% недоверие), Литва (79%), Чехия (78%) и Хърватия (77%).  67% от българските граждани нямат доверие на националното правителство, като по този показател се нареждаме осми в ЕС - след Гърция (84% недоверие), Испания (76%), Хърватия (76%), Румъния (72%), Словения (72%), Франция (69%) и Чехия (68%).  Сред европейските политики българското обществено мнение традиционно изразява най-висока подкрепа (87%) за възможността за свободно движение на хора, стоки и услуги. Общата политика за отбрана и сигурност се подкрепя от 72%, общата външна политика на ЕС – от 62%, а общата енергийна политика – от 60 на сто от българите. Преобладаващата част от българските (57%) и от европейските граждани (58%) споделят оптимистични възгледи относно бъдещето на Европейския съюз.  Що се отнася до бъдещото разширяване на ЕС, делът на хората у нас, които подкрепят приемането на нови държави-членки (51%), е по-висок от средноевропейското ниво (43%). Традиционно българите споделят положителни възгледи относно идеята държавите от Западните Балкани да се присъединят към ЕС.  ", "date": "2019.02.14", "title": "Евробарометър: Българите имат доверие в евроинституциите, но не и в националната власт!"}
{"url": "http://epicenter.bg/article/Prezidentat--Balgarskata-ikonomika-se-prevrashta-v-zalozhnik-na-negativnite-tendentsii-v-demografiyata/175264/2/0", "text": "За развитието на модерно земеделие и производство само ентусиазмът и любовта към земята не стигат. За да излезеш и да се утвърдиш на международния пазар, са нужни законност, прозрачна и предвидима бизнес среда, солидна инфраструктура, модерно образование, подготвени работници, технолози и търговци. Това заяви президентът Румен Радев в Сухиндол, където участва в отбелязването на празника на града и празника на лозарите и винопроизводителите,  съобщиха от прессекретариата на държавният глава.   Държавният глава поздрави общинското ръководство на Сухиндол и всички граждани за трудолюбието и отдадеността, с които съхраняват и развиват уникалните български сортове вина. „Винопроизводството по нашите земи има древна история, но Сухиндол се е превърнал в символ на лозарството и винарството“, посочи президентът.   По думите на Румен Радев българската икономика все повече се превръща в заложник на демографията - малко хора и малко работници, недостатъчна квалификация, ниски заплати и пенсии, липса на мотивация, емиграция, свит вътрешен пазар. Президентът подчерта, че промяната на тези негативни тенденции изисква общонационално усилие.   В Сухиндол държавният глава се срещна с кмета инж. Пламен Чернев, който го запозна с историята и традициите на винопроизводството в града. Пламен Чернев открои предприетите действия за засаждане на нови лозя с местния сорт „Гъмза“ и за утвърждаването на Сухиндол като дестинация в туристическите маршрути на българските градове с традиции в производството на качествено вино. Като най-големи проблеми пред Сухиндол кметът Чернев посочи обезлюдяването, както и липсата на инвестиции в регионална пътна мрежа.   При посещението си в Сухиндол президентът Румен Радев участва и в традиционния ритуал по зарязване на лозята в местността „Димчански завой“. ", "date": "2019.02.14", "title": "Президентът: За модерното земеделие само ентусиазмът и любовта към земята не стигат!"}
{"url": "http://epicenter.bg/article/Othvarliha-iskaneto-na-DPS-da-padne-limitat-na-sektsiite-izvan-ES-/175268/2/0", "text": "Парламентът отхвърли всички предложения на ДПС, направени дотук, по Изборния кодекс, който се обсъжда на второ четене - както за броя секции, така и за уседналостта при вота. От движението настояваха да отпадне ограничението в сегашния Изборен кодекс на секции в чужбина, но в държави извън ЕС, което в момента е 35 броя, предаде канал 3  Депутатът от движението Хамид Хамид, зам.-шеф на правната комисия, защити предложенията на движението за разкриване на секции в чужбина, преди да бъде въведен така наречения лимит за брой секции.  \"Това е лимит, който води до лишаване от право да гласуваш. Всеки ден България напускат десетки, стотици хиляди граждани. Българската диаспора надвишава 2,5 млн. Има държави с концентрация на български граждани и са извън територията на ЕС, а други такива ще бъдат след 29 март\", заяви Хамид по повод и предстоящия Брекзит.   \"Другата такава държава с огромна българска диаспора е Турция, трета е САЩ, още една диаспора да ви кажа - Македония и Молдова, те също са извън пределите на ЕС. Така че, моля да подкрепите това предложение, за да не се стигне до лимитиране на правата на българските граждани\", апелира той. Лидерът на ДПС пък посочи, че депутатите нарушават Конституцията и вкарват едни избиратели в забранителните списъци.   \"Тези забранителни списъци, които правим, те противоречат на Конституцията\", защити и другите предложения на ДПС лидерът на партията, а именно - тези за уседналостта на избирателя.  Парламентът излезе в извънредна почивка за провеждане на извънредно заседание на правната комисия по предложение на Данаил Кирилов. Той постави и темата - да се обсъди искането на БСП за публичен регистър на избирателите, както и лансира своя нова идея за промяна при броя на машините за гласуване.  Преди почивката депутатите отхвърлиха предложението на левицата да отпадне предварителното обявяване на предварителния избирателен списък, но за сметка на това гласуваха предложението на ГЕРБ за ЦИК. Така след обжалване и връщане на решение от ВАС, ЦИК ще трябва да вземе повторно решение с повече от половината от всички членове, а не с мнозинство от 2/3.  Междувременно, още неизчакал да бъде докрай приет изборният кодекс, президентът Румен Радев реагира с остри критики към приетите текстове и даде знак, че може би трябва да очакваме следващото президентско вето по тази тема. Радев упрекна управляващите, че си осигуряват служебна изборна победа отсега.", "date": "2019.02.14", "title": "Отхвърлиха искането на ДПС да падне лимитът на секциите извън ЕС "}
{"url": "http://epicenter.bg/article/Tsvetan-Tsvetanov-shte-uchastva-v-konferentsiya-na-NATO-v-Myunhen/175271/2/0", "text": "Председателят на ПГ на ГЕРБ и шеф на парламентарната Комисия по вътрешна сигурност и обществен ред Цветан Цветанов ще участва в конференция на тема \"Разказ за множество флангове: НАТО и нуждата от стратегия за Черно море\" в Мюнхен.   Събитието се организира от Германската атлантическа асоциация, съвместно с държавното Канцлерство на Бавария в Мюнхен, като част от Мюнхенската конференция по сигурността.   Конференцията е част от серията на високо ниво \"Разговори по въпросите на сигурността в Принц-Карл-Пале\".   Цветан Цветанов ще участва в дебат заедно с министъра на отбраната на Румъния, командващия генерал на американската армия за Европа и грузинския външен министър.   Встъпителни изказвания по темата ще направят д-р Флориан Херман - член на Ландтага, баварски държавен министър и директор на държавното Канцлерство на Бавария, Кристиан Шмидт - член на Бундестага, председател на Германската атлантическа асоциация и бивш федерален министър на земеделието и посланик Волфганг Ишингер -председател на Мюнхенската конференция по сигурността.  ", "date": "2019.02.14", "title": "Цветан Цветанов ще участва в Мюнхенската конференция по сигурността "}
{"url": "http://epicenter.bg/article/Vhodnata-vrata-na-Makedoniya-kray-Blagoevgrad-osamna-s-novoto-ime/175272/2/0", "text": "Входната врата на Македония край Благоевград осъмна с новото име „Северна” и свалени наполовина знамена в знак на траур, предаде БГНЕС. Табелата с новото име “Северна” Македония е сменена на „Граничен премин “Делчево” на българо-македонската граница край Благоевград.   Знамето на Република Северна Македония е свалено наполовина заради обявения двудневен траур след катастрофата с 14 жертви на пътя Тетово-Скопие вчера. От българска страна към ГКПП “Станке Лисичково” табелите са все още със старото име.   Новото име на Македония стана факт след ратификацията на Договора от Преспа от македонска и гръцка страна.   Символично преди два дни бе сменена табелата на границата между Македония и Гърция край Гевгелия.   Днес вече новото име „грее” и на границата между България и Македония на 25 км от Благоевград.", "date": "2019.02.14", "title": "Входната врата на Македония край Благоевград осъмна с новото име"}
{"url": "http://epicenter.bg/article/Ministar-predsedatelyat-Boyko-Borisov-shte-uchastva-v-Myunhenskata-konferentsiya-po-sigurnostta/175273/2/0", "text": "Министър-председателят Бойко Борисов ще участва на 15 и 16 февруари в традиционната Мюнхенска конференция по сигурността, съобщиха от правителствената информационна служба.   Във фокуса на важния световен форум тази година са темите за самоутвърждаването на Европейския съюз, трансатлантическото сътрудничество и възможните последици от настъпилата нова ера на конкуренция между големите световни сили. Българският министър-председател ще участва в официалното откриване на конференцията в Мюнхен и ще проведе редица двустранни срещи, включени в програмата му. По важните теми от европейския дневен ред премиерът Борисов ще разговаря с главния преговарящ на ЕС за \"Брекзит\" Мишел Барние и с еврокомисаря по бюджет и човешки ресурси Гюнтер Йотингер. Премиерът Борисов ще проведе двустранни срещи също с министър-председателя на Държавата Либия Файез Сарадж и с министър-председателя на Бавария Маркус Зьодер. В програмата на българския премиер са заложени разговори и с председателя на парламентарната група на Християнсоциалния съюз в Германския Бундестаг Александер Добриндт, и с изпълнителния директор на Американския еврейски комитет Дейвид Харис. Премиерът Борисов, лидери и експерти от цял свят ще обсъждат още по време на конференцията в Мюнхен контрола върху въоръженията и сътрудничеството в областта на отбранителната политика. Ще се дискутира пресечната точка между търговията и международната сигурност, последиците от измененията на климата и ефектът на технологичните иновации върху сигурността.  ", "date": "2019.02.14", "title": "Министър-председателят Бойко Борисов ще участва в Мюнхенската конференция по сигурността"}
{"url": "http://epicenter.bg/article/Karakachanov--Prekratyavane-na-dogovora-za-raketite-sas-sreden-obseg-v-Evropa-e-zaplaha-za-sigurnostta/175274/2/0", "text": "Вицепремиерът и министър на отбраната Красимир Каракачанов коментира днес, че възможното прекратяване на договора между Москва и Вашингтон за ракетите със среден обсег в Европа е заплаха за сигурността на континента.  Общото становище е, че в следващите шест месеца трябва да се търси активен диалог с Русия с цел връщането ѝ към спазване на договора, посочи той пред български журналисти в Брюксел, където участва в заседанието на своите колеги от НАТО. Имаше най-различни мнения. Това е проблем за сигурността на цяла Европа. Отговорът на въпроса, дали трябва да се страхуваме, е да, трябва, добави той.  Вицепремиерът изрази очакването нашата страна да успее дори предсрочно да постигне целта за отбранителни разходи, равни на два процента от БВП до 2024 година. България миналата година представи план за увеличение на разходите за отбрана и върви по графика. Планът предвижда 2024 г. да стигнем до тези два процента, но смятам, че това ще се случи година или повече по-рано, каза той.  Каракачанов отбеляза, че първата двустранна среща на македонския министър на отбраната Радмила Шекеринска в НАТО е била с българската делегация. Шекеринска, която вчера за пръв път участва като наблюдател на заседание на министрите от пакта, е благодарила за помощта и съдействието на нашата страна. В отговор на въпрос вицепремиерът изрази очакването Народното събрание да утвърди по най-бързия начин протокола за присъединяването на Северна Македония към алианса, пише БТА.", "date": "2019.02.14", "title": "Каракачанов: Прекратяване на договора за ракетите със среден обсег в Европа е заплаха за сигурността"}
{"url": "http://epicenter.bg/article/Simeon-Dyankov--BNB-pak-prospa-problem-v-balgarska-banka-/175277/2/0", "text": "Бившият финансов министър в първия кабнет на Бойко Борисов Симеон Дянков коментира новината за превод на пари от Венецуела чрез българска банка.   \"Друг управител, същия резултат. БНБ пак проспа проблем в българска банка\", написа във фейсбук Дянков.   С този коментар той е качил в профила си новината от сряда във варианта, публикувана в \"Дневник\". \"Петролната компания на Венецуела е превеждала пари в Инвестбанк\" е озаглавена публикацията, споделена от Дянков.  ", "date": "2019.02.14", "title": "Симеон Дянков: БНБ пак проспа проблем в българска банка!"}
{"url": "http://epicenter.bg/article/Fandakova--Za-vtora-poredna-godina-sam-izdala-zapoved-za-zabrana-na-shestvieto--Lukovmarsh-/175283/2/0", "text": "За втора поредна година съм издала заповед за забрана на шествието „Луковмарш“. Това каза кметът на София Йорданка Фандъкова по повод обвиненията на групата на социалистите в Столичния общински съвет, че ръководството на общината не предприема мерки за преустановяване на националистическото шествие „Луковмарш“, предаде агенция „Фокус“.   „Аз не бих искала да влизам в пропагандата на г-н Паргов и тази на БСП, защото по тази тема много ясно и категорично съм заявила позиция с издадената за втора година заповед за забрана“, обясни тя, като изтъкна, че организаторите на шествието обжалват решението. „Съдът върна заповедта. Това, което е съгласувано за поредна година, е поднасянето на цветя на паметната плоча на ген. Христо Луков. Не съм съгласувала шествие. Надявам се организаторите да спазят тези изисквания“, изтъкна Фандъкова.", "date": "2019.02.14", "title": "Фандъкова: За втора поредна година съм издала заповед за забрана на шествието „Луковмарш“"}
{"url": "http://epicenter.bg/article/ABV-predlaga-na-Ninova-lyava-koalitsiya/175285/2/0", "text": "Председателят на ПП АБВ Румен Петков съобщи пред медиите в Плевен, че партията е изпратила писмено предложение до председателя на НС на БСП Корнелия Нинова за подготовка на широка и солидна лява коалиция. Идеята е тази коалиция да създаде усещане в обществото за реална перспектива, усещане за сила и способност за управление на държавата по друг начин, обясни той. Към момента все още няма отговор от „Позитано“. Това съобщиха от пресцентъра на ПП АБВ. „Доколкото зная заседанието на Висшия съвет на БСП е в неделя. Разбира се, ние не можем да чакаме безкрайно, но ако действително БСП желае отстраняването на ГЕРБ от власт и ликвидирането на този порочен модел на управление, трябва да направи тази решителна крачка“, обясни Румен Петков.  Председателят на ПП АБВ каза също, че досега са водени разговори с редица политически и неправителствени организации и при едно позитивно и добре обосновано и мотивирано решение има голям потенциал да се сформира коалиция, която убедително да спечели евроизборите.  „Това не е въпрос само на левицата, а национален въпрос. Ако ние искаме да сменим този начин на управление, гражданите трябва да видят алтернатива“. Румен Петков припомни също, че ПП АБВ беше първата, която заяви, че сегашният модел на управление е порочен.  „След това към тази истина се присъединиха и други партии. Подчертавам, че не държим на авторство, но настояваме да се структурира модел със средносрочна перспектива като минимум, а именно – изборите за Европейски парламент, за местни органи на самоуправление и извънредни парламентарни избори.“  В контекста на предстоящия местен вот, Румен Петков подчерта, че в момента БСП няма нито един кмет на областен център. Отговорността пред всички ни и начело с БСП, е огромна, тъй като трябва да бъде формиран перспективен формат в ляво, който да върне усещането у българските граждани за реална и силна алтернатива, каза още председателят на ПП АБВ.  ", "date": "2019.02.14", "title": "АБВ предлага на Нинова лява коалиция!"}
{"url": "http://epicenter.bg/article/14/174616/2/0", "text": "  По нова българска традиция честваме Трифон Зарезан – денят на лозарите и виното две седмици след едноименния църковен празник по стар стил (на 1-ви февруари).    Наречен е Зарезан, защото се празнува в началото на пролетния сезон, когато започва резитбата на лозята и се благославят за плодородие   Денят на лозаря обаче има древни езически корени от времето, когато по българските земи са живеели траките, а пролетните тържества в чест на бог Дионисий се отбелязвали с особено голяма пищност.   40 дни след раждането на сина си света Богородица отишла да чете молитва. На връщане минала край брат си Трифон, който зарязвал лозето. Тя го поздравила с “Помози Бог”, както си му е редът, но той като я видял с дете на ръце се присмял и изрекъл хулните думи: “Мома си, пък син имаш”. Богородица много се обидила, като стигнала до дома си, накарала майка си да вземе чиста кърпа и сол и да иде на лозето, защото Трифон си бил отрязал носа. Отива майка й на лозето и каква била почудата й, като видяла Трифон здрав-здравеничък да пее и реже лозите. Казала му какво е научила от дъщеря си, а Трифон се изсмял и отвърнал:” Аз не режа така, а така!” Замахнал да покаже как точно реже и си отрязал носа. Подигравателните думи и клетвата го застигнали жестоко. И тъй като сестра му била самата Богородица, Трифон е светия и в негова чест празника е наречен Трифон Зарезан (заради отрязания нос).  В нова вълнена торба се слага питата, кокошката и бъклица с вино. С такива торби на рамо мъжете отиват на лозето. Там се прекръстват, вземат косерите и от три главини всеки отрязва по три пръчки. След това отново се прекръстват и поливат с донесеното вино лозите. Този ритуал се нарича „зарязване\". След това всички се събират и избират „царя на лозята\". Едва тогава започва общо угощение.   Историята разказва, че името на празника идва от християнски мъченик на име Валентин. В ранните списъци на светците фигурират поне трима светци и мъченици с името Валентин, чествани на 14 февруари. Денят на Свети Валентин обаче най-често се свързва с римския свещеник Валентин, обезглавен на 14 февруари 269 г. Официално празникът се чества от 496 г., когато папа Геласий Първи обявява мъченика за светец, а датата 14 февруари за ден за почитането му. Датата 14 февруари започва да се свързва с романтичната любов през Средновековието. През XIV век на този ден започват да се разменят любовни послания под формата на валентинки. Една от версиите на историята за Деня на Свети Валентин разказва, че Валентин се влюбил в дъщерята на тъмничаря си. Малко преди часа, определен за смъртта му, той ѝ изпратил бележка и я подписал \"от твоя Валентин\". Той обаче останал жив и тези, които знаели за това, разпространили приказката. Друга легенда разказва, че Клавдий не искал мъжете да се женят по време на война, защото вярвал, че необвързаните са по-добри войници. Епископ Валентин се противопоставил на този закон и провеждал тайно сватбени церемонии. Заради това бил хвърлен в затвора и след това екзекутиран по заповед на Императора на 14 февруари. Древните римляни празнуват Деня на любовта на 14 февруари, като отправят молитви към богинята на брака и майчинството Юнона. Момичетата, които си търсят мъж, пишат писмо и го хвърлят в дълбока кутия. Този, който го извади, става техен съпруг.  ", "date": "2019.02.14", "title": "Отбелязваме Трифон Зарезан и Свети Валентин - денят на виното и любовта"}
{"url": "http://epicenter.bg/article/BG-advokat-s-nyakolko-grazhdanstva-i-krediten-milioner-razpredelyal-parite-ot-Venetsuela/175214/2/0", "text": "БГ адвокат с няколко гражданства, проверяван от Комисията по досиетата за принадлежност към ДС като кредитен милионер, е основната българска следа в аферата с изнесените стотици милиони евро от Венецуела. Информацията, че през България са били изнасяни пари от Държавната петролна компания на латиноамериканската държава, която е в процес на смяна на режима, бе пусната в Туитър от опозиционен венецуелски депутат преди няколко дни и първоначално бе опровергана от МВнР.   В сряда обаче стана ясно, че данните са истина, като е стартирано разследване у нас, пише \"Монитор\".   В момента тече проверка на ДАНС със съдействието на БНБ за преводи на пари от Венецуела в Инвестбанк на Петя Славова.    Цанев е проверяван и от Комисията по досиетата като длъжник на Минералбанк. Принадлежност към ДС обаче не е установена. Според неофициална информация е женен за германка. Пак германец е и дългогодишният бизнес партньор на Цанев във фирмата за превози, внос и износ „Руспетролеум“.    Според изнесената от Цацаров информация сметката, на която са били превеждани парите към адвоката, не е лична, а доверителна. По този начин титулярът ѝ е можел да прави подсметки на своите клиенти, от които са се извършвали преводи в други страни. По-късно през деня той разкри още, че към сметката е имало цели пет подсметки. Наличните средства във всички тях са блокирани каза главният прокурор. И допълни, че когато стане ясен целият механизъм, ще може да се говори за целенасочен канал за парични преводи и най-вероятно ще бъдат повдигнати обвинения в пране на пари.   Председателят на комисията за контрол на службите в НС Димитър Лазаров пък уточни, че във въпросните сметки имало 60 млн. евро. Шефът на ДАНС от своя страна потвърди, че става въпрос за стотици милиони, както и че собственикът на въпросната сметка в момента не е на територията на България.   Според  адвокатско дружество, регистрирано в София, е най-вероятната връзка между шефката на Надзорния съвет на „Инвестбанк“ АД Петя Славова и скандалния каптагонов бос от ДС Цветан Цанев. Адвокат Велимир Атанасов и съдружникът му Мартин Божанов са партньори в консултанските дружества „Бърд Консултинг“, „Холк Консултинг“ и „ИБ-Консултинг 1“, показва справка в Търговския регистър. Именно тези дружества с управител Мартин Божанов са и основните консултанти на „Инвестбанк” и лично на собственичката Петя Славова. Нещо повече, тези компании са най-доверените съветници на Славова, представлявайки банката по най-важните дела, а именно наказателното дело, по което бяха осъдени бившият изпълнителен директор на банката Владимир Владимиров и счетоводителят Петър Маринов.   Същите адвокати представляваха „Инвестбанк” във връзка със скандалния случай ДИГ-94. Нека припомним, че през 2015 година банката бе осъдена на втора инстанция да плати 1,19 млн. лева на фирмата „Диг-94” ЕООД, като съдия изпълнител бе направил запор за сумата.   Тогава обаче „Инвестбанк” оспори запора и обжалва решението във Върховния съд. БНБ с писма до съдия изпълнителя също оспори запора, като от Централната банка написаха, че изпълнението на съдебното решение ще нанесе „увреда” на „Инвестбанк” (като че ли тя е над съда и трябва да й се опрости).   И точно в този момент на съпротива срещу изплащането на дължимата сума, се оказва, че „Инвестбанк” вече е изплатила на неизвестния никому (освен на полицията) събирач на железа, регистриран за кражби – Васил Колев от кв. „Модерно предградие”. Оказа се, че Колев се е бил регистрирал с фалшиви документи като съуправител на едноличната фирмата „ДИГ-94” ЕООД. Той дори е бил вписан от Агенцията по вписвания на 13 август 2015, като още същия ден е постигнал споразумение с банката и тя му е открила сметка в свой клон в центъра на София, като му е изплатила на каса в брой над 1 милион лева. И тук стигаме до най-интересното.     Твърди се, че именно Цанев е един от скритите акционери в банката на Петя Славова. Твърди се, че „топла връзка“ на Цанев в управлението на финансовата институция е самата Димитрийка Андреева, която пък, както вече стана ясно, е член на Надзорния съвет на банката. Към всичко това трябва да добавим и настойчивите твърдения, че Мартин Божанов минава за един от най-доверените хора на собственичката на „Инвестбанк“ Петя Славова.  ", "date": "2019.02.14", "title": "Адвокат Цветан Цанев с няколко гражданства и кредитен милионер разпределял парите от Венецуела"}
{"url": "http://epicenter.bg/article/VMRO-pita--Zashto-nyama-da-ima-preferentsialen-vot-/175219/2/0", "text": "Защо партиите представени в парламента решиха, че гласоподавателите нямат право на личен избор, предлагайки промени, които в своята същност игнорират силата на преференциалния вот, питат в своя позиция депутатите от ВМРО – Българско национално движение по повод подкрепеното решение от почти всички парламентарно представени партии, да отпадне мажоритарният вот при гласуването.   \"  Образно казано, ако един кандидат може да изпревари друг, то няма значение дали 2 или 3 хиляди човека от населеното място са го избрали с преференции пред останалите от листата. Значение ще имат други критерии, които обезсмислят техния глас\".   Това написа късно снощи заместник-председателят на ВМРО – БНД и на ПГ на „Обединени патриоти“ Искрен Веселинов в своя профил във Фейсбук.      ", "date": "2019.02.14", "title": "ВМРО пита: Защо няма да има преференциален вот?В политиката трябват личности, а не послушковци"}
{"url": "http://epicenter.bg/article/Harsev--Balgarskite-sluzhbi-sa-znaeli-za-60-te-mln--evro-ot-Venetsuela/175226/2/0", "text": "Не е вярно, че българските служби не са знаели. Всеки трансфер над 30 000 лева подлежи на контрол в съотвествие с мерките срещу изпирането на пари. Това каза в сутрешния блок на Нова телевизия финансистът Емил Хърсев по повод информацията, че ДАНС проверява българска банка за пране на 60 млн. евро от Венецуела. \"Изпирането на пари е много сложно престъпление, то е последващо. За да има изпиране на пари, трябва да има предхождащо действие, свързано с пресъпно действие. Трябва да се възползваме от случая, че Венецуела е в центъра на световното внимание, за да кажем много ясно – България е място, където банките са конкурентоспособни\", заяви Хърсев. \"В момента, в който са преведени парите, знаем, че идват пари и ни изглеждат легални – знаем, че произхождат от търговия с петрол. Българската банка е третата финансова институция, през които са минали тези пари. Ако е имало нещо нередно, предишните две финансови институции също е трябвало да го установят\", посочи финансистът.   Д-р Цветан Цанев   е доктор по право, защитил е докторат в Германия, практикуваше адвокатска дейност в Швейцария. Един такъв човек много трудно би нарушил закона, подчерта Емил Хърсев. Не е много типично в една малка банка да влязат толкова милиони от Венецуела, каза Тихомир Безлов от Центъра за изследване на демокрацията. Трябва да се каже кое е това, което американската страна е казала, че е незаконно. Играта, която играят адвокатите и банките, винаги е законна, но в много случаи в края на краищата се стига до огромни глоби. Банките искат да печелят с висок риск, което в много случаи се оказва нарушение на закона, заяви Безлов.   „Трудно е да се каже какво точно САЩ считат за незаконно в цялата схема”, каза още Безлов. И допълни, че българската банка, в която са парите от Венецуела, е една от институциите, които Европейската централна банка е решила да проверява при настоящи си мониторинг. Ако се стигне до присъда, банката ще приключи със земното си съществуване, добави той.  ", "date": "2019.02.14", "title": "Хърсев: Българските служби са знаели за 60-те млн. евро от Венецуела"}
{"url": "http://epicenter.bg/article/Falstart-na-plenarnoto-zasedanie--Samo-11-deputati-v-zalata/175230/2/0", "text": " Председателят Цвета Караянчева обяви повторна регистрация след десет минути.   В дневния ред е второ четене на промени в Изборния кодекс. ГЕРБ настояват да отпадне преференцията, което среща неодобрението на БСП, но и на част от управляащите - ВМРО.   По време на паузата в стаята на ДПС бързо влетяха Цветан Цветанов и шефът на правната комисия Данаил Кирилов. Така, при втория звънец за втория опит за събиране на кворум депутатите на Мустафа Карадайъ се регистрираха и заседанието бе открито при чекирани 122 депутатски карти. Комисията заседава снощи до късно, за да приеме промените в изборния кодекс някъде около полунощ.  ", "date": "2019.02.14", "title": "Фалстарт на пленарното заседание! ДПС спаси кворума по настояване на Цветанов"}
{"url": "http://epicenter.bg/article/GERB-i-DPS-obezsmisliha-preferentsiite-s-promenite-v-Izborniya-kodeks/175232/2/0", "text": "\r\n \r\n   \r\n Промяната в Изборния кодекс беше приета окончателно от правната комисия през нощта след 9-часово заседание, завършило в 00.16 минути, и ще бъде гласувана днес от Народното събрание. \r\n   \r\n Според приетите текстове  \r\n \r\n \r\n   \r\n Предложението беше на ДПС и беше прието с гласовете на депутатите от ГЕРБ, \"Обединените патриоти\", ДПС и \"Воля\", а БСП гласуваха \"против\". \r\n   \r\n  Партиите обаче ще са с номера от 1 до 100, а кандидатите ще започват от 101, за да се избегне феномена \"15/15\", при който избирателите гласуват с преференция за кандидата, който е под същия номер като този на партията. \r\n   \r\n Депутатите   Предложението беше прието с гласовете на ГЕРБ и \"Воля\". \r\n   \r\n Предложението на \"Воля\"  \r\n   \r\n Комисията  \r\n   \r\n Беше приета и промяната, според която  \r\n   \r\n Същото ще важи и за обжалвани решения на районните избирателни комисии. Промяната беше обяснена от председателя на комисията Данаил Кирилов от ГЕРБ с това, че досегашното изискване спъвало работата на ЦИК. \r\n   \r\n  Предложението да се намали изискването на 150 души отпадна. \r\n   \r\n \r\n   \r\n Отхвърлено бе и предложението във всяка секция да има камери, които да предават онлайн през целия изборен ден. Идеята камерите да се включват само при броенето на бюлетините също не беше прието. \r\n   \r\n Приетите късно снощи в комисията премени на практика правят преференциалния вот безсмислен, тъй като вдигат много високо прага за получени гласове.  \r\n   \r\n Днес в пленарната зала депутатът от левицата Крум Зарков остро възрази на промените. По думите му днес народните представители нямат представа какво гласуват,  \r\n   \r\n \"Предлага ни се Изборен кодекс на тъмно, случилото се снощи минава извън всякакви граници\", каза Зарков. \r\n \"Още тази вечер вие ще отидете по телевизии и медии, за да разказвате за решения, които днес в този момент не знаете и няма как да знаете.   допълни той.  \r\n   \r\n \"Заседанието на Правна комисия продължи до 00.16 ч., двама от шестима от членовете от БСП останаха докрай, но за съжаление очевидно неработоспособни\", отвърна по време на дебата в залата председателят на правната комисия Даннаил Кирилов, ГЕРБ. \r\n   \r\n \r\n   \r\n \r\n \r\n", "date": "2019.02.14", "title": "ГЕРБ и ДПС обезсмислиха преференциите с промените в Изборния кодекс"}
{"url": "http://epicenter.bg/article/Inzh--Chobanov--Mashinno-glasuvane-shte-ima/175235/2/0", "text": "В правната комисия на парламента, която гледа и поправките в Изборния кодекс, ръководителят на Националното училище по роботика инж. Александър Чобанов демонстрира машина за гласуване, конструирана от неговата фирма. Той направи публична демонстрация на машинното гласуване в ефира на БНТ.   Трудът на депутатите е изнурителен, нашият нихилизъм трябва да спре това, което видях вчера, просто ме изуми, коментира инж. Чобанов по повод заседанието на правната комисия до късно снощи.   Машинно гласуване ще има - единствено трябва да се определи броят на машините, категоричен е инженерът.   Нашата цена е 1900 евро, ако започнем сега да правим машината. Ние дадохме много ниска цена и за преинсталирането на новия софтуер - защото за евроизборите е един, а за местните друг, каза инж. Александър Чобанов:   Единственият ни апел е ЦИК час по скоро да направи така, че да може да стартираме процеса с купуване на частите, обясни още експертът. ", "date": "2019.02.14", "title": "Инж. Чобанов: Машинно гласуване ще има"}
{"url": "http://epicenter.bg/article/Skandal-v-parlamenta--Vezhdi-Rashidov-kam-Yavor-Bozhankov--Abe--malak-komsomolets--ne-mi-zaekvay-/175236/2/0", "text": " в Деня на любовта и виното.   Депутатите от БСП нападнаха управляващите, че Изборният кодекс се предлага на тъмно.  „Днес вие много от вас ще натиснете копчета, без да знаете какво правите. Още тази вечер вие ще отидете по телевизии и медии, за да разказвате за решения, които днес в този момент не знаете и няма как да знаете. Този парламент има 8% рейтинг, единственото учудващо е, че все още има 8%, които вярват“, допълни Зарков.   „ Гласувате го по инерция и сте принудени да го направите. Дори и ние не знаем какво пише в доклада, тъй като много от текстовете, които сега ще разглеждаме бяха взети по принцип и за дообработка. Правилникът не познава приемане по принцип, но правилникът не се спазва в Правната комисия“, каза    Той обърна внимание, че повечето предложения за промени са направени между първо и второ четене. „Многократно сме критикували начина на работа на Народното събрание, но това, което се случи снощи и се случва днес, минава извън всякакви граници.  Сигурен съм, че по-голямата част от хората не могат да си отговорят на въпроса защо, с каква цел“, допълни още Зарков   След Зарков    „Това, което се случи снощи в Правна комисия, Нищо по-малко, колкото и да твърдите обратното. Вие поставихте на тест българското общество и го предизвикахте и да покаже има ли то съпротивителни сили да се надигне срещу тиранията или е поставено тотално на колене.  . От 48 акта, останаха 11. Тогава г-н Кирилов полузаспал започна да преценява кои са важни и кои не са“, каза още Божанков.   По думите му така се пишат закони, така се отнемат демократични права пред затворените очи на българския народ през 00.00 през нощта. „  С вашите гласове и благата подкрепа на Патриотите. След вчерашния ден Патриотите нямат право да носят това име, защото или си патриот или си с българския народ или си предател и си против него.   каза Божанков с емоционален тон. \"Това е все едно да кажа аз, че вие не сте социалисти, а сте\", скочи да брани националистическата чест Юлиан Ангелов от ВМРО.  Ангелов контраатакува с разкритието, че само преди 2 години Божанков е бил представян от Радан Кънев в Горна Оряховица като \"новия десен лидер\".     \"  Никой на тия години не може да ми вика \"шайка\". Не съм живял 68 години едно малко дете, дето не е било във войската, да ми вика \"шайка\" на мен. Колеги, в този парламент децата „шайка“ на тези години не може да ми викат! Нито един човек, който е дошъл тук, не заслужава такова отношение,  .    Думите му предизвикаха гневни брожения сред редиците на социалистите. Десетина депутати скочиха от банките и се устремиха към трибуната. Спряха ги квесторите. Цвета Караянчева отне микрофона на Рашидов и го помоли да се изказва уважително към депутатите. Явор Божанков поиска да се качи на трибуната и се извини на депутатите от ГЕРБ за думите си.   каза Божанков, имайки предвид книгата на Антон Тодоров \"Шайка\", посветена на ГЕРБ и цялото й ръководство. Божанков подчерта, че начина, по който са приети промените в Изборния кодекс, са неприемливи за демокрацията.      за да направи забележка на председателя на НС. \"Изпускате заседанието\", обърна се Цонев към Цвета Караянчева.   Депутатът от ДПС натърти, че разправията \"по това кой кого заклал\" нямат общо със закона и веднага напомни на социалистите, които не подкрепиха промените в кодекса:   Така Цонев напомни на социалистите, че подкрепиха ограничаването на броя секции в чужбина.   , разкри председателят на правната комисия и депутат от ГЕРБ Данаил Кирилов по време на дебатите по наименованието на промените в Изборния кодекс и във връзка със среднощното заседание на комисията по правни въпроси.   „В това 10-часово заседание на Комисията по правни въпроси опозицията не беше прекъсната“, каза Кирилов и добави, че не се е отмервало времето на изказвания, както е по правилник, защото е било важно да бъдат чути гласовете на опозицията и гласовете не българите в чужбина и на извънпарламентарната опозиция.   Според него се спекулира с формулировката, че се е искало приемане на текстове от промените по принцип. „Поправките бяха дефинирани конкретно. Бяха представени на вниманието на комисията, но видите ли двамата колеги от БСП, защото не си мислете, че пълният състав на членовете на Правна комисия от БСП участваше в този дебат. Даже аз се радвам, че до края на дебата останаха двама от вашите общо шест представителя в Комисията по правни въпроси. Останаха, но, уви, за съжаление очевидно неработоспособни. Целейки да създават бих казал обществен продукт за извън правната работа на комисията, обясни народният представител.   Данаил Кирилов допълни, че има атаки от страна няколко правни кантори, една от които обслужваща БСП.    Промените, предлагани от ДПС целяха да се даде възможност по преценка на дипломатическите и консулските представителства в чужбина, да бъдат образувани избирателни секции извън представителствата, когато не по-малко от 40 избиратели са подали заявление за гласуване. При избори за Европейски парламент предложението важи само за секции в страни-членки на ЕС. ", "date": "2019.02.14", "title": "Скандал! Вежди Рашидов към Явор Божанков: А бе, младеж, комсомолец, не ми заеквай! Не съм \"шайка\""}
{"url": "http://epicenter.bg/article/Arman-Babikyan--Guznoto-gledane-mezhdu-krakata-pred-poslanitsite-e-sram-za-stranata-ni/175238/2/0", "text": "„Поведението на властта, гузното гледане между краката, пред очите на всеки един от тези посланици е срам за страната ни. Да изглеждаме толкова жалко пред който и да е посланик, особено на наши съюзници, е доста унизително за България“.   Това заяви пред БНР политическият анализатор Арман Бабикян в коментар за двата скандала от последните дни – случаят „Гебрев“ и преводите на големи суми от Венецуела към българска банка.   „  каза той в предаването „Преди всички“ на програма „Хоризонт“.   Изглеждаме като Незнайко в страната на чудесата, каза Бабилян в предаването „Преди всички“ и добави, че има две обяснения за това:   „ .   Продължаваме да се държим като държавица, страхливо оглеждаща се между Изтока и Запада, констатира още Арман Бабикян.   „Много неща научаваме за себе си отвън. Нашата държава има все по-малко общо с нас самите като граждани и данъкоплатци. Ние не сме достатъчно взискателни като суверен, за да упражняваме контрол над хората, които сме назначили на работа, за да изпълняват своите административни функции и услугите, които една държава предоставя на гражданите“. ", "date": "2019.02.14", "title": "Арман Бабикян: Гузното гледане между краката пред посланиците е срам за страната ни"}
{"url": "http://epicenter.bg/article/Krum-Zarkov--Predlaga-ni-se-Izboren-kodeks-na-tamno/175242/2/0", "text": "Страстите в парламента се нажежиха още от самото начало на пленарния ден, защото той започна с обсъждане на спорни изменения в Изборния кодекс. Те бяха приети от парламентарната комисия по правни въпроси на среднощто заседание.   Предлага ни се Изборен кодекс на тъмно, случилото се снощи минава извън всякакви граници, възмути се зам.-председателят на ПГ на \"БСП за България\" Крум Зарков още докато се обсъждаше наименованието на законопроекта за изменения в Изборния кодекс. Зарков обяви, че заседанието на правната комисия е продължило до 00.30 часа през нощта. \"Днес много от вас ще натискат копчета, без да знаят какво правят! Още тази вечер вие ще отидете по телевизии и медии, за да разказвате за решения, които днес в този момент не знаете и няма как да знаете. Този парламент има 8% рейтинг, единственото учудващо е, че все още има 8%, които вярват\", каза афектирано Зарков.  \"Предлага ни се да гласува на тъмно. Вие гласувате на тъмно. Гласувате неща, които не познавате. Не знаете нито защо се правят, нито до какво ще доведат. Гласувате го по инерция и сте принудени да го направите. Дори и ние не знаем какво пише в доклада, тъй като много от текстовете, които сега ще разглеждаме бяха взети по принцип и за дообработка. Правилникът не познава приемане по принцип, но правилникът не се спазва в Правната комисия. Повечето предложения за промени бяха направени между първо и второ четене. Многократно сме критикували начина на работа на Народното събрание, но това, което се случи снощи и се случва днес, минава извън всякакви граници. Не ви ли прави впечатление, че се отнемат права на граждани? Сигурен съм, че по-голямата част от хората не могат да си отговорят на въпроса защо, с каква цел\", продължи Крум Зарков.  ", "date": "2019.02.14", "title": "Крум Зарков: Предлага ни се Изборен кодекс на тъмно"}
{"url": "http://epicenter.bg/article/Mineralni-bani-uchastva-ot-dnes-vav--Vakantsiya-2019-/175243/2/0", "text": "Днес започва участието на Община Минерални бани в туристическа борса – „ВАКАНЦИЯ 2019“. Международното туристическо изложение, за поредна година, се провежда в Интер Експо център – София, в периода от 14 до 16 февруари. Основната цел на участието е популяризиране на туристическия потенциал на община Минерални бани, привличане на туристи в региона, създаване на нови ползотворни контакти с представители на туристическия бранш и обмяна на опит с колеги от други общини.   Следвайки идеята за съвместно представяне на туристическия продукт в областта, и тази година общините Минерални бани, Хасково, Свиленград е Ивайловград, са разположили изложбените си щандове заедно, върху обща площ от 36 кв.м.   Съчетанието от специфичните и характерни за всяка една община туристически дадености правят общия регионален туристически продукт много по-атрактивен, разнообразен и подходящ за създаване на интересни туристически маршрути в региона. По тези земи, между Изтока и Запада, се преплитат  културата, религиите и  бита на Азия и Европа от дълбока древност до наши дни. Многообразното и богато културно наследство може да се съчетае с уникалните лечебни минерални извори, с красотата на Източните Родопи и с възможност за дегустация на хубави вина от утвърдени местни сортове грозде.   През дните на „Ваканция 2019“, общините от областта  ще имат възможност да поканят представители на туристическия бизнес за участие в друг техен проект, а именно  предстоящ опознавателен инфо-тур за туроператори и блогъри, който се предвижда през април.   Партньор в инициативата е и община Кърджали.", "date": "2019.02.14", "title": "Минерални бани участва от днес във „Ваканция 2019”"}
{"url": "http://epicenter.bg/article/Kaloyan-Pargov--GERB-zamazvat-problema-s-izvanrednite-smeni-v-stolichniya-gradski-transport/175246/2/0", "text": "ГЕРБ се опитват да замажат проблемите с условията на труд и извънредните смени на шофьорите в Столичния градски транспорт. Това каза пред журналисти председателят на БСП-София и лидерът на групата на социалистите в Столичния общински съвет, предаде репортер на Агенция „Фокус“.   „Аз много благодаря на медиите, че се добрахте до шофьорите с жълти жилетки, за да чуете от първа ръка, това, което вчера беше изнесено от Комисията по транспорт“, каза Паргов.   „Опитът на ПП ГЕРБ беше да замаже проблема под формата, че се работи. Искаме разговорите с тези хора да продължат и не само с лидерите в транспорта, защото очевидно, че претенциите на тези хора не са удовлетворени от гледна точка на условията на труд“, допълни лидерът на социалистите в СОС. „Този въпрос ще го поставяме още и още, докато им се обърне внимание. В 21 век не можем да говорим за такъв тип отношение към работника“, подчерта Паргов.   „Надявам се, че Столична община все ще намери начин за увеличение на заплатите в този сектор, който носи пряка отговорност за здравето на всички пътници в Столичния градски транспорт“, изтъкна той. Според него условията на труд на шофьорите в сектор „Транспорт“ в София са под всякаква критика и отбеляза, че недостигът на работни служители налага и заработване на извънредни смени от страна на работниците. „Говорим от 30 до 100 часа месечно и 300 до 500 часа годишно, което е живо нарушение“, посочи той.   ", "date": "2019.02.14", "title": "Калоян Паргов: ГЕРБ замазват проблема с извънредните смени в столичния градски транспорт!"}
{"url": "http://epicenter.bg/article/Tomislav-Donchev--Kiberatakite-zastrashavat-i-zhivota-ni/175249/2/0", "text": "Ако на национално ниво има напредък, то уязвимостта при доставчици на услуги е висока, каза вицепремиерът Томислав Дончев при откриване на конференцията Cybersec 2019, организирана от Дигиталната национална коалиция, предаде БТА.   Има ръководители, които нямат адекватно поведение при киберинцидент. Затова трябва да се разделим с илюзиите, че кибератаките застрашават само устройствата ни. Те застрашават дори живота ни, посочи Дончев.   Да се разделим и с илюзията, че мерките за киберсигурност трябва да са само на национални ниво, призова вицепремиерът и допълни, че международното сътрудничество трябва да е приоритет. Процесите трябва да бъдат мислени в перспектива, посочи Дончев.   Еврокомисарят Мария Габриел посочи, че не просто е важно да има законодателство, а е важно как то се прилага. А киберсигурността засяга всеки от нас, всяка институция.   Снощи е постигнато споразумение с ЕП за нова програма на стойност 9 млрд. евро, от които 2 млрд. са за киберсигурност. В рамките на това ще се създаде нов център по киберсигурност, който да управлява тези пари.   350 хил. IT специалисти липсват в Eвропа. В момента жените сред киберекспертите са едва 17 процента, посочи Габриел.   Всяко инвестирано евро в киберсигурност е инвестиция в нас, допълни тя.", "date": "2019.02.14", "title": "Томислав Дончев: Кибератаките застрашават и живота ни"}
{"url": "http://epicenter.bg/article/SDS-s-ostra-deklaratsiya-za-otmyanata-na-preferentsiyata-v-Izborniya-kodeks-/175250/2/0", "text": "  Това се посочва в позиция на СДС във връзка с обсъжданите на второ четене промени в Изборния кодекс. Според СДС гласуването на тези промени от мнозинството ще покаже по един безспорен начин определени зависимости.  „Възможността на гражданите реално да пренареждат листите и да избират най-предпочитаните от тях кандидати, ще бъде отнета, за сметка на партийната воля. Избирателите не са стадо, което да върви кротко по начертаната пътека, а граждани, с права да избират най-добрите кандидати, според собствената си преценка. Харесва ли ни или не на политическите партии, в референдума преди няколко години българите заявиха по един категоричен начин, че мажоритарният вот им е по сърце, а днес ще им се отнеме и малката възможност да го упражнят. А гласуването с преференции дава повече възможност от чистия мажоритарен вот, да се изберат подходящите личности“, отбелязват от СДС. От партията заявяват, че погазването на волята на хората и на демократичните практики, ще сложи срамно петно на българския парламентаризъм. „Да се отнемат постижения на демокрацията е равно на авторитаризъм!“, подчертават от СДС. „Освен отнемането на възможността за избор с преференции, парламентът за пореден път отлага машинно гласуване, за което отдавна настоява СДС. Отхвърлени в правната комисия са и предложенията за актуализация на избирателните списъци и публичен регистър на избирателите. Отчитайки тези факти, партия СДС е сериозно притеснена, че вместо градация на демократичните постижения, за които винаги сме ратували и работили, наблюдаваме деградация на основните принципи на демокрацията, и то в най-важния ѝ процес - изборния“, пише още в позицията на десницата.  ", "date": "2019.02.14", "title": "СДС с остра декларация за отмяната на преференцията в Изборния кодекс!"}
{"url": "http://epicenter.bg/article/WWF-s-plasheshti-danni--V-Balgariya-veche-nyama-zhivi-reki/175252/2/0", "text": "В България няма нито една жива река, алармират от WWF. На практика това означава, че няма река, която да не страда, поотделно или с притоците си, от замърсяване, пресъхване, прегради, които да спират миграцията на видовете в нея, копаене за инертни материали или канализиране.   В същото време, страната ни е сравнително бедна на водни ресурси – те представляват едва 0,3% от територията ни. За сравнение – при среден воден ресурс за света 8000 м3 на човек на година, България разполага с едва с 2250 м3.   Към момента на 325 реки в страната ни има построени 270 водно-електрически централи, а още 200 са получили разрешение за строеж, посочват от WWF. Свикнали сме да възприемаме ВЕЦ-овете като „зелена енергия“. На практика обаче те представляват преградни съоръжения, които променят коритата, скоростта и течението на реките, и така блокират възможността за миграция на десетки видове риби и безгръбначни. Рибните проходи, които се строят по изискване на закона, обикновено пропускат много малко риби и не им позволяват да следват обичайния си маршрут.   През последните 20 години 60% от рибните популации в Дунав и притоците му са изчезнали, а в Червената книга на България вече има 50 вида риба – 4 изчезнали и 46 застрашени. Сред тях са и есетрите - древен вид, появил се преди 200 милиона години.   Рибите са част от цели екосистеми, именно затова изчезването на един вид не е безобидно събитие. То би довело до необратими промени в цялата среда.   Източник: Нова.тв", "date": "2019.02.14", "title": "WWF с плашещи данни: В България вече няма живи реки"}
{"url": "http://epicenter.bg/article/Sveteshto-sartse-radva-zhitelite-na-Krumovgrad/175253/2/0", "text": "Светещо сърце в центъра на Крумовград радва празнично жителите на родопския град. С тази атракция Общината честити 14 февруари, празника на любовта и виното на своите жители, пише Крумовград он-лайн.   „Честит празник на лозарите и винарите, на влюбените! Нека празнуваме, това което сърцето диктува, но нека се обичаме, да даряваме любов и доброта на околните и да правим всичко с много любов!”, пожелават от Общинската администрация.", "date": "2019.02.14", "title": "Светещо сърце за празника на влюбените радва жителите на Крумовград"}
{"url": "http://epicenter.bg/article/Kaloyan-Pargov--Chaka-ni-godina-na-promyana--Tezi--koito-ya-usetyat---shte-preminat-v-badeshteto/175255/2/0", "text": "„Тази година е на промяна – чака ни година на избори, със сигурност два, но в зависимост от резултатите от евроизборите, вероятно и три.“   Това заяви лидерът на столичните социалисти Калоян Паргов на традиционна среща с представителите на медиите в началото на годината. Да си пожелаем градската организация да има победи, продължи той. И пожела „да бъдем водени от принципите на истинност, честност и обективност.“ Според Паргов ни чака \"година на ново начало - на начина на мислене, на начина, по който живеем\".   „Всяка година се опитваме да постигаме иновативност в тези наши срещи. Опитахме миналата година вината на Копола и от неговите филми. А тази година избрахме нещо различно. В ресторант сме, който е до централата на БСП, но няма нищо общо с партията“, започна Паргов. И обясни, че са се спрели на ресторант „Кармаре“, не защото е близо до „Позитано“ 20, а защото представя прогресивна българска кухня – осланяйки се на традициите, представя по нов, модерен начин стари български ястия.   „Става дума за това, към което се стремим и в нашата партия - защита на националния интерес и всичко българско. Същият вкус, но по модерен начин“, бе категоричен Калоян Паргов. И добави, представяйки шеф Бойковски: „Това е нещо, което и ние сме си поставили като цел – да преведем в 21 век партия на 128 години. Това правят и нашите приятели.“   Лидерът на столичните червени благодари на репортерите, защото „връзката между политиците и медиите била на принципа на скачените съдове“.   „Без вас няма как да достигнем в забързания свят до всички. Нека тази година да бъдем водени от принципите на честност и обективност. Надявам се, че свободата на словото няма да е проблем“, завърши Паргов.  ", "date": "2019.02.14", "title": "Калоян Паргов: Чака ни година на промяна! Тези, които я усетят – ще преминат в бъдещето"}
{"url": "http://epicenter.bg/article/Pargov--Deklaratsiyata-sreshtu-Lukovmarsh-e-test-za-proevropeyskata-orientatsiya-na-vsyaka-partiya-v-Balgariya/175287/2/0", "text": "Декларацията срещу Луковмарш е тест за проевропейската ориентация на всяка партия в България. Това заяви председателят на БСП - София и на групата на социалистите в СОС Калоян Паргов по време на сесията на Столичния общински съвет днес. Той прочете въпросната декларация срещу шествието на омразата от името на общинските съветници от Левицата и предложи всички политически партии, представени в СОС, да я подкрепят. Това предизвика бурни дебати в залата, а най-остро се противопоставиха от ВМРО и СДС.  \"В момента над Европа отново е надвиснала опасността от събуждане на мракобесната идеология на нацизма и фашизма и е нормално всички отговорни политически партии да се изправят срещу заплахата, коментира Калоян Паргов. - Голямата ми изненада обаче беше от реакцията на колегите в залата след като прочетох декларацията. Най-вече от контраизказването на представителя на ВМРО Карлос Контрера и на СДС Борислав Бориславов. Двамата много остро се противопоставиха на декларацията и то пред очите на Йорданка Фандъкова, която предпочете да мълчи. С колегите от БСП призовахме столичният кмет да заяви ясна позиция в залата. Такова нещо не се случи. Явно коалиционното партньорство е по-важно от европейските ценности. Борбата срещу нацизма и фашизма е в основата на европейското обединение от преди над 60 години. Затова в известен смисъл нашата декларация и подкрепата й е своеобразен тест за проевропейската ориентация на всяка политическа партия. Очевидно БСП е единствената проевропейска партия в България. Реформаторският блок отново се раздели - половината подкрепиха декларацията, другата - не\".  Калоян Паргов припомни, че миналата година Европейският парламент прие резолюция, в която призова държавите-ченки да направят всичко възможно, за да възпрепятстват провеждането на подобни прояви като Луковмарш на техните територии. \"ГЕРБ като управляваща партия в България и част от семейството на ЕНП би трябвало да се съобрази с тази резолюция, коментира председателят на групата на БСП в СОС. - Така щеше да покаже проевропейска ориентация, която се съдържа дори в името й - Граждани за европейско развитие на България. В поведението на ГЕРБ днес обаче нямаше нищо европейско\".   ", "date": "2019.02.14", "title": "Паргов: Декларацията срещу Луковмарш е тест за проевропейската ориентация на всяка партия в България"}
{"url": "http://epicenter.bg/article/Karakachanov-kategorichen--che-napuska-kabineta--ako-ne-se-prieme-kontseptsiyata-mu-za-tsiganite/175288/2/0", "text": "Вицепремиерът Красимир Каракачанов потвърди днес готовността си да напусне правителството, ако не се реши въпросът с ромите.  ,,Какъв е смисълът да стоиш в едно управление, в което такъв важен въпрос не се решава. Всяка държава от ЕС е намерила механизми, доста по-строги от тези, които предлагам, да се контролират тези процеси''', заяви той пред български журналисти в Брюксел, където участва в заседанието на министрите на отбраната от НАТО.  ,,В някои държави директно се отнемат децата от семействата, ако семействата не се грижат - да ги изпращат редовно на училище и да ги възпитават. Дезинтеграцията сред част от това население застрашава България. Крайно време е някой да хване бика за рогата'', посочи вицепремиерът.  ,,Концепцията е важна, защото повече не може да продължава така в България. Ако питате обикновен българин кои са трите най-големи въпроса за решаване, това ще бъде един от трите. Част от това население не желае да разбере, че освен права, има и задължения. Има роми съвсем нормални хора - живеят, спазват законите, работят, учат'', добави вицепремиерът, цитиран от БТА. ", "date": "2019.02.14", "title": "Каракачанов категоричен, че напуска кабинета, ако не се приеме концепцията му за циганите"}
{"url": "http://epicenter.bg/article/Paparatsi-snimaha-Dzhoni-Dep-v-tsentara-na-Belgrad/175316/10/0", "text": "Въпреки огромните мерки за сигурност, папараци от сръбските медии успяха да заснемат Джони Деп, който от началото на месеца е в Белград за снимките на филма „Минимата“. Екипът бе разположил снимачен сет в центъра на сръбската столица, а на площадката освен Деп бе позициониран и дубльора на световната звезда.   Джони Деп, който е познат със своите различни актьорски трансформации, този път е надминал себе си, коментират хора от киносредите. По време на снимките той е дегизиран с дълга коса и брада, тъмни очила и черна баретка на главата. Специално за филма Деп е качил и няколко килограма.   Една от локациите на американската драма е известната сръбска печатница „Борба“, където за нуждите на филма ще бъде отпечатано световноизвестното списание Life, което публикува за първи път ужасяващите снимки на фотографа Юджийн Смит, заснети в японското градче Минимата.   Сръбските таблоиди гръмнаха, след като певицата Ивана Николич публикува в социалните мрежи снимка със звездата от „Карибски пирати“. Оказва се че, солистката на аренби групата „Hurricane“ е била в елитен белградски ресторант, а по това време в заведението е вечерял самият Деп.   „Джони беше много любезен. Отидох до масата му и го помолих да се снимаме. Охраната му не направи никакъв проблем и аз спокойно разговарях с него. Споделих му, че съм певица, показах клипове, а най-много се учуди на факта, че заедно с моята група често гастролираме на Карибите. Накрая си разменихме и личните имейли“, споделя Ивана, която освен певица е и национален шампион по танци.    Още една седмица ще продължат снимките на „Минимата“ в Сърбия, сле което екипа на режисьора Андрю Левитас се мести в крайбрежния град Тиват, Черна гора.  ", "date": "2019.02.14", "title": "Папараци снимаха Джони Деп в центъра на Белград"}
{"url": "http://epicenter.bg/article/Zabelyazali-Shumaher--zavit-v-odeyalo--na-terasata-na-luksozno-imenie-na-ostrov-Mayorka/175237/8/0", "text": "Легендата от „Формула 1“ Михаел Шумахер имал нов дом. Той празнувал 50-ия си рожден ден, който бе на 3 януари, в къща на остров Майорка, съобщава списание „Бунте“.  Преди Коледа той е бил транспортират с хеликоптер до луксозна вила, намираща се на западния бряг на острова. Там той е посрещнал Рождество и Нова година заедно със семейството си. „Бунте“ твърди още, че Шумахер е бил забелязан на терасата на вилата си, загърнат в тъмнокафяво одеяло. Специален екип полага грижи за него. Имотът е бил купен от семейството на пилота през юли 2018 г. за около 30 милиона евро. Легендата от „Формула 1“ претърпя тежък инцидент през 2013 г. в Алпите, след което изпадна в кома. Испанското слънце трябва да помогне на седемкратния световен шампион да се излекува от тежките травми.  ", "date": "2019.02.14", "title": "Забелязали Шумахер, завит в одеяло, на терасата на луксозно имение на остров Майорка"}
{"url": "http://epicenter.bg/article/Vlado-Nikolov---na-gtorandiozno-otkrivane-na-Glitch--parviya-esports-bar-v-Balgariya/175313/8/0", "text": " Едни от най-успешните и популярни имена от българския спорт и шоубизнес се оказаха запалени геймъри и уважиха официалния коктейл – Владо Николов, Китодар Тодоров, и Александър Кадиев са само част от имената, които присъстваха на откриването.   Водещ бе журналистът Деян Веселинов, който запозна гостите с интересни факти, свързани с гейминга, както и последното поколение компютри, гейминг сцена и playstation зона, с която е оборудван esports барът.   Още в началото на официалната част, водещият се обърна към Владо Николов и го покани да сподели отношението си към гейминга – волейболната легенда призна, че от повече от 15 години е голям фен на игрите, но след раждането на четвъртото си дете, сега се ограничава с игра до 20 минути на ден.   Пред гостите и кратко слово държа и Здравко Георгиев, познат още като INSOMNIA, който е популярен като един от най-влиятелните човешки играчи на всички времена. Той с вълнение сподели, че това наистина е изключително важен момент за гейминга в България и че от години е мечтаел да бъде създадено пространство, в което хората да играят, да се събират и да общуват помежду си.   Водещият представи и собствениците на Glitch – Иван и Антонио Младенови, които с вълнение и фино чувство за хумор споделиха, че от ранна детска възраст са запалени по гейминга, но фактът, че са успели да реализират своята идея и да създадат първия esports в България ги прави изключително горди.   Те представиха пред гостите си най-съвременната техника, с която са оборудвали Glitch, както и специалната гейминг сцена, на която в края на официалното откриване се осъществи и първия show match 1vs1 Counter Strike Global offensive.   Финалът на вечерта изненада всички с внушителна заря и логото на клуба, стилизирано в истински пламъци.  ", "date": "2019.02.14", "title": "Владо Николов - на грандиозно откриване на Glitch, първия esports bar в България"}
{"url": "http://epicenter.bg/article/Earbas-obyavi-spirane-na-proizvodstvoto-na-nay-golemiya-patnicheski-samolet-v-sveta/175218/7/0", "text": "Авиационният гигант Еърбъс обяви, че спира производството на най-големия пътнически самолет в света, пише АФП.   Последният удар по струващата десетки милиарди програма беше решението на компанията Емирейтс да се откаже от 39 от поръчаните А380.   Причината е, че за да бъдат ефективни, големите самолети с 4 двигателя и капацитет между 500 и 800 пътници, трябва да са пълни при всеки полет. Компаниите не успяват да осигурят такава заетост и предпочитат по-малките А330 и А350. Еърбъс 380 е самолет с 4 двигателя и два етажа пътнически салони. Използваемата площ в него е с цели 40 процента повече от най-големия самолет на конкурентите от Боинг. А380 влезе в употреба през 2007 г. и бързо спечели одобрението на пътниците. Малко компании, обаче, успяха да намерят ефективно приложение на гигантския самолет, който струва около половин милиард долара.      ", "date": "2019.02.14", "title": "Еърбъс обяви спиране на производството на най-големия пътнически самолет в света"}
{"url": "http://epicenter.bg/article/Ruski-deputat--NATO-da-si-zapazi-ultimatumi-za-sebe-si-i-sayuznitsite-si/175244/7/0", "text": "НАТО да запази ултиматумите за себе си и така наречените си съюзници, каза руски депутат, предаде РИА Новости.  Председателят на комисията по отбрана в Държавната дума (долната камара на парламент в Москва) Владимир Шаманов коментира изказването на генералния секретар на Северноатлантическия алианс Йенс Столтенберг. Ръководителят на Пакта заяви, че Москва разполага със срок от шест месеца да се върне към Договора за ракетите със среден обсег в Европа.  \"Думите на Столтенберг ме разсмяха. Ето защо аз препоръчвам на бившия норвежки премиер да отправя ултиматуми към ръководената от него организация, членките на НАТО и така наречените съюзници на военния блок\", каза по този повод Шаманов.  ", "date": "2019.02.14", "title": "Руски депутат: НАТО да си запази ултиматуми за себе си и съюзниците си"}
{"url": "http://epicenter.bg/article/Stoltenberg--Prisastvieto-na-NATO-v-Afganistan-ostava-osnovna-zadacha-za-aliansa/175245/7/0", "text": "Мисията на НАТО в Афганистан остава основна задача за алианса, заяви днес генералният секретар на пакта Йенс Столтенберг в началото на втория ден от срещата на министрите на отбраната от военнополитическия съюз в Брюксел.   Той отбеляза, че НАТО запазва финансирането за афганистанските сили за сигурност. По неговите думи борбата с тероризма създава условия за постигането на мир в Афганистан.   Столтенберг добави, че днес министрите ще обсъдят също обучителната мисия за местните сили за сигурност в Ирак. Целта е с подготовката на иракските служби за сигурност да се избегне връщането на терористите от \"Ислямска държава\".   Министрите ще разискват също мисията в Косово. По думите на Столтенберг, силите на НАТО в региона допринасят за стабилността в Западните Балкани.", "date": "2019.02.14", "title": "Столтенберг: Присъствието на НАТО в Афганистан остава основна задача за алианса"}
{"url": "http://epicenter.bg/article/Maduro-zaplashi-Guaydo-sas-sad--zaradi-obyavyavaneto-si-za-legitimen-darzhaven-glava/175248/7/0", "text": "Президентът на Венецуела Николас Мадуро заплаши с изправяне пред съд опозиционния лидер Хуан Гуайдо заради нарушаване на конституцията с обявяването си за легитимен държавен глава, предаде Ройтерс, съобщи БНР.   Мадуро подчерта, че Гуайдо се опитва да раздели страната и да убеди администрацията на президента Тръмп да започне военна намеса във Венецуела.   „Ако американската империя посмее да докосне дори и едно палмово листо на наша територия, това ще се превърне в нов Виетнам“, каза Мадуро.   „Този човек, който вярва, че политиката е игра и че може да нарушава конституцията и закона, рано или късно ще трябва да отговаря пред съда“, каза Мадуро и добави, че е „напълно сигурен“ в това.   Венецуелският върховен съд вече наложи забрана за пътуване и замрази банковите сметки на Гуайдо, след като одобри искане на главния прокурор за предварително разследване на действията му.   Американският Конгрес няма да подкрепи военна намеса на САЩ във Венецуела, въпреки изявленията на президента Доналд Тръмп, намекващи за това, каза вчера председателят на комисията по външни работи при камарата на представителите.   Преди това американският президент Доналд Тръмп обяви, че проучва „всички варианти“ по отношение на Венецуела, като подчерта, че президентът Николас Мадуро е направил „ужасна грешка“, като е попречил на международната хуманитарна помощ да влезе в страната.  ", "date": "2019.02.14", "title": "Мадуро заплаши Гуайдо със съд, заради обявяването си за легитимен държавен глава"}
{"url": "http://epicenter.bg/article/Podgotviha-malak-targovski-rechnik-na-balgarski-za-targovtsite-v-Odrin/175260/7/0", "text": "Подготвиха малък търговски речник на български и гръцки за нуждите на местните търговци в Одрин.   Речникът е дело на Окръжната дирекцията за търговия в Одрин, като целта е да бъде в полза на местните търговци, които имат все по-голяма клиентела от двете съседни държави, съобщава „Анадолската агенция“.   Част от търговците в града вече посещават откритите на скоро безплатни курсове по български и гръцки език в Одрин. За онези, които нямат време за това, е подготвен малък търговски речник с 280 най-употребявани думи на двата езика, които се използвал по време на алъш-вериша.   Директорът на Окръжната дирекцията за търговия в Одрин Махмут Алтун посочва, че заради поевтиняването на турската лира броят на българските и гръцки туристи в града се увеличил значително. Според него, за да се стимулира интересът на туристите търговията трябва да бъде лесна, бърза и сигурна, а за това трябва да бъде преодоляна езиковата бариера.   Махмут Алтун изразява очакване, че помагалото ще бъде от полза за турските търговци да преодолеят езиковите затруднения. Досега са отпечатани три хиляди екземпляра от речника.   Миналата година в Одрин са дошли близо 2,3 милиона български и гръцки туристи, което значи средно по 190,5 хиляди посетители на месец, посочи Алтун. По неговите думи, ако всеки от тях харчи средно по 50 долара на посещение в града, това означава 115 млн. долара месечни приходи за Одрин, като тази цифра е по-голяма от направения износ.   Търговецът Ирфан Ямандър каза, че е разгледал търговския речник и много му е харесало. Той споделя, че речникът ще му е от полза по време на алъш-вериша и това ще спомогне за бизнеса.    ", "date": "2019.02.14", "title": "Подготвиха малък търговски речник на български за търговците в Одрин"}
{"url": "http://epicenter.bg/article/Shefat-na-voennoto-kontrarazuznavane-v-Belgiya-arestuvan-zaradi-Rusiya/175262/7/0", "text": "Шефът на белгийското военно контраразузнаване Клемент Ван ден Боор е временно отстранен от длъжност и заподозрян в нарушаване на секретността в полза на Русия, съобщи вестник De Morgen, като се позова на няколко източника от службите. Отбелязва се, че офисът на Ван ден Боор в ADIV, Службата по информация и безопасност на Белгия е запечатан, а самият той е под домашен арест.   Белгийският генерал е подозиран в унищожаване на конфиденциални документи по нерегламентиран начин, но детайли за неговата връзка с Русия не се съобщават на този етап. Белгийската медия съобщава, че арестът на шефа на военното контраразузнаване може да е резултат от борба за власт вътре в службата, в която се усилва недоволството от възрастните шефове, които спират развитието на по-младите служители. Самият Ванденбор има 40 години служба в контраразузнаването. съществува и конфликт между военните в отдела и цивилните, които са повече в контраразузнаването.   Междувременно стана ясно, че бивша агентка на контраразузнаването на американските военновъздушни сили, избягала в Иран въпреки предупрежденията на ФБР, е разкрила на правителството в Техеран поверителна информация, включително името и задачата на тайна програма на Пентагона, предаде Би Би Си, цитирайки представители на американското Министерство на правосъдието. Прокуратурата обвини вчера 39-годишната Моника Уит, че е предала свои бивши колеги от разузнавателната общност, разкривайки подробности от личния и професионалния им живот на Техеран. Четирима хакери, свързани с иранското правителство, са използвали тези данни, за да извършат кибератаки срещу служителите на контраразузнаването.   Уит привлякла вниманието на ФБР година, преди да избяга в Иран, след като посетила иранска конференция и се появила в насочени срещу САЩ видеоклипове. Тя получила предупреждение, но заявила, че няма да разкрие поверителна информация за работата си, ако се върне в Иран. Както Уит, така и четиримата хакери бяха обвинени вчера на процес, воден в тяхно отсъствие. Те остават на свобода в Иран. Според американската прокуратура хакерите са работели за влиятелния Корпус на гвардейците на ислямската революция.  ", "date": "2019.02.14", "title": "Шефът на военното контраразузнаване в Белгия арестуван заради Русия"}
{"url": "http://epicenter.bg/article/Zavodat-za-novite-F-16-e-pochti-gotov--skoro-mozhe-da-zapochne-da-proizvezhda-iztrebiteli-za-Balgariya/175270/7/0", "text": "Новият завод в Грийнвил, Южна Каролина, в който ще бъде произвеждани евентуалните бъдещи изтребители Ф-16 Блок 70 за България, е почти завършен.  Заводът в Грийнвил скоро ще започне производството на новите Ф-16 Блок 70 за Бахрейн, Словакия и други международни клиенти, сред които може да бъде и България, съобщиха от компанията.  \"Ф-16 Блок 70 за България, най-новата и най-развита версия на знаменития еднодвигателен изтребител на НАТО, ще бъде произвеждан в завода на \"Локхийд Мартин\" в Южна Каролина\", каза Джим Робинсън, директор Международно бизнес развитие за Ф-16 в \"Локхийд Мартин\".  \"С напредването на процеса по придобиване на Ф-16 Блок 70 България може да бъде сигурна, че ще получи доказана и иновативна самолетна система, която в продължение на десетилетия ще може да допринася към оперативната съвместимост на НАТО“, допълват от \"Локхийд Мартин\".  Ф-16 Блок 70 има вградени технологии, разработени за петото поколение изтребители Ф-35 Мълния II и Ф-22 и в същото време е доказано, способно, нискорисково и ценово ефективно решение за нуждите на националната сигурност на България и НАТО. То ще допринесе за националната сигурност на България и ще предостави дългосрочна възможност за развитие на българските военновъздушни сили. Компанията работи с правителствата на България и САЩ за очертаване на възможностите за намаляване на разходите в процеса на преговорите, заявяват от компанията.  В допълнение \"Локхийд Мартин\" потвърждава ангажимента си за предоставяне на икономически и промишлени ползи за България.  \"Придобиването на Ф-16 Блок 70 ще донесе реални ползи за страната, като подкрепи суверенитета, споделянето на технологии и подпомогне местната заетост\", гласи още изявлението.  ", "date": "2019.02.14", "title": "Заводът за новите Ф-16 е почти готов, скоро може да започне да произвежда изтребители за България"}
{"url": "http://epicenter.bg/article/Rusiya-i-Turtsiya-si-delyat-Siriya-v-Sochi--Iran-chaka-/175278/7/0", "text": "Анкара и Москва водят преговори за подялба на Сирия в руския курорт Сочи.  Според газета.ру на днешната среща руският президент Владимир Путин и турския му колега Реджеп Ердоган в черноморското пристанище вероятно ще разделят размината близкоизточна страна на зони на влияние. Вероятно част от Сирия ще попадне и под контрола на Иран.  Държавният глава на страната-домакин днес посочи как може да бъде намерен решение за Сирия. \"Ние трябва да работим активно, координирано и да търсим компромис\", каза той след срещата си с Ердоган.  Турският лидер от своя страна благодари на Путин. \"Ние полагаме всички усилия терористите да не нападат вашата база \"Хмеймим\" (близо до сирийското средиземноморско пристанище Латакия)\", посочи още президентът на Турция.  Медията съобщи, че иранският държавен глава Хасан Рохани е провел разговор турския си колега. Подробности около срещата обаче не се съобщават.", "date": "2019.02.14", "title": "Русия и Турция си делят Сирия в Сочи. Иран чака "}
{"url": "http://epicenter.bg/article/Sekreten-dokument-na-KGB-hvarlya-svetlina-varhu-sadbata-na-Hitler-/175279/7/0", "text": "Секретен документ на КГБ може да хвърли край на спекулациите около смъртта на Адолф Хитлер, предаде руската медия политексперт.  В писмо, датирано от 2 май 1945 г. и изпратено до народния комисар на вътрешните работи (вътрешен министър) на Съветския съюз Лаврентий Берия от Берлин, се посочва причината за смъртта на Фюрера и неговата съпруга Ева Браун. \"В телата на възрастните бяха намерени огромни количества цианкалий, а в областта на черепите имаше прострелни рани. Нашето заключение е, че тези хора са погълнали отровата и след това са сложили край на живота си с огнестрелно оръжие\", се посочва в експертизата на съдебни лекари от СССР.  Документът вероятно може да сложи край на конспиративните теории, че Хитлер и Браун не са се самоубили преди превзимането на германската столица от Червената армия. Според най-разпространената версия, отричаща смъртта на двамата в Берлин, те са живеели в Латинска Америка до дълбока старост.  Политическата полиция на СССР през 30-те и 40-те години е била под шапката на вътрешното министерство. По-късно тя се е преобразувала в Министерство, а след това на Комитет государственной безопасности (Комитет за държавна сигурност, съкратено - КГБ).   Източник: Новини.бг  ", "date": "2019.02.14", "title": "Секретен документ на КГБ хвърля светлина върху съдбата на Хитлер?"}
{"url": "http://epicenter.bg/article/Erdogan--Ostava-nesigurnostta-okolo-izteglyaneto-na-amerikansite-voyski-ot-Siriya/175282/7/0", "text": "Продължава да има несигурност около изтеглянето на американските войски от Сирия. Това заяви турският президент Реджеп Ердоган преди срещата си с руския президент Владимир Путин, съобщи Ройтерс, цитирана от БТА и БТВ.  В руския курорт Сочи Ердоган каза, че Турция иска да установи координация с Русия за планираната зона за сигурност в Северна Сирия и добави, че сирийската териториална цялост не може да бъде установена, докато сирийските кюрдски Сили за защита на народа не бъдат прогонени от района.  „Днес в Сочи ни предстои да проведем четвъртата среща на върха на страните гаранти на процеса от Астана. Убеден съм, че ние ще можем да дадем нов импулс за нормализиране на обстановката в Сирийската арабска република”, каза от своя страна Путин на срещата с Ердоган.  Междувременно Русия предупреди Турция, че тя няма право да създаде \"зона за сигурност\" в Сирия, без да получи съгласие от сирийския президент Башар Асад за това, съобщи Ройтерс.  Предупреждението на Русия предвещава напрежение на тристранната среща за бъдещето на Сирия между президентите на Русия, Турция и Иран Владимир Путин, Реджеп Тайип Ердоган и Хасан Рохани, която започва днес в Сочи. Преди началото на срещата на въпрос за турския план за зона за сигурност говорителят на руското външно министерство Мария Захарова заяви: \"Въпросът за присъствието на военен контингент, който действа с мандат от трета страна на територията на суверенна държава, и по-конкретно на Сирия, трябва да бъде решен директно от Дамаск\".  Кремъл също така намекна недвусмислено, че търпението му към Турция по въпроса за споразумението за установяване на демилитаризирана зона в района на Идлиб се изчерпва.  Говорителят на руския президент Дмитрий Песков каза, че Москва очаква практически действия за Идлиб и спомена \"продължаващото присъствие на терористични групи там\". \"Прилагането на решението за Идлиб е един от компонентите на нашата политика за стабилизиране на Сирия и за окончателно създаване на условия ситуацията да се придвижи към политическо уреждане\", каза Песков и даде да се разбере, че Путин ще окаже натиск върху Ердоган по въпроса по-късно днес.", "date": "2019.02.14", "title": "Русия предупреждава Турция: няма право на зона на сигурност в Сирия без съгласието на Асад"}
{"url": "http://epicenter.bg/article/Pens--Evropeyskite-ni-sayuznitsi-tryabva-da-se-otteglyat-ot-yadrenata-sdelka-s-Iran/175290/7/0", "text": "Американският вицепрезидент Майк Пенс настоя европейските съюзници да се оттеглят от ядрената сделка и предупреди за бъдещи санкции над Техеран, съобщава БГНЕС, цитирана от Нова телевизия.   Той говори на конференцията в Полша, на която присъстваха представители на Израел и висши арабски лидери. Пенс нарече Иран „най-голямата заплаха за сигурността и мира в Близкия Изток” и обвини духовническия режими в създаването на „нов Холокост” с регионалните си амбиции.  Той осъди новата инициатива на Франция, Германия и Великобритания, която позволява на европейските бизнеси да оперират на иранския пазар въпреки американските санкции.  „Това е лоша стъпка, която само ще подсили Иран и ще отслаби ЕС и ще създаде повече дистанция между Европа и САЩ. Дойде времето за нашите европейски партньори да се изтеглят от Иранското ядрено споразумение и да се присъединят към нас, докато ние прилагаме нужния икономически и дипломатичен натиск, който да даде на иранските хора, региона и света мира, сигурността и свободата, която заслужават”, каза Пенс. В навечерието на 40-те години откакто Иран свалиха от власт проамериканския шах, Пенс призова за максимален натиск.  „Иранската икономика продължава да пада, тъй като хората излизат по улиците, свободолюбивите нации трябва да се държат заедно и да държат отговорни, иранския режим за злините и насилието, които той им е причинил на тях, региона и света”, каза Пенс.  Американските санкции „ще стават все по-сурови” освен ако Иран не „промени своето опасно и дестабилизиращо поведение”, допълни той.  ", "date": "2019.02.14", "title": "Пенс с ултиматум към Париж, Берлин и Лондон: Да се оттеглят от ядрената сделка с Иран!"}
{"url": "http://epicenter.bg/article/Bryuksel-reshi--Investitsiite-ot-Rusiya-i-Kitay-da-se-gledat-pod-lupa-/175291/7/0", "text": "През последните 20 години структурата и произходът на преките чуждестранни инвестиции (ПЧИ) в страните от ЕС са се променили драстично. Инвестициите от Китай са нараснали 6 пъти, от Бразилия - 10 пъти, а тези от Русия са се удвоили, като в последно време се насочват към високотехнологичния сектор и често чрез компании с държавна собственост или с връзки с правителства.  ПЧИ имат трансгранични въздействия, които сега могат да бъдат анализирани. Към момента обаче едва половината - 14 държави от ЕС (Австрия, Дания, Германия, Финландия, Франция, Латвия, Литва, Унгария, Италия, Нидерландия, Полша, Португалия, Испания и Обединеното кралство) имат механизми за скрининг на ПЧИ.  Във връзка с това Европейският парламент одобри на 14 февруари създаването на първия инструмент на равнище ЕС за подлагането на скрининг на ПЧИ - от съображения за сигурност, като намерението е да се защитят стратегически сектори, съобщи пресслужбата на ЕП.  Макар ЕС да остава отворен за инвестиции, ПЧИ ще трябва да подлежат на проверка, за да се установи дали представляват заплаха за стратегическите интереси на ЕС. Новите разпоредби по отношение на начина за извършването на скрининг, неофициално договорени от преговарящите от ЕП и министрите на ЕС, бяха подкрепени с 500 гласа \"за\", 49 гласа \"срещу\" и 56 гласа \"въздържал се\".  Гласуването на Европарламента създава първата система на равнище ЕС, която подкрепя скрининга на ПЧИ от държавите членки от съображения за сигурност и защита на обществения ред.  Новият регламент защитава ключови инфраструктури, като тези в областта на енергетиката, транспорта, комуникациите, данните, космическото пространство и финансите, както и технологии, включително полупроводници, изкуствен интелект и роботика.  Преговарящите от ЕП добавиха области като водния сектор, здравеопазването, отбраната, медиите, биотехнологиите и хранителната сигурност.  Евродепутатите засилиха механизма за сътрудничество, така че той да включва обмен на информация между държавите членки на ЕС, които могат да представят коментари за ПЧИ, насочени към други държави членки. Европейската комисия може да поиска информация и да предоставя мнение на държавата, в която се планира инвестицията, но окончателното решение остава на засегнатата страна.  Очаква се Съветът на ЕС официално да подкрепи споразумението на 5 март. Регламентът ще влезе в сила 18 месеца след публикуването му в Официалния вестник на ЕС.", "date": "2019.02.14", "title": "Брюксел реши: Инвестициите от Русия и Китай да се гледат под лупа "}
{"url": "http://epicenter.bg/article/Britanskiyat-prints-Filip-nyama-da-bade-obvinyavan-za-avtomobilna-katastrofa/175296/7/0", "text": "Британският принц Филип (97 г.) няма да бъде обвиняван за автомобилната катастрофа, при която жена си счупи китката, съобщи днес прокуратурата в Лондон, цитирана от АФП.   Съпругът на кралица Елизабет II се удари с друг автомобил миналия месец и обърна странично своя джип „Ленд Роувър“. Инцидентът стана край кралския имот Сандрингхем в Източна Англия. В другата кола „Киа“ шофьорката пострада леко, а спътничката й си счупи китката. Деветмесечно бебе на задната седалка е невредимо след инцидента.   Кралската прокуратура обяви днес, че няма да бъдат предприемани действия срещу принца, който миналата събота се отказа от шофьорската си книжка. Тази стъпка повлияла на решението на прокуратурата, съобщава БНР.", "date": "2019.02.14", "title": "Британският принц Филип няма да бъде обвиняван за автомобилна катастрофа"}
{"url": "http://epicenter.bg/article/NATO-prevrashta-Cherno-more-v-goreshta-tochka--zapochva-uchenie-v-podkrepa-na-Ukrayna-/175306/7/0", "text": "Генералният секретар на НАТО Йенс Столтенберг заяви, че след няколко дни Пактът ще проведе военно учение в Черно море.   \"В момента разглеждаме възможността дали можем да увеличим присъствието си в Черно море. След няколко дни кораби на НАТО ще участват там във военно учение, така че ние значително увеличихме присъствието си по въздух, по вода и по суша в този регион. Всичко това е част от нашата подкрепа за Украйна\".  Йенс Столтенберг, цитиран от БНР, заяви още, че НАТО ще обяви през пролетта решението за преоценката на ангажиментите си към силите на КФОР в Косово.   Отношенията между страната и Пакта се обтегнаха, след като Косово пристъпи към трансформацията на силите си за сигурност в армия.  \"Изразявал съм по време на срещите си и с президента Тачи, и с премиера Хардинай моето и на съюзниците от НАТО мнение, че това е ненавременно решение. Налагането на високите вносни мита на Сърбия и на Босна и Херцеговина в никакъв случай не спомага за диалога Прищина - Белград, а го прави по-труден и дори го отвежда в погрешната посока. По този въпрос същото мнение бе изказано и от съюзниците на Пакта. САЩ също бяха категорични по този въпрос. Поради всички тези причини ние решихме да разгледаме ангажиментите си към Косово\".  На въпрос дали вижда Сърбия като член на НАТО, Столтенберг отговори, че страната трябва да вземе сама решението си дали иска да стане член на Алианса.", "date": "2019.02.14", "title": "НАТО превръща Черно море в гореща точка, започва учение в подкрепа на Украйна "}
{"url": "http://epicenter.bg/article/Prints-Hari-se-sreshtna-s-britanski-voenni-v-Arktika/175308/7/0", "text": "Британският принц Хари посети днес Арктика, за да се срещне с морски пехотинци и да научи повече за техните учения в условия на изключителен студ, предаде Ройтерс. Хари, който е капитан от Кралската морска пехота, пристигна в Северна Норвегия, където се срещна с военни от хеликоптерна част, действаща при температури от минус 30 градуса по Целзий, предаде БНР.  Морските пехотинци, известни като „зелени барети“, са британската елитна бойна част, която рутинно се изпраща в сърцето на някои от най-опасните конфликти в света. Като част от обучението си военнослужещите трябва да преминат през курсове за оцеляване в зимни условия.  Сред изпитанията е скок в замръзнало езеро, след което баретите трябва да се измъкнат от ледените води.", "date": "2019.02.14", "title": "Принц Хари се срещна с британски военни в Арктика"}
{"url": "http://epicenter.bg/article/Noviyat-roman-na-Bozhana-Apostolova--Zavrashtaneto-na-vizona--izliza-ot-pechat-na-14-fevruari/175269/6/0", "text": " В този свой текст авторката – известната българска поетеса, писателка и издателка – разсъждава върху ролята на любовта в живота на жената.    Три приятелки, след дълги години раздяла, се събират отново заедно, за да си припомнят нещата от живота, които ги свързват. Общото им детство е останало в далечното минало, заедно с прекрасните спомени за родния Пловдив, с хармонията между хората от различните етноси, живели тогава като добри съседи в този град. Сега, от висотата на зрялата си възраст, те правят своята равносметка и разсъждават за това коя какво е загубила или спечелила в живота.  Дали детските им мечти са окончателно забравени по пътя на кариерата, или продължават да ги вълнуват? Какво е за тях Любовта и струвало ли си е преследването й цял живот? Можем ли да позволим на любовната страст да води и управлява живота ни и ако да, къде ще ни изведе тя? И кой кого подчинява – любовта нас или нашият разум – любовта? Това са въпроси, върху които героините на Божана Апостолова разсъждават, докато разказват живота си.  Написана с жив, увлекателен език, историята в романа ни води през съдбите на тези три жени – всяка в нещо успяла и в нещо прекършила се; разхожда ни по стъпките им в Италия и Норвегия, за да събере помъдрелите и уморени от живота приятелки в родопското село Орехово, където те ще си кажат важни неща – за страната ни и за живота си, за това какви хора сме българите, накъде е потеглил народът ни и накъде въобще върви този наш свят. На места Божана Апостолова ни разплаква, на други – разсмива, на трети – дълбоко замисля. Толерантност, висока етика, мъдрост – това са все качества на книгата, които все повече липсват не само в съвременната ни литература, но и в живота, който живеем тук и сега.  „Завръщането на визона“ е един безпощаден роман, изпълнен с много любов към човека, думите са на София Несторова, редактор на романа.   Нейни книги и отделни произведения са превеждани на немски, турски, руски, италиански, унгарски, испански, сръбски, чешки, румънски, гръцки. В продължение на много години тя организира литературнияфестивал „Пловдив чете\".", "date": "2019.02.14", "title": "Новият роман на Божана Апостолова „Завръщането на визона“ излиза от печат на 14 февруари"}
{"url": "http://epicenter.bg/article/Stolichna-biblioteka-predstavya-debyutnata-kniga-s-poeziya-na-Evelina-Miteva/175303/6/0", "text": "На 18 февруари 2019 г. (понеделник) от 18:00 часа в Литературния клуб на  . С думи от Цочо Бояджиев и Марин Бодаков. Заповядайте!   Честна поезия, с овладяната страст и спокойствието на автентичното човешко слово. Поезия, обагрена от меките цветове на есента и от светлата тъга по младостта, която си тръгва, но и неизбежно остава в чувствителната душа. Евелина Митева споделя с нас съкровените си чувства, но не ни ги натрапва. Една деликатна дистанцираност предоставя на читателя свободата да определи сам степента на своята съпричастност. Възможно е да се заблуждавам, но ми се струва, че Евелина все пак се опитва – и съумява – да ни предпази от произволните, прекалено директни интерпретации на своите поетични изповеди, припомняйки ни, че трансформирано в художествен текст, едно преживяване придобива известна доза условност, че в самата тази трансформация болката по причудлив начин се смесва със сладостта, че поезията може да бъде това, което ни заселва в лелеяния „двор на спокойствието“.  ", "date": "2019.02.14", "title": "Столична библиотека представя дебютната книга с поезия на Евелина Митева"}
{"url": "http://epicenter.bg/article/Prof--Aleksandar-Marinov--Sas-sluchaite--Gebrev--i--Venetsuela--se-hvarlyame-v-svetovni-konspiratsii-/175293/11/0", "text": "- Първо трябва да се изясни фактическата страна на въпроса. Аз смятам, че бързината и ентусиазма, с които бяха раздухани тези истории, за да се превърнат в скандали, сами по себе си са интересни. Просто трябва да се види, да се изясни, да се установи истината, тъй като много от твърденията, които са свързани с тези случаи, са странни, необосновани и т.н.     Аз смятам, че тук голяма част от органите и лицата, които споменахте, тичат пред вятъра. Нека първо да се разбере за какво става въпрос. Между другото има определени становища на прокуратурата, на които никой не обръща внимание. Прокуратурата заяви, че Гебрев не е отровен с някакъв специален препарат, а с инсектицид. Излязоха други интересни подробности във връзка с други взаимоотношения и така нататък. Тоест хвърля се една информационна мъгла. Днес са много модерни термини като „фалшиви новини“, като „постистини“. Може би това е някаква хибридна война също по своята разцветка. Как да коментираме нещо, което не знаем какво е?      През последните седмици доста странни неща направиха българските институции, които създадоха впечатление, че те по-скоро се грижат да угодят някому извън България, отколкото да изработят и защитят обоснована, отговаряща на нашите интереси позиция.   Те много чудесии се случват в България, но те не са в жанра на шпионските скандали. Ние с вас много пъти сме говорили, знаем колко дертове има и управлението на държавата, и начинът, по който живее българинът и така нататък. Но сега да ни намъкват в тези скандали световни и шпионски, да ни поставят като една косвена жертва, както се нарича, на големи други опасни игри. Аз мисля, че трябва да внимаваме и не трябва да бързаме с това да си късаме ризата на гърдите.   - Да.   - За мен е странно, признавам си, за мен е странно това бързо и светкавично привличане и общуване с посланиците. Това създава впечатление, че някой е гузен и иска някому нещо да показва, доказва и да се оневинява.     Наистина поведението, и аз тук говоря не толкова на прокуратурата или на специализираните служби, тук за мен е  .    - Да. Разбира се. Това какво означава? Че някой предварително е взел решение, че трябва да има такова заседание, да се обсъжда този въпрос? Защо министър-председателят, ръководителят на парламентарната група на мнозинството помпат този въпрос? На какво се дължи това? - Вие поставяте един интересен въпрос, лансирахте една интересна хипотеза, дали това няма да доведе до правителствена криза. Ако, вие знаете, аз не съм почитател на това управление, смятам, че то отдавна трябваше да си отиде, но точно това с какво би предизвикало правителствена криза, а оттам вече и всички други последици при положение, че нещата за единия случай са доста забравени, а за другия са в предстоящо развитие? Това, че има някакъв подозрителен превод през България, все пак да не забравяме, че Венецуела и Венецуелската държавна компания са част от все още, формално поне, легитимното ръководство на държавата. Или най-малкото ръководството, което е признато все още от 83% от страните-членки на ООН. Така че там, ако има някакви злоупотреби, ако има някакво пране на пари, това е технически въпрос, който трябва да се изясни, да се разследва. И не е ясно, защо се превръща в международен политически и дипломатически въпрос, по който трябва да се отчитаме пред чужди посланици.    Това са все интересни въпроси. Какво се случва или какъв е този някакъв друг план, който би трябвало да бъде легитимиран или по-точно да бъде замаскиран с тези скандали. - Да. Това е странно, защото те са при него по негова покана. Никой не може да се самопокани при министър-председателя, поне формално. Защо той организира тези срещи? Какво иска да покаже? Виждате, на вашите въпроси аз отговарям с въпроси, което не обичам да правя и рядко правя, но наистина в тази ситуация мисля, че българските институции и хората, които ги ръководят, дължат обяснение на обществото. Дължат много ясна, убедителна позиция, становище, какво се случва и защо е цялата тази какафония, защото това е някакъв хаос в момента, някаква въртележка, която се върти без никакъв разум, ни обяснения. В ролята на обяснители, даже на обвинители се явяват лица, които нямат никакви легитимни правомощия. Откъде-накъде ще говорят хора, които имат някакви близки връзки с Гебрев или с този или онзи, ще дават обяснения за ролята на държавата и за пропуските на държавата? Разбира се, знаем, че има там други конфликти, други сблъсъци на интереси. Но откъде накъде ще се намесва българската държава, ще бъде поставена едва ли не под съмнение. Тук кълбото продължава да се разплита. По-точно не се разплита кълбото, ами се търкаля снежната топка. Има вече твърдения, че чужда държава – Русия – има силно влияние в българските служби. - Как могат да се хвърлят такива голословни твърдения? Защото, ако това е вярно, това означава, че има инфилтрирани агенти на руските служби в българските служби или че има действащи агенти в България, по които службите умишлено не работят. Как могат така да бъдат хвърляни подобни обвинения? И то като знаем много добре, че българските служби много отдавна са афилирани към други служби, не към руските. Другаде дават отчет, другаде се формират стандартите и т.н. Как е възможно за някакви политически по-скоро бих казал дори не български, а други, чужди политически цели, да се хвърлят такива обвинения? Защото то е ясно, че няколко души сега, или групи от хора, искат да наберат точки пред някакви свои чуждестранни покровители със сензационни разобличения. Ако тези разобличения почиват на истината, нека да се извадят фактите. Но така да се хвърлят обвинения към българските институции, и което е по-лошото, български длъжностни висши лица да се държат гузно, все едно, че са ни хванали на местопрестъплението, това е недопустимо. Аз се връщам към вашия въпрос и наистина поставям въпрос, който по-скоро е риторичен – откъде накъде българският министър-председател ще прави срещи при себе си в своя кабинет с чужди посланици, като при това вика представители не само на изпълнителната власт, а вика представители на съдебната власт? Откъде накъде? На какво основание? Дело ли има, разследване ли има, нещо, което да е разкрило шокиращи факти и обстоятелства? Как представя това България в света? Оставете в света, какво си мислят българските граждани за своите институции? Те много критики към институциите могат и трябва да отправят, но това по-скоро звучи като отвличане на вниманието.   - Ами толкова ли малко проблеми има всеки ден в държавата? - Не знам. Да ви кажа, за нормално мислещия човек това е немислимо. Да забъркаш държавата си в такъв скандал…   - Може до края на седмицата да станат и три. Кой знае, какво ще измислят. Да забъркаш такъв скандал, за да отклониш внимание от някакви свои грешки или далавери, това е недопустимо. Това е като да изгориш юргана, за да убиеш бълхата. Наистина става все по-трудно да разсъждаваме логично и да търсим рационални обяснения на това, което се случва. - Ами да. И тук констатацията ви е вярна. Това в определен смисъл е абдикиране на отговорност. Защото опозицията, независимо че е опозиция, тя има своята отговорност. Как е възможно да се случват такива неща и основната опозиционна партия мълчи, все едно, че не съществува? Да, това са все въпроси, които очевидно не могат да се обяснят с някакви случайни фактори и някакви други конюнктурни сметки. Права сте.   Но самият факт, че се хвърляме в такива сензационни световни конспирации, вместо да се занимаваме със собствените си проблеми, които са много и тежки, навява подозрението, че може би просто някой иска по този начин, ако не да отвлече вниманието какво се случва в България, да насочи определени процеси в България в една или друга посока. - Да.  ", "date": "2019.02.14", "title": "Проф. Александър Маринов: Със случаите „Гебрев“ и „Венецуела“ се хвърляме в световни конспирации!"}
{"url": "http://epicenter.bg/article/Slavi-Trifonov--Nashite-upravlyavashti-ni-lyubyat-silno--dazhe--bih-kazal---lashkat-ni-dushmanskata-/175311/11/0", "text": "  Не знам колко от вас са влюбени и празнуват Свети Валентин. Но със сигурност знам, че днес нашите управляващи и нашите депутати празнуват Свети Валентин – защото те са влюбени в нас, те ни любят силно, даже, бих казал - лашкат ни душманската. А лашкането започна предпразнично късно снощи в правна комисия на НС и продължава днес, на Свети Валентин.   \r\n Снощи депутатите на практика елиминираха преференциалното гласуване – честит Свети Валентин! \r\n Да припомня – преференцията е единствената досегашна форма на мажоритарен елемент в изборите. Много е вероятно оттук нататък не просто да няма изцяло мажоритарен вот, както поискаха на референдум 2 509 955 души, а да няма и минимална форма на мажоритарен вот. Т.е. вие, уважаеми 2 509 955 души, сте пълни наивници и как гласувате няма абсолютно никакво значение за тези, които ви любят. Те работят по други правила. \r\n Всъщност, аз се учудвам как по тия правила все още президент на България е Румен Радев, избран с 2 милиона гласа, а не Митьо Пищова с 15 000 гласа?! \r\n Снощи депутатите елиминираха електронното гласуване – честит Свети Валентин! \r\n Да припомня – според закон, приет от Народното събрание, електронно гласуване трябваше да има на предстоящите избори за Европейски парламент. Народното събрание уби този закон и електронно гласуване ще има някога си – вероятно като стъпи човек на Марс. Т.е. вие, уважаеми 1 883 411 души, подкрепили електронния вот на референдум още през 2015 г., сте пълни наивници и как гласувате няма абсолютно никакво значение за тези, които ви любят. \r\n „Мечтая в България да бъде въведено електронно гласуване и сънародниците ни в чужбина да не са принудени да се редят с часове на опашки, за да упражнят правото си на глас“, каза през 2015 г. Бойко Борисов. \r\n Днес, 3 години по-късно, над 2 милиона и половина българи от чужбина практически са лишени от възможността да гласуват на каквито и да е избори. \r\n И не само че няма да могат да гласуват, но вече никой не се и сеща за идеята за избирателен район „Чужбина“, който да излъчи свой депутат. През 2016 г. тази идея беше предложена от ГЕРБ, но беше отхвърлена в НС от ДПС и... ГЕРБ. \r\n Депутатите нямат и никаква идея как да осигурят правото на глас на огромната диаспора българи във Великобритания след Брекзит. Вероятно ще има ограничение от едва 35 секции, а решението е просто – електронен вот. \r\n Като причина да не се въвежда електронен вот се изтъква опасността от евентуална хакерска атака. С това ни плашат. В същото време в Швейцария обявиха награда от 130 000 евро за хакери от целия свят, които успеят да хакнат системата за електронно гласуване в кантоните. Значи, в Швейцария правят всичко възможно да докажат на гражданите си, че електронното гласуване не може да бъде манипулирано, а в България – абсолютно нищо не правят и така се опитват да ни убедят колко е опасно такова гласуване. \r\n За нашите депутати обаче никак не е опасен силно субективният човешки елемент при преброяване на бюлетините. Например, преправянето на протоколи не е опасно – то е сигурно. Не е опасна и голямата отговорност, делегирана на некомпетентни и партийно лоялни секционни избирателни комисии. Нещо повече – членовете на секционните избирателни комисии ще са без образователен ценз. И това приеха снощи депутатите – честит Свети Валентин! \r\n   \r\n Депутатите отхвърлиха и машинното гласуване във всички секции – честит Свети Валентин! Обещаха го за 2021 г. А дотогава пак могат да се отметнат. \r\n По закон, от 2016 г. е задължително да има машинно гласуване във всички секции, но такова няма и ЦИК на няколко пъти нарушава закона. Т.е. вие, уважаеми над 7 милиона българи, сте пълни наивници, които трябва да спазвате законите, докато основни институции могат да нарушават законите, както си искат. \r\n „И ние мечтаем и желаем машинно гласуване, но трябва да приемем разумно и обективно нашите мечти“, каза наскоро геният на правната мисъл Данаил Кирилов, още един мечтател сред управляващите. \r\n   \r\n Депутатите отхвърлиха и възможността да се изчистят избирателните списъци от около 1 милион „мъртви души“ - честит Свети Валентин! \r\n   \r\n Да припомним - на парламентарните избори през 2017 г. право на глас имаха 6 810 341 души. За същата година Световната банка изчислява броя на всички българи на 7 075 990. Забележете – броят на избирателите е почти равен на числеността на населението Т.е. вие, уважаеми българи, сте пълни наивници, защото в тая държава няма никакви деца. \r\n   \r\n Депутатите продължават да настояват предстоящите избори тази година да се проведат при сегашния състав на ЦИК, нищо че мандата на този ЦИК изтича през март – честит Свети Валентин! \r\n Да припомним – по закон този ЦИК трябва да бъде освободен и да бъдат избрани нови членове. Защото и според основния закон – Конституцията, мандатността е защитен механизъм на демокрацията. Да, но явно тоя ЦИК е много удобен – не е съставен от независими професионалисти по изборния процес, а е съставен от партийни представители. А и освен това, както казахме, може да си нарушава закона без последици. \r\n Това, между другото, е същият ЦИК, който в нарушение на закона постанови да не се броят бюлетините без плик на последния национален референдум. И не го казвам аз, казва го Върховният административен съд. \r\n   \r\n Освен всичко друго, депутатите приеха, че трябва да облекчат работата на същия Върховен административен съд и така вече съдът няма да се произнася по жалби и сигнали за нарушения на изборния процес – честит Свети Валентин! \r\n   \r\n И други скандални неща приеха на второ четене в правна комисия, но каквото и от това да мине в пленарна зала, лашкането не е малко, нали? Въпросът сега е: Кога любените и любещите ще си разменят позициите? \r\n   \r\n \r\n", "date": "2019.02.14", "title": "Слави Трифонов: Нашите управляващи ни любят силно, даже, бих казал - лашкат ни душманската!"}
{"url": "http://epicenter.bg/article/Ruse-pravi-tok-i-toplo-ot-smet/175265/4/0", "text": "В Русе заработи нова инсталация за сепариране на твърди битови отпадъци. Проектът се изпълнява чрез партньорство между Община Русе и „Топлофикация Русе“ ЕАД. Идеята на частното дружество е освен да реши проблема с депонирането на отпадъците на района, но и да отделя тази част от тях, които са подходящи за изгаряне в котлите му и съответно сепарираните отпадъци да се превърнат в част от енергийния микс на дружеството, чрез който се произвежда електро- и топлоенергия. „Топлофикация Русе“ приема битовите отпадъци от общините Русе, Сливо поле, Ветово, Тутракан и Иваново, като на територията на депото за неопасни, инертни и опасни отпадъци се депонират единствено отпадъчните фракции, които не подлежат на последващо рециклиране или оползотворяване. Това ще окаже благоприятно влияние върху околната среда, като ще доведе и до спад в размера на дължимите от общините – членове на РСУО-Русе, отчисления при депониране, каза заместник-кметът по комунални дейности Наталия Кръстева, която инспектира на място новата инсталация. От „Топлофикация“ са категорични, че предстои допълнително разрастване на съоръжението и с цел осигуряване на максималния планиран работен капацитет на инсталацията за сепариране на твърди битови отпадъци. ", "date": "2019.02.14", "title": "Русе прави ток и топло от смет"}
{"url": "http://epicenter.bg/article/Balgarinat-harchi-nay-mnogo-za-hrana--zhilishte-i-danatsi/175266/4/0", "text": "Общият доход средно на лице от домакинство през четвъртото тримесечие на 2018 г. е 1 557 лв. и нараства със 7.5% спрямо същото тримесечие на 2017 година.   В структурата на общия доход с най-висок относителен дял са доходите от работна заплата (55.1%), следвани от доходите от пенсии (27.7%) и от самостоятелна заетост (6.8%), съобщиха от НСИ. Спрямо четвъртото тримесечие на 2017 г. относителният дял на дохода от работна заплата се увеличава с 1.2 процентни пункта, доходът от пенсии – с 1.5 процентни пункта, а доходът от социални обезщетения и помощи намалява с 0.9 процентни пункта.   В номинално изражение през четвъртото тримесечие на 2018 г. в сравнение със същото тримесечие на 2017 г. доходите средно на лице от домакинство по източници на доход се променят, както следва:   Доходът от работна заплата нараства от 781 на 858 лв. (с 9.9%).   Доходите от пенсии се увеличават от 380 на 432 лв. (с 13.6%).   Доходът от самостоятелна заетост нараства от 102 на 105 лв. (с 3.4%).   Доходите от социални обезщетения и помощи намаляват от 49 на 39 лв. (с 19.7%).   През четвъртото тримесечие на 2018 г. относителният дял на паричния доход на домакинствата в общия доход е 98.9%, а делът на дохода от натура – 1.1%.   Общият разход средно на лице от домакинство през четвъртото тримесечие на 2018 г. е 1 509 лв. и се увеличава с 10.3% спрямо същото тримесечие на 2017 година. В структурата на общия разход с най-голям относителен дял са разходите за храна (30.2%), следвани от разходите за жилище (17.8%), данъци и социални осигуровки (12.7%) и транспорт и съобщения (11.1%).   Спрямо четвъртото тримесечие на 2017 г. относителният дял на разходите за храна и безалкохолни напитки намалява с 0.8 процентни пункта, делът на разходите за жилището – с 1.0 процентен пункт, а делът на разходите за транспорт и съобщения и за свободно време, културен отдих и образование се увеличава с по 0.6 процентни пункта.   Като абсолютни стойности през четвъртото тримесечие на 2018 г. в сравнение със същото тримесечие на 2017 г. средно на лице от домакинство разходите по видове се променят, както следва:   Разходите за храна и безалкохолни напитки нарастват от 424 на 455 лв. (със 7.5%).   Разходите за алкохолни напитки и цигари се увеличават от 59 на 63 лв. (със 7.7%).   Разходите за облекло и обувки нарастват от 57 на 60 лв. (с 6.3%).   Разходите за жилище (вода, електроенергия, отопление, обзавеждане и поддържане на дома) се увеличават от 257 на 268 лв. (с 4.3%).   Разходите за здравеопазване се увеличават от 74 на 82 лв. (с 10.6%).   Разходите за транспорт и съобщения нарастват от 143 на 168 лв. (със 17.4%).   Разходите за свободно време, културен отдих и образование се увеличават от 47 на 61 лв. (с 29.4%).   Разходите за данъци и социални осигуровки нарастват от 167 на 191 лв. (с 14.4%).   Потреблението на основни хранителни продукти средно на лице от домакинство през четвъртото тримесечие на 2018 г. е без съществена промяна спрямо същото тримесечие на 2017 година. Увеличение е отчетено в потреблението на кисело мляко – от 6.6 на 7.1 кг, яйца – от 35 на 36 бр., плодове – от 11.9 на 12.4 килограма. Намалява консумацията на хляб и тестени изделия – от 22.3 на 21.5 килограма. Без промяна остава потреблението на месо, фасул зрял, картофи и захар.", "date": "2019.02.14", "title": "Българинът харчи най-много за храна, жилище и данъци"}
{"url": "http://epicenter.bg/article/Gazprom-osadi-Sasho-Donchev-za-140-miliona-evro-i-mu-pribira-vsichko-/175275/4/0", "text": "Руският гигант \"Газпром\" е осъдил \"Овергаз\" на олигарха Сашо Дончев за рекордните 140 милиона евро. Решението на Международния арбитражен съд в Швейцария е окончателно, съобщава ексклузивно ПИК.  Обезщетението е за средства, отпуснати за оборудване на газопреносната мрежа в България.  По данни на ПИК всеки момент \"Газпром\" ще поиска запор на активите на Сашо Дончев, издател на вестник \"Сега\", в България. Банкери доверили  пред ПИК, че Дончев обикалял офиси на банки, за да търси спешно кредитиране.  Междувременно в лондонски съд тече и друго дело по сагата \"Газпром\" - \"Овергаз\", което на първа инстанция бе спечелено също от руската страна.  ПИК потърси за подробности и пресцентъра на \"Овергаз\", но оттам съобщиха, че първо трябва да се запознаят с информацията преди да дадат коментар. ", "date": "2019.02.14", "title": "Газпром осъди Сашо Дончев за 140 милиона евро и му прибира всичко?"}
{"url": "http://epicenter.bg/article/Poevtinyavat-mezhdunarodnite-bankovi-prevodi-ot-Balgariya-za-strani-kam-Evropa/175297/4/0", "text": "От декември цената на международните банкови преводи от България за страни към Европа ще поевтинее и ще се изравни с вътрешните такси. Решението беше прието окончателно от европарламента днес, съобщи Нова телевизия. Според евродепутатите така ще се премахнат двойните стандарти между държавите от еврозоната и тези извън нея.   “Това е регламент, който спестява пари на българските граждани. Ако правите десет такива транзакции на година, можете да спестите между 300 и 600 лева. Това са средства, които българските граждани могат да използватпо по много по-продуктивен начин. Оценката на Европейската комисия е, че този регламент ще спести на европейците на един милиард евро на година\", каза евродепутатът от ЕНП Ева Майдел.  ", "date": "2019.02.14", "title": "Европарламентът реши: Поевтиняват международните банкови преводи от България за страни към Европа"}
{"url": "http://epicenter.bg/article/18-godini-zatvor-za-zhenata--koyato-hvarli-novorodenoto-si-vnuche-ot-7-iya-etazh-v-Pernik/175241/3/0", "text": "Осемнадесет години затвор при първоначален строг режим на изтърпяване е присъдата, която получи Ваня Тодорова, която изхвърли от седмия етаж новороденото дете на дъщеря си в Перник. Това реши Пернишкият окръжен съд, след като призна Тодорова за виновна за умъртвяването на бебето.   Майката на бебето Симона Иванова пък получи условна присъда - 2 години лишаване от свобода с 4-годишен изпитателен срок. Двете ще трябва да си разделят разходите по делото, които са в размер на 6797,58 лв. Ужасът се разигра на 13 август 2017 г. в квартал \"Тева\". Местни жители открили бебето в тревата до блока. Майката Симона родила бебето в тоалетната в дома си. Веднага след това бабата обаче го слага в кофа и го хвърля през балкона от 7-ия етаж. Експертизите показаха, че то е родено живо, било е недоносено, но здраво. Починало е вследствие на нараняванията при падането, като е получило черепно-мозъчна и коремна травма и счупване на бедрените кости. Новороденото е живяло само 5-10 минути.   Присъдата подлежи на обжалване и протест пред Софийския апелативен съд.", "date": "2019.02.14", "title": "18 години затвор за жената, която хвърли новороденото си внуче от 7-ия етаж в Перник"}
{"url": "http://epicenter.bg/article/Uzhas-v-Dryanovo--Mazh-se-samozapali-i-zagina/175251/3/0", "text": "Мъж загина, след като се самозапали в Дряново.   Трагедията се разиграла снощи, на 13 февруари. В 21:25 ч. в РУ-Дряново е получен сигнал за лице в безпомощно състояние, намиращо се на ул.\"Гурко\" в същия град.   На място екипите на полицията и спешната помощ установяват 51-годишен жител на с. Буря, общ. Севлиево, със следи от обгаряне по цялото тяло. Пострадалият незабавно е транспортиран в ФСМП – Дряново, където е починал от раните си.   По първоначални данни, обгарянето на лицето, причинило смъртта е настъпило в резултат от самозапалване, съобщават от ОДМВР-Габрово.   Извършен е оглед на местопроизшествието. По случая в РУ-Дряново е образувано досъдебно производство за престъпление по чл.115 от НК. ", "date": "2019.02.14", "title": "Ужас в Дряново! Мъж се самозапали и загина"}
{"url": "http://epicenter.bg/article/Bi-Bi-Si--Balgarin-rakovodi-mrezha-za-boeve-i-targoviya-s-kucheta/175276/3/0", "text": "Българин ръководи мрежа за кучешки боеве и търговия с обучени за битки кучета, разказва британската обществена телевизия Би Би Си в разследване, излъчено снощи. Кадрите на Би Би Си и думите на мъжа, показан като организатор на мрежата, сочат, че и други негови сънародници участват в нея.   Материалът, осъществен с помощта на неправителствената организация \"Лига срещу жестоките спортове\" и частни детективи, се съсредоточава върху българин на име Ивайло Николов от Русе, показан като организатор на мрежата. Николов е описван като собственик на развъдник за питбули и фирма за превоз на животни. Екип на Би Би Си под прикритие поръчва от него питбул от Молдова за 3000 евро. Той трябва да се достави в страната с паспорт, издаден от български ветеринарен лекар.   В репортажа, показан по телевизията (откъс от него  ), се виждат и кадри от бой между питбули, в който ясно се чува българска реч. В друг запис самият Николов казва, че \"има мрежа\" в бизнеса.   Не се уточнява дали той ръководи цялата европейска мрежа, но се казва, че е \"документирал работата си\" във \"Фейсбук\" и е пътувал в 29 държави, някои от които извън континента - САЩ, Виетнам, Непал, Пакистан и други. Би Би Си твърди: \"Има доказателства, че е доставял кучета на Кери Еванс (участник в схемата - бел. ред.) във Великобритания.\" Споменават се и планове за пътуване до Карибите за бой с кучета.   Медията също така отбелязва: \"Балканите са в центъра на бизнеса с кучешки боеве в Европа.\"   Български документи, тестове, сертификати   \"Пътуваме до Източна Европа за среща с Николов. Той се съгласи да ни продаде куче за бой\", обясняват авторите. На запис Ивайло Николов (\"интелигентен, дружелюбен, говорещ английски българин\"), , обяснява, че има мрежа от приятели в бизнеса, които ги развъждат и ги използват и предлагат за боеве.   \"Направих български документи, също и кръвни тестове и сертификати за износ\", обяснява той на събеседника си. Той отрича да търгува с кучета, но профилите му в социалните мрежи впоследствие изчезнали.   След разговора, попитан пред камера колко пари изкарва от бизнеса, той отговаря \"Нищо\". Когато обаче журналистът възразява и му казва, че знае какво прави и е наблюдаван от известно време, Николов си тръгва. По пътя, попитан дали има ранени или убити кучета в битките, той отговаря отрицателно. Попитан защо го прави, казва на журналистите: \"Не ви познавам, не искам да говоря с вас.\"   \"Пълно разследване\"   \"След толкова скандални разкрития намесата на полицията и прокуратурата трябва да е незабавна\", категоричен е Явор Гечев от българския офис на международната организация за защита на животните \"Четири лапи\", която реагира на материала със съобщение до медиите и искане за пълно разследване. \"Трябва да бъдат изяснени имената на всички участници в тази схема за търговия със смърт, включително и на ветеринарните лекари, издавали паспорти на продаваните животни, и те да понесат най-тежките предвидени от закона наказания\", продължава Гечев, цитиран в съобщението.   Организирането и участието в провеждането на боеве с животни, както и отглеждането, тренирането или предоставянето на животни за боеве е инкриминирано у нас от 2011 г. и се наказва със затвор до 5 години и глоба до 10 хил. лв., припомня \"Четири лапи\". \"Промените бяха приети след разследване на \"Нова телевизия\" и журналистката Диляна Гайтанджиева, което разкри схема за провеждане на кучешки боеве около София с участието и на служител от МВР. Тогава от вътрешното министерство наказаха полицая само с мъмрене.\"   Организацията предупреждава: \"През последните години почти липсват разкрити подобни престъпления, като най-нашумелият случай беше в Пловдив, където през 2016 г. прокуратурата и полицията разбиха група за обучение на кучета за боеве, организирана от бивш полицай. Бяха конфискувани повече от 40 животни, които все още са в общинския приют в Пловдив, тъй като все още няма окончателна присъда. Слабата разкриваемост на боевете с животни у нас се дължи както на липсата на практика, така и на затворения кръг от хора, много от които с големи финансови възможности, които се занимават с тази престъпна дейност.\"  ", "date": "2019.02.14", "title": "Нов скандал с България! Би Би Си: Българин ръководи мрежа за боеве и търговия с кучета"}
{"url": "http://epicenter.bg/article/Vleze-v-sila-prisadata-na-Elena-Poptodorova-za-krazhba-na-kozmetika-/175284/3/0", "text": "„Присъдата на бившия посланик на България в САЩ Елена Поптодорова за кражбата на крем от летището във Варшава влезе в сила вчера, в сряда.\" - съобщи за в. \"Монитор\" съдебният репортер от TVN Warszawa Пьотр Махайски.   Това се случи, след като Окръжният съд във Варшава отхвърли протеста на прокуратурата и остави в сила наказанието, постановено от първоинстанционния съд през октомври м. г. - условно прекратяване на производството с едногодишен изпитателен срок - опция, предвидена от полския НК.  Елена Поптодорова беше задържана на летище \"Фредерик Шопен\" на 27 февруари 2017 при завръщането си във Варшава три дни, след като е установено, че е откраднала скъп крем от безмитния магазин на летището. От материалите, събрани от Районната прокуратура на Варшава - Охота става ясно, че кражбата е извършена на 24 февруари в 10:26.   Всички действия на Елена Поптодорова и движението ѝ са проследени с камерите за наблюдение.  В 10:09 бившата дипломатка получава бордната си карта в пункта за проверка за сигурност.    В 17:00 часа е установена кражбата на крема в магазина. Уведомена е полицията, извършителката е идентифицирана още същия ден като Елена Поптодорова, притежателка на български дипломатически паспорт и е установено, че има купен обратен билет до Варшава за 27 февруари.   Същия ден ок.16 часа  .   Българката пожелала споразумение с прокуратурата, но в момента, в който трябваше съдът да го одобри, защитата и представи отказ от споразумение и настоя делото да се гледа по същество.   \"Това е класически случай, който отговаря на изискванията за условно прекратяване, коментира мотивите за потвърждаване на първоинстанционната присъда съдия Данута Грунвалд. Като смекчаващо обстоятелство беше приет фактът, че \"лицето на 60 и няколко години е живяло до този момент безупречно\".", "date": "2019.02.14", "title": "Влезе в сила присъдата на Елена Поптодорова за кражба на козметика "}
{"url": "http://epicenter.bg/article/Obshto-11-sluzhiteli-na-DAI-Blagoevgrad-s-obvineniya-/175286/3/0", "text": "Специализираната прокуратура приключи разследването срещу единадесет служители в \"Автомобилна администрация\" - Благоевград, обвинени за участие в организирана престъпна група за искане и получаване на подкупиу съобщава Канал 3  Привлечените към наказателна отговорност служители първоначално бяха десетима. След преценка на събраните доказателства, на 31 януари 2019 г. бе обвинен още един.  На 13 февруари 2019 г. започна предявяването на прецизираните обвинения, съобщиха от спецпрокуратурата.  Предстои предявяване и на материалите по досъдебното производство, както и внасяне на обвинителен акт в Специализирания наказателен съд.  Десетима от обвинените за участие в групата бяха задържани на 24 април 2018 г. при операция на ГДБОП и Специализираната прокуратура в Благоевград. Разследването установи, че те са искали и приемали подкупи от транспортни фирми в региона, за да не им бъдат съставяни наказателни постановления и налагани глоби до 5000 лв. за допуснати сериозни нарушения. Исканите подкупи са били най-често по 300 евро от фирма.  За целта управителите на набелязаните транспортни фирми са били уведомявани, че предстои да им бъде извършена проверка, както и какви документи трябва да представят на инспекторите. Най-често сред предоставяните за проверка документи бил вмъкван плик с поискания подкуп.  За да отчетат и дейност, инспекторите налагали на фирмата глоба за дребно нарушение, обикновено от 200 лева. По тази схема участниците в групата получавали и разпределяли помежду си до 1200 евро на ден.  По искане на Специализираната прокуратура служителите са отстранени от длъжност след привличането им като обвиняеми. Към момента те са с наложени от Специализирания наказателен съд парични гаранции в различни размери.", "date": "2019.02.14", "title": "Общо 11 служители на ДАИ-Благоевград с обвинения "}
{"url": "http://epicenter.bg/article/Arestuvaha-antimafiot-kato-chast-ot-razbitata-grupa-ot-4-RPU-/175295/3/0", "text": "Антимафиот е бил арестуван вчера като част от разбитата преди дни банда полицаи от столичното 4-о РУ, обвинени за подкупи, съобщи \"24 часа\".  Задържаният предупреждавал търговци за предстоящи проверки, обяви зам.-главният прокурор Гешев  Служителят на ГДБОП е заподозрян за престъпления, когато е работил в 4-о РУ, което не е свързано с настоящата му работа.  На извънреден брифинг зам.-главният прокурор Иван Гешев потвърди ареста и даде подробности по случая.  \"Още тогава казахме, че в хода на разследването може да бъде разширен кръга на обвиняемите. Събрани са достатъчно доказателства и вчера беше привлечено още едно лице”, обяви Гешев.  Той даде и конкретен пример за извършено престъпление от арестувания:  \"Към момента са известни случаи, че същият служител на МВР е предупреждавал собственици на магазини за предстоящи проверки, касаещи продажба на неистински стоки или иначе казано ментата”, допълни прокурорът.  Гешев бе категоричен, че задържаният е в ареста заради действия от периода му като служител на 4РПУ.  \"Този служител е бил част от служителите на 4РПУ. Към този момент, от около година или малко по-малко, той е служител на ГДБОП. Дейността, заради която е привлечен към наказателна отговорност, няма нищо общо с дейността му в ГДБОП\", каза още Гешев.  Зам.-главният прокурор поясни, че въпросният задържан няма конкретно обвинение, че е получавал лично подкуп. Обвинението му е, че е част от организираната престъпна група, искала такса \"спокойствие\" от редица търговски обекти в района на 4РПУ.  \"Не е имало фиксирана тарифа. Сумите са в зависимост от магазина, автокъщата или обекта\", добави Иван Гешев.  \"Продължаваме борбата да си изчистим къщичката. Въпреки че това са наши колеги, който не спазва закона, ще си носи последствията\", допълни шефът на СДВР главен комисар Ивайло Иванов.   Разследването за Димитър Желязков-Очите е пред приключване, обясни още пред журналисти в Съдебната палата зам.-главният прокурор Иван Гешев. „За да бъда по-конкретен събрани са всички необходими доказателства и са извършени всички възможни действия за приключване на делото“, обясни той. „Това, което предстои, е предявяване на окончателни обвинения на всички лица, които са привлечени към наказателна отговорност, по това дело и предявяване на делото. Тоест запознаване с материалите по делото от обвиняемите и защитниците“, уточни зам.-главният прокурор. „По българското законодателство това е процес, който може да продължи и кратко, и дълго. В зависимост от това дали защитниците и подсъдимите са добросъвестни или пък искат да попречат делото максимално бързо да влезе в съд“, коментира Гешев. „Прокуратурата ще направи всичко възможно, в рамките на законовите правомощия в НПК, максимално бързо делото да бъде внесено в съда, за което има всички необходими предпоставки“, заяви той.   „Предстои на лицето да му бъдат предявени обвинения. Да му се даде възможност да даде обяснения, каквато е нормалната процедура. И след това делото да се внесе в съд. Смятам, че чисто технически това може да стане в съботния ден. Въпрос на преценка е на конкретните прокурори как ще процедират“, каза още зам.-главният прокурор.   В отговор на въпрос ще бъде ли поискан постоянен арест за Димитър Желязков- Очите, той коментира: „Естествено, че ще поискаме“. В отговор на въпрос защо екстрадицията на Желязков е отнела 6 месеца, Гешев посочи: „Не мога да кажа, питайте турските власти“. „За всяка страна, която не е в ЕС, няма конкретни срокове. Това зависи от конкретната процедура, която в Турция е уредена по един начин, в Сърбия по друг, а в Русия по трети начин. Това е въпрос на вътрешно законодателство“, каза още зам.-главният прокурор.   ", "date": "2019.02.14", "title": "Гешев: Арестуваният антимафиот е предупреждавал магазини за предстоящи проверки"}
{"url": "http://epicenter.bg/article/Toma-Bikov--Pritesnitelnoto-e-vnushenieto--che-izborite-shte-badat-falshifitsirani-/175301/2/0", "text": "Изказванията на Корнелия Нинова, че изборите ще бъдат фалшифицирани граничат с атака срещу демократичния ред. Това заяви депутатът от ГЕРБ Тома Биков в изказване от парламентарната трибуна по дебатите по промените в Изборния кодекс.  „Нормално е Нинова да има мнение по различните текстове. Опозиция и управляващи и всяка политическа сила да изразява своето мнение и концепция по различните въпроси. Притеснителното е внушението, че изборите ще бъдат фалшифицирани. В тази зала трябва да бъдем много отговорни към изборния процес. Когато доверието в изборите бива нарушавано, тогава демокрацията изчезва, изборите са нелегитимни и обществото изпада в хаос“, каза още Биков.  „Демокрацията е изключително крехко нещо. Тя може да приключи за няколко часа буквално. Виждали сме такива случаи в чужбина и то не в далечното минало, а съвсем наскоро“, коментира депутатът от ГЕРБ.  \"БСП прави кампанията си върху това, че изборите ще бъдат фалшифицирани. Защо ли, защото знаят, че ще ги загубят. Това може да върши работа на вашия конгрес, когато загубите изборите, само, че това е удар върху демократичните устои на българската държава“, завърши Тома Биков.", "date": "2019.02.14", "title": "Тома Биков: Притеснително е внушението, че изборите ще бъдат фалшифицирани "}
{"url": "http://epicenter.bg/article/Krasimir-Karakachanov-se-sreshtna-s-ministara-na-otbranata-na-Germaniya-Ursula-fon-der-Layen/175302/2/0", "text": "Министърът на отбраната Красимир Каракачанов се срещна днес, 14 февруари, с министъра на отбраната на Германия Урсула фон дер Лайен. Разговорът се състоя в Главната квартира на НАТО в Брюксел, Белгия, където се провежда редовната среща на министрите на отбраната на страните-членки на Алианса. Това съобщиха от пресцентъра на Министерството на отбраната.   Министър Каракачанов подчерта желанието на българската страна за интензифициране на двустранните отношения в областта на отбраната и по-конкретно – увеличаване на съвместните мероприятия между видовете въоръжени сили и участието на Германия в модернизацията на Българската армия.   Той акцентира върху възможността на участието на германски компании в процеса на модернизация на Военноморските сили и Сухопътните войски като посочи изискването при участие на чуждестранни компании в реализирането на проектите да бъде намерена формула за участие на български компании. Министър Каракачанов изрази готовност за интензифициране на сътрудничеството и по отношение на Западните Балкани, като посочи, че то би било от взаимен интерес.   Министър Урсула фон дер Лайен изказа благодарност към България за отлично проведеното председателство на Съвета на Европейския съюз. Тя сподели, че Германия проявява огромен интерес към Западните Балкани и че използването на българския опит и познание по темата ще бъде изключително полезно.   Министърът на отбраната на Германия изрази твърдата си убеденост, че е възможно по-активно включване на немски фирми в процеса на модернизация на българските въоръжени сили и заяви, че ще бъде направено всичко възможно за намирането на най-удачния и за двете страни вариант за съвместно сътрудничество, ако немските компании бъдат избрани за изпълнители на дадени проекти.  ", "date": "2019.02.14", "title": "Красимир Каракачанов се срещна с министъра на отбраната на Германия Урсула фон дер Лайен"}
{"url": "http://epicenter.bg/article/Ostava-zabranata-da-se-publikuvat-sotsiologicheski-prouchvaniya-v-izborniya-den-/175304/2/0", "text": "Забраната за оповестяване на социологическите проучвания в изборния ден остава в сила окончателно.  Това реши Народното събрание след като разгледа на второ четене текстове от Изборния кодекс.  Между двете четения на промените в закона от ПГ на ГЕРБ предложиха да отпадне забраната за публикуване на социологически данни в изборния ден. Резултатите от социологическите проучвания ще продължат да се оповестяват в 20.00 часа, когато приключва изборният ден.   В сряда предложението бе подкрепено от депутатите от ГЕРБ в правната комисия, но днес бе отхвърлено на извънредно заседание на комисията. Аргументите против са, че това може да доведе до манипулации и изкривяване на изборния резултат.  Така забраната остава. Резултатите от социологическите проучвания ще продължат да се оповестяват в 20.00 часа, когато приключва изборният ден, а при нарушения ще продължи да се налага глоба или имуществена санкция в размер от 2000 до 5000 лева.  С обвинения на БСП, че управляващите се опитват да си гласуват служебна победа на изборите, парламентът ограничи възможността пред Върховния административен съд (ВАС) да се обжалват всички 48 вида решения на Централната избирателна комисия (ЦИК). Сега ще се жалят само важните за изборите решения с цел да не се натоварват съдиите. Няма да се жалят обаче образецът на бюлетината и решението за обявяване на край на изборния ден.  Ако ВАС отмени решение на ЦИК, изборната комисия е задължена да вземе ново, но не с мнозинство от две трети, а с гласовете на половината плюс един от членовете й. Същото ще важи и за обжалвани решения на други избирателни комисии.  Всички партии в парламента ще имат по един представител във всички изборни комисии, което гарантира и представител на \"Воля\". Промяната бе прокарана с подкрепата на ГЕРБ. Формациите, които имат само евродепутати, запазват квоти в комисиите. ", "date": "2019.02.14", "title": "Остава забраната да се публикуват социологически проучвания в изборния ден "}
{"url": "http://epicenter.bg/article/Braziliya-iska-da-vazrodi-vrazkite-si-s-Balgariya/175305/2/0", "text": "“Бразилия би искала да възроди връзките си с Европа, включително и с България.” С тези думи се обърна министърът на външните работи на Федеративна Република Бразилия Ернесто Араужо към своя български колега Екатерина Захариева. Двамата разговаряха във Варшава в рамките на Конференцията за насърчаване и изграждане на мира и сигурността в Близкия изток, съобщиха от пресцентъра на МВнР.   “Хилядите българи в Бразилия, концентрирани основно в Сао Паоло, могат да бъдат мост между нашите две страни”, изтъкна Захариева и заяви, че България е пример за място на етническо и религиозно мирно съвместно съжителство, каквото е и посланието на Варшавската конференция.   Араужо и Захариева обмениха идеи от опита на двете страни в устойчивото земеделие, развитието на туризма и опазването на околната среда. Обсъдиха и редица въпроси от международния дневен ред, сред които и кризата във Венецуела.   Българският първи дипломат представи кандидатурата на страната ни за членство в Организацията за икономическо сътрудничество и развитие и двамата министри се договориха да си обменят опит в предприсъединителния процес.   Захариева покани Араужо на посещение в България, който прие. Двамата се договориха да работят за подписване на спогодба за трансфер на осъдени лица и за споразумения за разрешаване на членовете на семействата на дипломати да работят в приемащата страна.   България и Бразилия установяват консулски отношения през 1922 г., а през 1934 г. и дипломатически отношения. От 1961 г. имаме дипломатически представителства.   Бразилия традиционно заема първо място в търговията на България с държавите от Латинска Америка и Карибския басейн, но през последните няколко години се наблюдава тенденция към спад в обема на двустранния стокообмен – 49,00 млн. щатски долара за 2017 г. ", "date": "2019.02.14", "title": "Бразилия иска да възроди връзките си с България"}
{"url": "http://epicenter.bg/article/Sreshta-na-varha-GERB---VMRO-shte-se-sastoi-v-Myunhen/175307/2/0", "text": "Своеобразна среща на върха ГЕРБ - ВМРО ще се състои в Мюнхен. За участие в конференцията по сигурността, която ще провежда на 15 и 16 февруари, заминават премиерът Бойко Борисов и заместниците му в партията и в правителството - Цветан Цветанов - шеф на ПГ на ГЕРБ и председател на Комисията по вътрешна сигурност в НС, Красимир Каракачанов - вицепремиер, министър на отбраната и лидер на ВМРО и Екатерина Захариева - вицепремиер и външен министър.  За визитата и участието на всеки един от тях във форума бе съобщено по отделно от ведомствата им, като за включването във форума на Каракачанов информира Цветанов. Двамата с лидера на ВМРО ще имат специален разговор за концепцията на Карачаканов за решаване на ромския въпрос.  \"Аз утре ще пътувам за Мюнхенската конференция по сигурността, където ще участвам като говорител по тема, свързана с Черноморския регион. Разбрахме се вечерта с Красимир Каракачанов да обсъдим концепцията му, когато той кацне от Брюксел, за да вземе участие също в конференцията. Коалицията е стабилна, въпреки че някои от колегите имат различно мнение, знаете, че това е нормално и демократично“, заяви Цветанов пред журналисти в парламента.  В Брюксел Красимир Каракачанов участва в редовната среща на министрите на отбраната на страните-членки на НАТО, която започна вчера.  Преди да отиде в Мюнхен премиерът Бойко Борисов ще бъде в Сърбия, където президентът Александър Вучич ще го удостои с Ордена на Република Сърбия. Утре страната чества и националния си празник - Денят на държавността.  Захариева пък отива в Мюнхен от Варшава, където е на министерска среща, посветена на мира и сигурността в Близкия изток.  Тази година Мюнхенска конференция по сигурността е посветена на самоутвърждаването на Европейския съюз, трансатлантическото сътрудничество и възможните последици от настъпилата нова ера на конкуренция между големите световни сили.  Борисов ще участва в официалното откриване на форума и ще има куп двустранни срещи. По важните теми от европейския дневен ред той ще разговаря с главния преговарящ на ЕС за \"Брекзит\" Мишел Барние и с еврокомисаря по бюджет и човешки ресурси Гюнтер Йотингер.  Борисов ще проведе двустранни срещи също с министър-председателя на Държавата Либия Файез Сарадж и с министър-председателя на Бавария Маркус Зьодер. В програмата му са включени разговори и с председателя на парламентарната група на Християнсоциалния съюз в Германския Бундестаг Александер Добриндт, и с изпълнителния директор на Американския еврейски комитет Дейвид Харис.  От своя страна Цветан Цветанов ще участва в конференция на тема \"Разказ за множество флангове: НАТО и нуждата от стратегия за Черно море\" в Мюнхен. Събитието се организира от Германската атлантическа асоциация, съвместно с държавното Канцлерство на Бавария в Мюнхен, като част от Мюнхенската конференция по сигурността. Конференцията е част от серията на високо ниво \"Разговори по въпросите на сигурността в Принц-Карл-Пале\".  Цветан Цветанов ще участва в дебат заедно с министъра на отбраната на Румъния, командващия генерал на американската армия за Европа и грузинския външен министър. Встъпителни изказвания по темата ще направят д-р Флориан Херман - член на Ландтага, баварски държавен министър и директор на държавното Канцлерство на Бавария, Кристиан Шмидт - член на Бундестага, председател на Германската атлантическа асоциация и бивш федерален министър на земеделието и посланик Волфганг Ишингер -председател на Мюнхенската конференция по сигурността.  По време на Мюнхенската конференция Екатерина Захариева ще има среща с колегата си от Армения Зограб Мнацаканян, с и.д. министъра за Европа и външните работи на Албания Гент Цакай и със заместник-помощника на президента на САЩ и старши директор за Европа и Русия в Съвета за национална сигурност на САЩ Фиона Хил. ", "date": "2019.02.14", "title": "Среща на върха ГЕРБ - ВМРО ще се състои в Мюнхен"}
{"url": "http://epicenter.bg/article/Investbank--Prevodite-ot-Venetsuela-otgovaryat-na-vsichki-regulatorni-iziskvaniya-/175310/2/0", "text": "Инвестбанк, банката в която бяха засечени, стотиците милиони евро преведени от Венецуела излезе с официална позиция. Според нея    Както вчера стана ясно в сметка на български адвокат във въпросната банка са постъпили стотици милиони евро от венецуелската държавна петролна компания.   Стигна се до среща в Министерския съвет между премиера Бойко Борисов, американския посланик Ерик Рубин и главния прокурор Сотир     ", "date": "2019.02.14", "title": "Инвестбанк: Преводите от Венецуела отговарят на всички регулаторни изисквания!"}
{"url": "http://epicenter.bg/article/I-partiya--quot-Sredna-evropeyska-klasa-quot--nominira-Valeri-Simeonov-za-vodach-na-evrolistata-/175312/2/0", "text": "И партия \"Средна европейска класа\" като част от коалицията Обединени патриоти номинира Валери Симеонов за водач на листата за евроизборите.   Причините за номинацията били няколко, а основната била, че Симеонов има характер да отстоява българските интереси.  \"Номинациите, които правят отделните партии в коалицията ще се вземат в предвид, а усилието, което правим е да останем заедно, за да покажем добри резултати\", посочи пред Радио Бургас Георги Манев, председател на СЕК. Според него нормално е в листата да намерят място и членове на СЕК, но не са се обсъждали име или имена.  В неделя и бургаската структура на НФСБ посочи своя лидер Валери Сименов за водач на евролистата на Обединени патриоти. Становищата и предложенията на структурите на Атака и ВМРО още не са известни.", "date": "2019.02.14", "title": "И партия \"Средна европейска класа\" номинира Валери Симеонов за водач на eвролистата "}
{"url": "http://epicenter.bg/article/Stanishev-v-Montana--BSP-ne-mozhe-da-bade-protiv-migrantite--romite-i-homoseksualistite/175317/2/0", "text": "  Станишев заяви, че се надява в предстоящата кампания за европейски избори БСП да отстоява традиционните за социалистическата партия ценности свобода, равенство, братство, а не да се увлича по ценностите и риториката на националистическите партии.   \"Колкото и да се представяме за националисти, ние няма да убедим техните избиратели да гласуват за нас, а само ще обърнем гръб на разумно мислещите хора\", обяви Станишев, цитиран от БТА.   Бившият лидер на БСП Михаил Миков заяви, че в момента дискусията кой да води листата на БСП за изборите на Европейски парламент е вредна за партията, защото Сергей Станишев е доказал себе си политик и е председател на Партията на европейските социалисти.   Областният лидер на БСП в Монтана Пламен Младенов заяви, че партийните организации от региона са номинирали много имена за листата за Европейския парламент, но близо 90 на сто от тях са пожелали Сергей Станишев за водач на листата.", "date": "2019.02.14", "title": "Станишев в Монтана: БСП трябва да отстоява левите ценности за свобода, равенство, братство"}
{"url": "http://epicenter.bg/article/Tsvetanov--Dokato-Ninova-i-BSP-se-zanimavat-s-falshivi-novini--nie-ot-GERB-produtsirame-samo-istinski/175318/2/0", "text": "  \"Поредната такава новина е за намаляването на таксите на трансграничните преводи в евро, което стана възможно след като ЕП окончателно одобри доклада на българския евродепутат от от ГЕРБ/ЕНП Ева Майдел.   Друга отлична вест за България е очертаващото се отлагане на гледането на пакета \"Мобилност 1\" в пленарна зала на ЕП и той да бъде точка в дневния ред на следващия парламент. Няма как тук да пропуснем ролята на всички български евродепутати и най-вече на Андрей Новаков и Андрей Ковачев\", гласи още публикацията му.   \"Това са само два примера за работата на ГЕРБ в интерес на гражданите, а други като БСП напълно отсъстват от политическия дебат и не могат да предложат алтернатива\", завършва Цветанов.", "date": "2019.02.14", "title": "Цветанов: Докато Нинова и БСП се занимават с фалшиви новини, ние от ГЕРБ продуцираме само истински"}
{"url": "http://epicenter.bg/article/S-glasovete-na-99-deputati-parlamentat-vdigna-praga-na-preferentsiite/175319/2/0", "text": "  Предложението бе дискутирано близо три часа. Според действащото законодателство в изборите за национален парламент квотата за избор с преференция е 5%, а за европейски парламент – 7%. Предложението на ДПС за преференциите предвижда те да са валидни, ако кандидатът е получил действителни гласове не по-малко от районната избирателна квота.   От ПГ \"Обединени патриоти\" заявиха, че ще подкрепят евентуално президентско вето по темата. Искрен Веселинов, заместник-председател на ПГ \"Обединени патриоти\", заяви по време на дебата, че няма да подкрепят отменянето на преференциите. \"Ще гласуваме против направените предложения\", увери той.   Явор Божанков от БСП заяви, че с предложението на ДПС тотално се обезсмисля преференцията заради завишаването на квотата, необходима за разместване на листата. По думите му, ако досега в област Велико Търново за един кандидат за депутат са били нужни около 2000 – 3000 преференции, то с новите изисквания, биха били нужни 15 000, а за евродепутат – над 150 000 преференции. Антон Кутев определи предложението на ДПС като \"отказ от преференции\" и \"груба политическа грешка\".   Александър Симов продължи като изтъкна, че посегателството срещу преференцията е \"политическо престъпление\". \"Социалните мрежи се вълнуват, хората протестират, а тук моите колеги от ГЕРБ са си намерили други по-интересни занимания\", коментира Симов. Той се обърна към колегите си от ГЕРБ с думите: \"Вашата най-голяма парламентарна звезда е преференциален кандидат – говорим за Спас Гърневски, ако прецакате него, кой всеки петък ще чете декларации срещу безбожните комунисти?\".   Хамид Хамид защити предложението и изтъкна, че този начин на изчисляване на квотите е европейска практика, прилагана в страни като Холандия и Австрия.   Съпартиецът му Йордан Цонев определи преференцията не като \"гласуване за личности\", а като \"най-ярка форма за контролиран, корпоративен вот\". Той заяви, че от самото начало от ДПС са против преференцията и ще продължат да бъдат против нея докато тя не бъде ликвидирана.   Народните представители решиха още преференцията в бюлетината да бъде отбелязвана с поредния номер на партията, с който е регистрирана в избирателната листа, плюс 100, съобщи БТВ.   Редакционното предложение бе направено от председателя на правната комисия Данаил Кирилов. Депутатите отхвърлиха предложението на народните представители Йордан Цонев и Хамид Хамид във всяка секционна избирателна комисия да се поставят камери за онлайн наблюдение.", "date": "2019.02.14", "title": "С гласовете на 99 депутати парламентът вдигна прага на преференциите"}
