{"url": "http://epicenter.bg/article/MVnR--Osinovenite-v-SASht-balgarcheta-sa-v-dobro-sastoyanie-i-sa-pod-zakrila-vlastite/189972/2/0", "text": "Осиновените в САЩ българчета са в добро състояние и са под закрила властите. Това съобщиха от пресцентъра на Министерството на външните работи във връзка с публикувана в медиите информация за малтретирани в щата Мисури деца от български произход, осиновени от американски граждани.   Генералното ни консулство в Чикаго извърши спешни проверки и информира, че децата са настанени на безопасно място и са под закрила на шерифския офис на окръг Шенън, щата Мисури. Те са в добро състояние, направено им е пълно медицинско изследване, което не е установило наранявания и сериозни заболявания.  Родителите са арестувани от полицията на град Съмърсвил на 8 юли 2019 г., след което случаят е бил предаден по компетентност на шерифската служба на окръг Шенън. Генералното консулство в Чикаго е в постоянен контакт с властите и оказва пълно административно съдействие по случая. ", "date": "2019.08.08", "title": "МВнР: Осиновените в САЩ българчета са в добро състояние и са под закрила властите"}
{"url": "http://epicenter.bg/article/Opasno--Virusat-na-afrikanskata-chuma-izdarzha-v-zamrazeno-meso-do-2-3-godini/189973/2/0", "text": "Колкото по радикални и адекватни мерки бъдат взети срещу разпространението на африканската чума, толкова повече ще се скъси периода за борба с тази инфекция. Това заяви в студиото на Сутрешния блок по БНТ1 проф. Христо Найденов - директор на Института по микробиология към БАН.   Няма държава, която да се е справила напълно с африканската чума. Вирусът преживява много добре в околната среда, обясни професорът. Много важен е въпросът с утилизацията на труповете на животни, като тези мерки трябва да бъдат адекватни, категоричен е експертът.    Той потвърди, че вирусът на африканската чума може да издържи до 3 години в замразено месо. \"Освен това, вирусът може да живее в осолени шунки във вакуумни опаковки, около 100-140 дни в обезкостесно месо. Затова отпадъците са много рисков фактор. Нужно е частните стопани трябва да предприемат мерки за биосигурност, да полагат усилия за почистване и дезинфекция, да няма достъп на насекоми, гризачи и т.н.,\" заяви Найденов. В близките 6 месеца не съм оптимист за справянето с вируса, допълни проф. Найденов. Той призова държавата да се включи в изследванията на учени по разработването на ваксина срещу африканската чума по свинете.   \"Този вирус има геномна пластичност, възможно е да мутира, докато се намери ваксина срещу него. Някои изследователи не изключват в един момент той да стане опасен и за здравето на хората, както в известна степен стана с птичия вирус\", завършва Найденов.  ", "date": "2019.08.08", "title": "Проф. Христо Найденов: Вирусът на африканската чума издържа в замразено месо до 2-3 години"}
{"url": "http://epicenter.bg/article/Neno-Dimov--Sledim-da-nyama-risk-za-okolnata-sreda-ot-zagrobvaneto-na-praseta/189974/2/0", "text": "Над 60% от подадените места за загробване на умъртвени прасета заради африканската чума са отказани. Местата се избират много внимателно, за да се избегне по-нататъшен риск от зараза.   Това заяви в студиото на Сутрешния блок на БНТ1 министърът на околната среда и водите Нено Димов. Това е в рамките на нашата компетентност като министерство и ние внимателно следим да няма никакъв риск, категоричен е министърът.    Транспортирането е един от най-сериозните начини за пренасяне на болестта, а подвижни екарисажи няма, обясни министър Димов.    \"Единственият възможен вариант е загробване, затова действаме по най-добрия начин. Осигурени са финансови средства в рамките на националните паркове да се залагат капани. Работим в тясно сътрудничество с министерство на земеделието да се намали популацията на дивите свине. Има европейски правила, които казват, че трябва да бъде сведена под 0,3% на хектар\", заяви в ефира на БНТ Нено Димов, министър на околната среда и водите.   Министърът коментира и скандалния случай от последните дни, след като турист се изкъпа в езерото Окото в Рила.    \"Служителите на Националния парк не могат да бъдат навсякъде. За целта са сложени са информационни табели и трябва да се сигнализира при нарушения. Между 500 и 5000 лв е порядъка на санкцията за този турист\", обясни той.  Толкова е и глобата за друг нарушител - популярен влогър, който организира поход в Пирин, допълни министър Димов.    \"Планинският туризъм в момента се управлява от една малка група хора с определени интереси и не са адекватно отразени всички интереси на любителите на различни дейности и спортове в планината. При всички положения, трябва да се помисли за някаква промяна в правилата за планински туризъм\", каза още Нено Димов.    Министърът допълни, че следващият сезон новите правила за къмпингуване по Черноморието трябва да влязат в сила. Те ще засягат най-вече условията за естествените нужди на хората, като достъп до питейната вода, забраната за вкарване на каравани на дюните, почистването на отпадъци и други. ", "date": "2019.08.08", "title": "Нено Димов: Следим да няма риск за околната среда от загробването на прасета"}
{"url": "http://epicenter.bg/article/Sedmi-den-prodalzhava-blokadata-na-patya-Sliven-Yambol/189977/2/0", "text": "Седми ден на блокадата на пътя Сливен-Ямбол, припомня БНТ. На протест тази сутрин излязоха и стопаните от село Безмер, Ямболско. Хората, които отглеждат прасета за лична употреба категорично отказват да ги умъртвят.    Хората искат и компенсации, за тези, които се съобразиха с мерките на държавата срещу африканската чума. Те настояват и за възможност за узаконяване на стопанствата с до 5 прасета.    Европейският съюз отпусна на страната ни близо 3 млн. евро за справяне с бедствието. Обезщетени ще бъдат само хората с регистрирани прасета, останалите ще се възползват от възможността за дезинфекция.    Бедственото положение заради африканската чума по свинете на териториите на общините Исперих, Завет и Самуил се удължава до 5 септември, съобщиха от областната администрация.   ", "date": "2019.08.08", "title": "Седми ден продължава блокадата на пътя Сливен-Ямбол"}
{"url": "http://epicenter.bg/article/Osinoveni-v-SASht-balgarski-bliznachki-spaseni-ot-glad-ot-tormoz/189985/2/0", "text": "Две българчета - близначки, осиновени преди 7 години от американците Мелиса и Марк Макгрегър, са живели при ужасни условия и подложени на тормоз от осиновителите си.   Историята на децата в градчето Съмървил, щата Мисури, разказа  , вестникът на българите в САЩ и Канада. В него живеят по малко от хиляда души. На пръв поглед всичко в Съмървил е мирно и тихо, но явно не е било така зад вратите на дома на Марк и Мелиса Макгрегър, които осиновили българчетата.   56-годишният мъж и 40-годишната жена били арестувани на 8 юли за тормоз над децата им. Властите открили в дома им 10 малчугани – 8 собствени и две осиновени близначки от България. Според властите едното от българчетата било открито насред пътя (доста далеч от дома им) от съседи на Макгрегър. То било мръсно, босо, със сплъстена коса.   Краката му били кървави, но то продължавало да върви напред. Съседите прибрали момичето и го нахранили, тъй като то казало, че не било яло от няколко дни.   Пред полицаите и социалните българчето обяснило, че е осиновено от Макгрегър заедно с близначката си преди седем години и че сега е на 14 години. Момичето разказало в подробности как осиновителите й я тормозели с наказания, вариращи от затваряне в тъмна или в слънчева стая за часове наред до принуждаване за бягане без обувки по път с чакъл. Момичето било карано също да стои навън в студа, ако не се подчинява. Наказвали ги и с лишаване от храна.   Тийнейджърката заявила също, че Марк Макгрегър ги е удрял с лъжица или шпатула, което потвърждават и други деца.   Стаята на момичетата е описана от властите като неподходяща за деца. В нея имало бетонен под с малко пружинено легло с тънък матрак, без възглавници и малко корито с изпокъсани дрехи за всяко от момичетата. Възглавница се разрешавала при добро поведение.   Българчето не е могло да се изкъпе три седмици и не е ходило на зъболекар или лекар дълго време. Последвалият медицински преглед, проведен в близкия центъра за подкрепа на деца, показал, че 14-годишната девойка имала глисти, а сестра й раздут корем поради недохранване.   Срещу Макгрегър е заведено дело за тормоз над деца. В обвинението се казва, че те са се премествали многократно през последните няколко години. Преди били жители на щата Вашингтон, но се преместили в Мисури, след като там имало предишно разследване срещу тях пак за насилие над деца. Според полицията двойката не била записала децата на училище, а вместо това избрала домашното училище, за да ги контролира по-добре.   През последните няколко месеца осиновителите на българчетата се опитвали да предадат попечителството им на държавата. Властите не съобщават повече за децата, освен че инициалите им са Р. и К.    ", "date": "2019.08.08", "title": "Осиновени в САЩ български близначки спасени от глад от тормоз"}
{"url": "http://epicenter.bg/article/Sled-signal-na-BSP--glavniyat-arhitekt-na-Sofiya-prekrati-protsedura-po-ZOP/189986/2/0", "text": "Главният архитект на София Здравко Здравков прекрати процедурата по ЗОП за основен ремонт и въвеждане на мерки за енергийна ефективност на сгради в центъра на София, на площад \"Славейков\", в които се помещава и Столична библиотека. Решението е от 6 август 2019 г. То идва след като общинският съветник от БСП Альоша Даков пусна преди две седмици официален сигнал до кмета на София Йорданка Фандъкова с настояване процедурата да бъде спряна заради нарушаване на закона. Тогава той отбеляза, че в приложените документи за поръчката са използвани данни с изтекъл преди 8 години срок на давност. Това съобщиха от пресцентъра на БСП- София.   \"В документите по процедурата беше приложен Техническият паспорт на Столична библиотека, издаден през 2008 година, припомни Альоша Даков. - Към него, като неразделна част, е приложен и Енергийният паспорт на Столична библиотека, издаден на 27 октомври 2008 г. Съгласно чл. 38, ал. 3 от действащия към момента на обявяването на процедурата Закон за енергийната ефективност, собствениците на сгради за обществено обслужване са длъжни да изпълнят мерките за достигане на минимално изискващия се клас на енергийно потребление, предписани от първото обследване, в тригодишен срок от датата на приемане на резултатите от обследването. Видно от приложените документи този 3-годишен срок е изтекъл през октомври 2011 година. През периода от 11 години показателите за енергийна ефективност бяха променяни нееднократно. Ангажимент на България пред ЕК е да се обявяват обществени поръчки с най-висока енергийна ефективност. От това следва, че е необходимо да се извърши ново, актуално енергийно обследване на обект \"Столична библиотека\". И съгласно предписаните в него мерки за енергийна ефективност, вече актуалните изчислени енергийни характеристики, да бъдат заложени в обществената поръчка\".   Главният архитект на София Здравко Здравков прекратява процедурата на основание чл. 110, ал. 1 от ЗОП и изтъква, че са необходими съществени промени в условията на поръчката, които биха променили и кръга на заинтересованите лица.          ", "date": "2019.08.08", "title": "След сигнал на БСП, главният архитект на София прекрати процедура по ЗОП"}
{"url": "http://epicenter.bg/article/Top-lekar-ot-Germaniya-shte-operira-s-dots--Sirakov-v-UMBAL--quot-Sv--Ivan-Rilski/189989/2/0", "text": "Проф. Ханс Хенкес, който е в топ три на най-добрите неврорентгенолози в света, ще гостува в УМБАЛ „Св. Иван Рилски“ на 15 август 2019 г. Заедно с доц. Станимир Сираков, единственият сертифициран български неврорентгенолог, той ще се опита да помогне на двама български пациенти с гигантски мозъчни аневризми. Случаите, които проф. Хeнкес и доц. Сираков ще се опитат да разрешат, са толкова сложни, че в противен случай тези болни трябваше да бъдат изпратени за лечение в чужбина. Това съобщиха от пресцентъра на болницата.   Първият пациент е с гигантска фузиформена аневризма на базиларната артерия в мозъка (вретеновидно разширение по цялото протежение на мозъчния съд), която крие огромен риск от усложнения по време на интервенцията.   Според проф. Хенкес, който на няколко пъти е консултирал пациента, рискът той да загине по време на операцията се изчислява на 30%. Ако не бъдат предприети действия обаче, вероятността болният да умре до 1 година е 60%. „30% е адски висок риск. За сравнение, при по-обикновените случаи операцията крие около 1% риск от фатални усложнения. 30% означава, че всеки трети с такава аневризма е загинал“, коментира доц. Сираков.   Затова и лекарите в УМБАЛ „Св. Иван Рилски“, след консултация с европейските им колеги, са решили да отлагат операцията докато това е възможно. От около месец обаче пациентът е започнал прогресивно да се влошава – нарушени са двигателните му функции, задавя се тъй като има проблем с преглъщането и всеки момент може да получи фатален кръвоизлив или исхемичен мозъчен инфаркт.   „Консултирахме се с два от водещите интервенционални центрове в Европа, ако се наложи да изпратим пациента при тях. Офертите, които ни изпратиха, са изключително високи. Около 400 000 лева биха стрували само консумативите за интервенцията. Като се прибавят към тях хонорарите на лекарите, болничният престой и пътните разходи, сумата набъбва на 500 000 лв. Затова решихме да убедим и поканим проф. Хенкес да дойде в България и да се опитаме да направим операцията в УМБАЛ „Св. Иван Рилски“. У нас интервенцията ще струва около 150 000 лева. Хонорарът на проф. Хенкес се поема от компанията, която произвежда медицинските изделия за процедурата, а останалите медикаменти, както и болничният престой няма да струват нищо на пациента, тъй като е здравно осигурен“, обяснява доц. Сираков.   Проблемът е, че дори сумата от 150 000 лева за скъпоструващите медицински изделия, които ще бъдат използвани по време на процедурата, надвишава няколко пъти лимита, отпускан за целта от НЗОК – 30 000 лева. „Вярвам, че от Здравната каса ще оценят кое ще им излезе по-изгодно – 150 000 лева у нас или 500 000 лева в Германия, и да удовлетворят молбата ни“, надява се доц. Станимир Сираков.   Случаят на втория пациент, който ще бъде третиран на 15 август, също е изключително сложен, макар и не толкова рисков (тук рискът се оценява на 6-8%). Става въпрос за жена, която вече веднъж е претърпяла животоспасяваща манипулация на кървяла гигантската мозъчна аневризма, която обаче само частично е решила проблема й в острия период. Лекарите се надяват да излекуват аневризмата окончателно,за да продължи пациентката да живее пълноценно. „Ще се чувстваме много по-сигурни, ако докато извършваме операцията, проф. Ханкес е до нас, затова решихме да използваме идването му в България, за да помогнем и на тази пациентка“, обяснява доц. Станимир Сираков.   И двете интервенции ще се предават на живо, в реално време, в аулата на УМБАЛ „Св. Иван Рилски“. „Поканили сме всички специалисти в България, около 20 на брой, които извършват подобни процедури, за да наблюдават какво ще направим. Никога не съм разглеждал колегите от другите болници като конкуренти, а като част от едно общо ядро, с помощта на което да поставим неврорентгенологията и ендоваскуларните мозъчни интервенции на едно наистина професионално и евопейско ниво в България“, коментира доц. Станимир Сираков.     Двете аневризми ще бъдат третирани ендоваскуларно, през артерия на крака. Чрез специални катетри, под рентгенов контрол, се разширяват стесненията на съдовете и в тях се поставя миниатюрна метална тръбичка (стент). Методът, който ще бъде използван, е особено сложен поради гигантския размер на аневризмата. Ако стандартно големите аневризми се третират с един стент, тук проф. Хенкес и доц. Сираков планират да сложат между 10 и 12 броя. Целта е да бъдат поставени така, че да се застъпват една друга и напрактика да се изгради нов съд в центъра на фузиформената аневризма и съответно пациентът да бъде извън опасност за живота.     Проф. Ханс Хенкес е един от пионерите в интервенционалната неврорентгенология. Той е Медицински директор на най-голямата Клиника по неврорентгенология в Германия, която се намира в Щутгарт. Клиниката е специализирана в диагностиката и лечението на мозъчно-съдови заболявания и приема пациенти от цял свят. Над 1200 интервенции на изключително сложни мозъчни аневризми се правят там годишно. (За сравнения техният брой в България е под 200). Проф. Хенкес е един от водещите трима специалисти по интервенционална неврорентгенология в света, с над 500 публикации в научни списания. Заедно с проф. Монайе и проф. Шапо, той е един от тримата титуловани и най-големи имена в тази област. В началото на годината проф. Монайе гостува в УМБАЛ „Св. Иван Рилски“ и оперира, заедно с доц. Сираков две български деца с много сложни артериовенозни малформации.     Доц. Станимир Сираков е председател на Българското дружество по интервенционална рентгенология, ръководител на сектор „Интервенционална рентгенология“ в отделението по образна диагностика в УМБАЛ „Св. Иван Рилски“ – София и доцент в Катедрата по образна диагностика на МУ-София. Специализирал е при водещи имена на европейската интервенционална рентгенология като проф. П. Боснякович – Сърбия, проф. Ж. Море – Франция и проф. Ш. Монайе – Франция. Той е единственият българин с европейска диплома по неврорентгенология, която се присъжда от новосформирания Борд по невроинтервенции. Българският лекар е един от общо 36 специалисти от цял свят, които са удостоени с този документ.     Мозъчната аневризма представлява балоноподобно разширение на някоя от артериите в мозъка. Най-често тя бива откривана когато се спука, причинявайки кръвоизлив в мозъка или тясното пространство около мозъка. Това кървене води до хеморагичен инсулт, мозъчни увреждания и смърт. Мозъчните аневризми могат да възникнат при хора от всички възрасти, но най-често се откриват във възрастовата група 30-60 години. При жените рискът да се получи мозъчна аневризма е по-голям от мъжете, като съотношението е 3:2,1. Статистиката сочи, че ако не бъдат третирани, половината от пациентите умират, а другата половина остават инвалиди.   В България годишно се откриват около 250-300 аневризми. 142 пациенти с такава диагноза са били лекувани в УМБАЛ „Св. Иван Рилски“ през миналата година. От началото на 2019 година до сега случаите са над 150. Само 2 от тях са били оперирани, останалите са третирани ендоваскуларно, каквато е и световната тенденция.  ", "date": "2019.08.08", "title": "Топ лекар от Германия ще третира две гигантски аневризми с доц. Сираков в УМБАЛ \"Св. Иван Рилски“"}
{"url": "http://epicenter.bg/article/Premierat-Borisov-shte-vzeme-uchastie-v-parviya-Kaspiyski-ikonomicheski-forum-v-Turkmenistan-/189993/2/0", "text": "  Министър-председателят на България получи покана за форума през май по време на телефонен разговор с президента на Туркменистан Гурбангули Бердимухамедов.        Във форума ще вземат участие държавните глави на петте Каспийски републики: Азърбайджан, Иран, Казахстан, Русия и Туркменистан и гости от чужбина.     за обсъждане на въпросите, свързани с развитието на търговско-икономическото, транспортното сътрудничество, създаването на условия за големи проекти, дискусии за ролята на икономиката на Каспийския регион в световен мащаб, инвестиционна привлекателност в различни сектори на икономиката на крайбрежните каспийски държави: търговия, развитие на градовете и регионите, туризъм, селско стопанство, транспорт, информационни технологии и комуникации, енергетика и други.     на Междуправителствената българо-туркменистанска комисия за икономическо сътрудничество.     когато бе първата официална визита на министър-председателя на България в Ашхабад.   който се очаква да даде възможност за доставка на природен газ от Туркменистан за България чрез интерконекторните връзки с Турция и Гърция.  , посочи тогава Борисов. Бяха подписани споразумения за сътрудничество между българското Министерство на регионалното развитие и Туркменистанското за строителство и архитектура, както и на споразумение за сътрудничество между Изпълнителната агенция за насърчаване на малките и средните предприятия и Съюза на индустриалците и предприемачите на Туркменистан.     На територията на страната е  второто по големина находище на газ в света. В Туркменистан съществува голяма мрежа от газопроводи. Действащи са газопроводите „Каспийски газопровод“ и „Централна Азия-Център“.  Туркменистан се включва активно в изграждането на газопровода „Туркменистан-Афганистан-Пакистан-Индия“ (TAPI).     Съоръжението има за цел да разнообрази въглеводородния износ на богатата на газ централноазиатска страна, която се бори с ниските енергийни цени в световен план в момент на вътрешна икономическа криза.   и ще произвежда от него 600 000 тона бензин, 12 000 тона дизел и 115 000 тона втечнен природен газ.  . Заводът беше построен от консорциум между японската компания \"Кавазаки хеви индъстри\" и турската \"Рьонесанс\". Във финансирането на проекта на стойност 1,7 милиарда долара участваше Японската банка за международно сътрудничество.     подписаха в казахстанския град Актау Конвенция, дефинираща правния статут на стратегическия воден обект, в който има значителни залежи на петрол и газ. Документът беше парафиран от президентите на Русия, Казахстан, Иран, Азербайджан и Туркменистан.  . Всяка страна получи правото на териториални води, не по-широки от 15 морски мили, и риболовна зона с ширина 10 морски мили в рамките на териториалните води.  . По думите му подписаната конвенция гарантира неприсъствието на трети държави в Каспийско море. „ “, потвърди и президентът на Иран Хасан Роухани по време на форума.     която ще посрещне гостите на първия Каспийски икономически форум, бе инициирано от президента на Туркменистан през 2007 г.  Оттогава Аваза се превърна в съвременен комфортен курорт, който разполага с всички удобства за провеждане на големи мероприятия с различно предназначение на най-високо организационно ниво.  , което има капацитет да приема самолети от всякакъв тип. Летището и Аваза са свързани с магистрала.    на пътници и товари, като основа за водене на преговори. Тя е първата между двете страни в тази област. С подписването на документа ще се даде възможност за размяна на разрешителни за международни превози с автомобилен транспорт.    бе назначен за извънреден и пълномощен посланик на Република България в Туркменистан (с резиденция в Баку).", "date": "2019.08.08", "title": "Премиерът Борисов ще вземе участие в първия Каспийски икономически форум в Туркменистан "}
{"url": "http://epicenter.bg/article/Deputat-ot-BSP--Stranata-ni-e-izpravena-pred--39-39-svinski-Chernobil-39-39--/189996/2/0", "text": "В България трябва да заработи национален кризисен щаб за справяне със заболяването Африканска чума по свинете (АЧС). Това заяви на пресконференция в Сливен народният представител от БСП Кольо Милев.    По думите на бившия кмет на Сливен, цитирани от БТА страната е изправена пред \"свински Чернобил\" в следващите месеци.  Според генерала от резерва епизоотичната обстановка в момента е заради безхаберието на компетентните органи, продължаващо вече две години. Не са били взети необходимите мерки за да се предотврати заболяването. Милев определи оградата, построена за да спира дивите прасета от Румъния като бутафорна.  Депутатът подкрепи исканията на засегнатите от превантивните мерки стопани, сред които да бъдат регистрирани животните в районите, където няма установено заболяване, държавата да дезинфекцира и в малките стопанства и т.н. Той е разговарял с протестиращите вече седми ден хора край сливенското село Крушаре, като подчерта, че протестите са заради липсата на диалог между управляващите и хората.  Милев заяви още, че ще бъде поискано удължаване на ловния сезон след Нова година.    Съществува наредба от 2006 година, регламентираща мерките срещу АЧС, но тя не се спазва, каза Атанас Делибалтов, председател на Общинския съвет на БСП-Сливен. Според документа се евтаназират само доказано болни животни.  По думите му решението да бъдат умъртвявани прасета в 20-км зона защитава индустриалните ферми за сметка на дребните стопани.  \"Животните се умъртвяват не доброволно, а \"доброзорно\", което е тоталитарен подход\", допълни той.", "date": "2019.08.08", "title": "Депутат от БСП: Страната ни е изправена пред ''свински Чернобил'' "}
{"url": "http://epicenter.bg/article/Prodalzhava-izdirvaneto-na-turista--izgubil-se-v-Pirin/189976/3/0", "text": "Спасителната акция по издирването на единия от двамата мъже, които се изгубиха в Пирин, продължава, предаде Нова телевизия.   Във вторник вечерта двама туристи се загубиха в Пирин. Единият от тях беше намерен в сряда. Той се е държал арогантно със спасителите, обяснил им е, че няма нужда от тяхната помощ и е продължил сам, като преди това е получил съвет накъде да продължи, за да стигне до близка хижа.   В сряда вечерта издирването на втория турист беше прекъснато, а в четвъртък сутринта то е възобновено.   „Издирването продължава по информацията, която ни даде другият мъж. Местността е доста трудна. Тръгваме натам заедно с допълнителни отряди от Банско, Разлог и Благоевград. Нямаме информация защо двамата туристи са се разделили”, каза Кристиян Урумов от ПСС - Сандански.   „По наша информация издирваният е добре екипиран, има топли дрехи. Има храна. Наблизо има и вода”, посочи още той.   „Мъжът е на около 60 години. С него имахме връзка последно в понеделник вечерта. Оттогава нямаме връзка с него”, каза Урумов.   „Цял ден и цяла нощ издирвахме човека, чийто телефон е изключен или е без обхват. Още една група с кучета ще започне да го търси в четвъртък. Мъжа, който намерихме по-рано не беше арогантен и не е отказвал помощ. С него говорихме по телефона и ми обясняваше къде се намира. Той просто не знаеше на кой връх е и първоначално ни заблуди”, каза участник в спасителната акция.", "date": "2019.08.08", "title": "Продължава издирването на туриста, изгубил се в Пирин"}
{"url": "http://epicenter.bg/article/Interaktivni-muzei-na-vodosnabdyavaneto-i-kanalizatsiyata-funktsionirat-v-chetiri-obosobeni-teritorii/189925/4/0", "text": "     като бенефициент по проект „Подпомагане на ефективността, управлението и институционалния капацитет в отрасъл ВиК”, финансиран от Оперативна програма „Околна среда 2014-2020 г.“    за постигане на висока ефективност и добро управление на ВиК инфраструктурата, както и подобряване качеството на предоставяните ВиК услуги. Целевите групи по проекта са асоциациите по ВиК, ВиК операторите и държавната администрация. В рамките на проекта в градовете Пазарджик, Стара Загора, Варна и Смолян се откриха четири музейни експозиции, представящи развитието, функционирането и управлението на ВиК инфраструктурата и предоставянето на ВиК услугите на територията на Република България. Целта е да се запознае обществеността с основните елементи на една водоснабдителна и канализационна система, както и с изпълняваните дейности от ВиК операторите при предоставяне на ВиК услугите.  , през който преминава водата, от водоизточника до нашите домове, както и отвеждането, и пречистването на отпадъчните води преди да се върнат в природата. Този съвременен метод за демонстриране на ВиК системите може да се използва с образователна насоченост при посещения на групи от деца, ученици и студенти. Резултатът от проведените събития е създаването на четири постоянни образователни центъра за придобиване на трайни навици и отговорно отношение сред потребителите към съхраняването на водата и опазването на околната среда. Те дават реална възможност на посетителите да станат свидетели на сложните процеси по пътя на водата.      ", "date": "2019.08.08", "title": "Интерактивни музеи на водоснабдяването и канализацията функционират в четири обособени територии"}
{"url": "http://epicenter.bg/article/Yordanka-ili-Maya--Izberete-sami--/190009/11/0", "text": "  Двете са на почти една възраст, с финна фигура, с еднакви прически,  с еднакъв цвят на косата, почти еднакви на ръст. Обличат се делово елегантно, когато случаят го изисква, могат да надянат и маратонки.        Едната е кмет на София десет години - от частичните избори в града през есента на 2009 г.  Другата е национален омбудсман от 2015 г.        Фандъкова, която спечели кметския вот в София през 2009, 2011 и 2015 г. на първи тур, още не е казала дали ще се състезава за четвърти мандат. Но всички очакват това.  Политическите слухове спрягат Манолова за кандидат-кмет, подкрепен от БСП. Още не е казала дали ще влезе в битката. Но всички очакват това.    Фандъкова ще извести за решението си в началото на септември. До 14 септември, когато е градската конференция на БСП-София, трябва да стане ясно какво е намислила и Манолова.        И двете не са коренячки софиянки, но столицата става техен дом и място, където реализират политическите си амбиции.     но отрано пристига в столицата. Завършва 35-а руска гимназия, а след това руска филология в СУ. До 2005 г., когато става заместник на тогавашния столичен кмет Бойко Борисов, е учител и директор на 73-ото училище.  В първото правителство на Борисов е изстреляна право в креслото на министър на образованието - трамплин, от който атакува кметския пост в столицата. Партийната ѝ кариера също е шеметна – днес е един от двамата заместници на партийния лидер Борисов – пост с огромно влияние.     Там завършва езиковата паралелка на ПГ „Неофит Рилски“, където изучава английски и руски език. Учи история в Москва, а след това икономика и право в Юридическия факултет на УНСС.  Член е на БСП от 1989 г., партийната ѝ книжка я връчва Георги Пирински.  Адвокатства в родния Кюстендил до 2005 г., когато е избрана за народен представител с листата на БСП. Остра, речовита, нападателна - с влизането си в парламента медиите започват да я наричат „червеното острие“.        И двете са омъжени.  педиатъра д-р Юрий Фандъков.   в парламентарната група на БСП Ангел Найденов, бивш министър на отбраната.    Но докато личният живот на Фандъкова е скучен, за историята на Манолова може да се напише роман. С първия си съпруг се разделят, но остават приятели. С депутата Ангел Найденов стават двойка доста по-късно. Семейство са от октомври 2016 г.         – Михаела (на Фандъкова) и Ралица (на Манолова), а вече членуват и в „Клуба на готините баби“. Но тук Фандъкова води – тя има две внучета – 13-годишният Алекс и 4-годишната Елия. Манолова има един внук – Максим на две години.    Мая обича да готви, като истински представител на зодия „Телец“.  За „Овена“ Фандъкова готвенето не е страст.   Фандъкова – от балкона на жилището си. Манолова – от вилата в Рударци.        И Фандъкова, и Манолова \"говорят\" чрез облеклото си.  - семпъл, ненатруфен, ежедневен. Залага на мотото: \"Удобството преди всичко\" и често може да бъде видяна със спортна визия - панталон с риза, дънки с тениска,  неутрални тонове или класически комбинации.       - залага на наситени, дори бонбонени цветове: розово, цикламено, жълто, оранжево. Интересен детайл от облеклото ѝ е смелият избор на непреходният във времето десен на точки.   но не прекалява със скъпи дрехи и обувки.  80% от костюмите ѝ са дело на български фирми, а едни от любимите ѝ дизайнерки са Нели Колева и Жени Живкова. Като депутат тя прокарва пътя на дантелата в парламента точно с делови костюм от модното студио на Колева през 2014 г.  , с когото сключва граждански брак през октомври 2016 г. Сватбената рокля на Манолова е в бонбонен розов нюанс, който тя определя като своя най-любим цвят. През 2018-та Мая грабна призна „БГ модна икона” в категория \"Политика\".      придържайки се към класически колиета или перлени огърлици. Обща страст на двете обаче са шаловете.    Фандъкова следва семплия стил и при избора на аксесоари. Манолова не крие слабостта си към дамските чанти.   . Щом стана зам.-председател на парламента получи прозвището Генерал на токчета.  На официални събития може да бъде видяна с класически обувки стилето, но на ток от едва 4-5 см.    , дори за вечерни събития и официални празненства, като пример за това е сватбата на дъщеря й Ралица през юли 2016 г., когато Манолова се появява с дантелена рокля в тюркоазено.     Тази на пръв поглед семплост на юристката не важи за визията на бившата учителка Йорданка Фандъкова по време на вечерни приеми. Стилът ѝ буквално се променя под вечерните прожектори. За Виенски бал    Пълен синхрон виждаме при избора на прически. , като единственият детайл, който ги различава, е бретонът. Фандъкова залага на обемен прав бретон в стила на гранд дамата на френския шансон - Мирей Матийо, а Манолова - на фризиран с асиметрична форма.     И двете пребориха една и съща ужасна диагноза – рак на гърдата. И Фандъкова, и Манолова споделят, че не биха успели в битката без помощта и подкрепата на близките си. И кметът, и омбудсманът не спряха политическата си дейност, докато траеше лечението им. Бяха мъжки момичета. Не се предадоха. И за двете времето, когато се бореха с болестта, съвпадаше с време на върховно усилие.      . Тежка кампания. Първата дама на ГЕРБ не се огъна - сложи перука, за да прикрие следите на тежката химиотерапия и продължи да работи, сякаш нищо не се е случило. В изборната нощ на 15 ноември 2009 г. очите ѝ заплакаха, неиздържайки на светлината на камерите, „втренчени“ в лицето ѝ. Победата ѝ беше върхова – спечели с 67% срещу опонента си Георги Кадиев (27.71%).   За Манолова първото известие за коварната болест идва през 2015-а, лекува се по времето, когато трябва да вземе тежкото решение дали да излезе от активната партийна дейност и да се кандидатира за обществен защитник. Не напусна политиката. Продължи да работи активно така че никой да не заподозре вътрешната ѝ драма,    Заболяването на Фандъкова е открито по време на профилактичен преглед и тя винаги съветва жените да не „прескачат“ профилактиката. Същото говори и Манолова, след като сама се сблъсква със собствената си небрежност към здравето.„Когато чух диагнозата, бях бясна на себе си“, споделя Манолова. Защото половин година по-рано тя организира безплатни прегледи за рак на гърдата на шивачки от Кюстендил, и когато лекарите ѝ предлагат тя също да се прегледа, Мая отказва, защото бързала и няма време.  Сега и двете говорят за тежкото премеждие спокойно, но и двете проявиха невероятна сила на духа и характера.        И двете са религиозни. Дори и най-напрегнатата политическа програма никога не може да попречи на Мая в неделя или на църковен празник да влезе в храм и да запали свещ. Казват, че и Фандъкова влиза в църквата „Св. София“ всеки ден преди да отиде в кабинета си на „Московска“ 33.        Фандъкова едва ли би се изстреляла до шестата позиция в държавата, каквато е кметският пост в столицата, без Бойко Борисов. Въпреки че десета година е на това ветровито място, не е запомнена с ярко политическо изказване. По време на форумите на ГЕРБ представителите на медиите не затаяват дъх, щом стане ясно, че предстои изказване на зам.-председателя Йорданка Дандъкова.  За него тя е Данчето.     С амбиция, хъс и изключителна работоспособност. Няма трудност, която да я спре.        Фандъкова също е работна пчеличка, но дългият ѝ стаж на „Московска“ 33 вече е нож с две остриета. Безспорно по време на нейното кметуване столицата се промени, придоби цветен „женски“ облик , грейнаха много сгради, огромна част от транспорта слезе под града, културната програма на столицата се насити, но колкото повече стои в кметското кресло, толкова повече се трупат проблемите на града и недоволството расте. Днес едва ли някой ще си спомни с благодарност първите ремонтирани улици и мостове в София, първата метростанция или началото на ремонта на бул „Витоша“, всички гневно са се вторачили в „Ларгото“, в „Графа“, в градинката пред „Св. Седмочисленици“, откъдето все извират скандали и вече все в кмета рефлектират.    Тя можеше да спечели, ако се беше кандидатирала на президентските избори, както настояваше Борисов.  счупени плочки, градоустройствени проблеми. Следват я критиките, а не похвалите. Кметската власт в София е в криза, а не в подем. Скандалите, свързани с корупция и безстопанственост, се коментират от всеки жител на града. Обвиненията за провали отдавна не жалят и кмета. Мръсен въздух; лош транспорт; кофи, пълни с боклуци; безразборно строителство; ужасни тротоари...  Тя е в отбранителна позиция. Бранейки своя 10-годишен труд, тя трябва да брани и постигнатото от ГЕРБ, а то е подложено на унищожителна критика.    . В дългата ѝ политическа кариера юристката също има куп неща, за които търпи критика. Обвинявана е за Костинбродската афера, наричана е „сестра Галева“, критикувана е заради текстовете в Изборния кодекс от 2009 и 2014 г., атакувана е за позицията ѝ по Истанбулската конвенция.   уплътни максимално тази длъжност, превърна се в истински защитник на бедните, на онеправданите, извиси снага като яростен опонент на всяка власт. В кметската битка за София тя ще влезе с тези бонуси и с очакването, че каквато е била като омбудсман, такава ще бъде и като кмет. В излъчването на Мая има борбеност, има хъс за победа, има настъпателност.  Ако загуби, не е сигурно, че ще загуби политическо присъствие - всичко ще зависи от общата политическа картина в държавата. Ако спечели, това ще бъде мощен пробив за опозиционните сили в страната. И ГЕРБ знаят това. Върху тези две жени в момента са стоварени политическите амбиции на най-мощните партии в България. Загубата на Фандъкова е началото на края на управлението ГЕРБ. Победата на Манолова е началото на връщането на БСП във властта.     За обществото Фандъкова е лицето на статуквото, Мая е очакването за промяна.  Битката ще е за сърцата и разума на софиянци.  Две достойни дами, които трябва да се преборят с инерцията, с примирението; да покажат, че могат да удовлетворят надеждите на столичани за европейското бъдеще на хилядолетна София. ", "date": "2019.08.08", "title": "Йорданка или Мая? Изберете сами! "}
{"url": "http://epicenter.bg/article/Dimitar-Nedkov--Ima-takava-darzhava---stranata-na-zagasvashtite-televizori--/190024/11/0", "text": "  Не е нужно да си популярен и одумван за какво ли не шоумен, за да си наясно, че рано или късно доходоносният ежедневен спектакъл започващ с “Добър вечер, драги зрители!” и завършващ със “За мен е чест!” - все някога свършва. Подсказват ти го най-напред адвокатите по търговските дела на наемателите на душата ти – в случая стопаните на синия екран. И причината изобщо не е в шоумена. Неговите работодатели все по-често с прискърбие четат, реална англоезична социология показваща края на глобалния монопол върху истината, респективно - общественото мнение - на техния транснационален медиен бизнес, известен вече с доста нелицеприятното от професионална гледна точка нарицателно – мейнстрийм /корпоративно-търговска информационна култура/.    Настъпващата агония на класическия телевизионен бранш красноречиво доказва тържествуващата победа на дисплея в джобовете на милиарди жители на планетата над плазмата, с каквито и примамливи екстри да я пълнят производителите. Апокалиптичната агония на телевизията ще е по-бърза от тази на хартиените медии. Телевизионните магнати загубиха контролната квота в управителния съвет на Глобалното Министерство на Истината. Днес то се нарича GAFA / Google; Amazon; Facebook; Aplle;… И още дузина играчи от този многомилиарден по капитали и клиенти калибър загряват за учредителната сбирка на новото, дигитално G-20 насрочена за 2025 година. Нищо чудно, че самият американски президент иронично подминава телевизионните студия и общува със света само през Twitter – все пак и все още е най-информираният човек за бъдещето на света, че и на всичкото отгоре, ако му щукне може и да реши, че няма да го има – бъдещето.    Новото световно правителство GAFA умело използва самодоволната дрямка на телевизионните магнати и превърна всеки гражданин в автор на информационно съдържание и нещо повече – в телевизионер, връчвайки му персонална многопикселна видеокамера. На това електронно Световно правителство скъпоструващи телевизии в днешния смисъл не са му нужни.   Нищо против и шоумените – ами да си се самоснимат на воля и да качват остроумията си в мрежата – може и някой долар, а защо и не и биткойн да изкарат за едно питие покрай генерираната реклама. Нещо повече - тия дни инвестиращите в Изкуствения интелект суми по-големи от всите военни бюджети взети заедно IT-гиганти обявиха, че вече е разгадано и алгоритмовано съзнатието на човека тип \"марионетка\" и съвсем малко оставало днешните Тюринговци да доразгадаят и цифровизират съзнанието на \"кукловодите\"... Не са споменавали все още как ще решат въпроса с изкуственото интелектуализиране на телевизионните шооумени.    В този аспект, още повече в нашенските мизерни пазарни габарити на аудиторията, за никаква свобода или несвобода не може да иде реч в прощалното слово на който и да е било телевизионен шоумен при положение, че са му били необходими цели двадесетина години да осъзнае смисъла на тези две отдавна философски обосновани и то на миришеща на древност хартия категории – и да ги преглъща навътре в себе си при преподписването на всяко следващо продължаване на досегашния осемцифрен договор с наемателите и на свободата, и на несвободата му. Именно чрез толерирането на подобен тип ТВ шоута досегашните глобални обществени манипулатори отдавна повсеместно превърнаха въпроса за “свободата и несвободата” в отсъстващ елемент в потребителското масово обществено съзнание. Сега обаче и свободата, и несвободата вече са на върха на друго копие, и то не е на доста поразглезените телевизионни звезди от всички жанрове.    В едно обаче, може би на подсъзнателно ниво е откровен въпросния в нашенския случай шоумен. Обещавайки на доста оредялата, според реалните рейтинги телевизионна публика едновременно нов телевизионен продукт и свой политически проект, шоуменът фактически признава очевадното за всеки средностатестически зрител – телевизия и политика отдавна са синоними в инструментариума на единствената институция отговорна за свободата – властта... Властта придобита чрез уж изповядването на оттдавна девалвирали, благодарение именно на мейнстрима демократични ценности и умело манипулиране на обществените нагласи на платената социология, а като за капак и на изборните резултати.    Какъв ще е новият телевизионен продукт, не е трудно да се отгатне... Но задаването на ритъма “7/8” в политическия метроном ще си е направо истинско шоу за напълно пасивния вече в по-голямата си част роден електорат. Самото отблъскващо определение “политически проект” предвещава по скоро фиаско, отколкото избирателна еуфория сред наслушалия се на какво ли не окаян български избирател. Нали именно реализираните досега чрез телевизионните екрани политически проекти дръпнаха щеспелите на плазмите в много български домове, а домашните питомци си разточват зъбките с дистанционното по пода.   Нима по нашите земи отдавна политиката не е пошло шоу, а телевизионните шоута – обслужваща политика. Няма по-дървено желязо от “медийните политически проекти” в приключващия вече глобален, неолиберален обществен договор между управляващи и управлявани – историята изобилства от катастрофирали медийно-партийни мотриси, обещаващи да отведат народите, както се оказва впоследствие – до никъде. Остроумни зевзеци дори съчиниха 11-та Божия заповед: “Роденият от телевизия, от телевизия ще умре...”    “И ти ли, Бруте!” – ще е най-често справедливо отправения упрек от обезверените, но все още с акъла си хора към телевизионния шоумен подал заявка за персонално участие в най-голямото шоу сътворено през злощастния ни преход, водени от какви ли не месии, а именно – българският парламентаризъм.   Защото ИМА ТАКАВА ДЪРЖАВА в която най-добрите шоумени между политиците й, и най-добрите политици сред шоумените й – загасиха първо телевизорите и сега им остана да дръпнат шалтера и на останалата, съвсем слабо мъждукаща светлинка на някаква вече почти утопична надежда, че все още има такъв народ, който ще се освести в избора си – в каква държава иска да живее.", "date": "2019.08.08", "title": "Димитър Недков: Има такава държава - страната на загасващите телевизори... "}
{"url": "http://epicenter.bg/article/Sblasatsi-v-Kirgizstan-pred-doma-na-bivshiya-prezident-Almazbek-Atambaev/189967/7/0", "text": "Един командос бе убит при опита за задържане в Киргизстан на бившия президент Алмазбек Атамбаев.    36 души са пострадали при операцията, която завърши с неуспех, предаде ТАСС, като се позова на министерството на здравеопазването. Киргизстанските специални части предприеха снощи опит да задържат Атамбаев, който е обвиняван в корупция и е в конфликт с настоящия президент Сооронбай Жеенбеков. Пред дома на бившия държавен глава в село Кой-Таш, близо до столицата Бишкек, обаче се бяха събрали стотици негови привърженици, които дадоха отпор.    Един от ранените при последвалите сблъсъци командос е починал по-късно в болница. Той е бил прострелян, като куршумът е преминал през неговата бронежилетка. Сред пострадалите общо 36 души са 15 представители на правоохранителните органи.    Президентът Жеенбеков е прекъснал отпуската си и се е върнал в столицата Бишкек, където днес ще се проведе извънредно заседание на националния Съвет за сигурност.    Атамбаев бе държавен глава на Киргизстан от 2011 до 2017 г. Той стана първият президент в историята на централноазиатската бивша съветска република, оттеглил се доброволно от поста. В Киргизстан президентът има право само на един шестгодишен мандат, предаде БТА.    Именно Атамбаев бе инициатор за издигането на кандидатурата на Жеенбеков за негов наследник на поста. През пролетта на миналата година обаче бившият президент призна публично, че има сериозни разногласия със своя приемник. През юни киргизстанският парламент лиши Атамбаев от съдебен имунитет, за да може той да бъде съден по обвинения в корупция. Бившият президент твърди, че те са политически мотивирани.  ", "date": "2019.08.08", "title": "Сблъсъци в Киргизстан пред дома на бившия президент Алмазбек Атамбаев"}
{"url": "http://epicenter.bg/article/Pompeo-obsadi-sas-sauditskiya-prestolonaslednik-Bin-Salman-sigurnostta-na-koraboplavaneto-i-Iran/189979/7/0", "text": "Държавният секретар на САЩ Майк Помпео обсъди по телефона със саудитския престолонаследник принц Мохамед бин Салман сигурността на корабоплаването и Иран, предадоха ТАСС и Франс прес.   За по-малко от един месец Иран задържа три чуждестранни петролна танкера в Персийския залив, изостряйки напрежението със Съединените щати.   Помпео благодарил на Бин Салман за твърдата подкрепа и участието в решаването на много регионални проблеми в Близкия изток. Двамата обсъдили сигурността на морското корабоплаване, Йемен, противодействането на дестабилизиращите дейности на иранския режим и човешките права, съобщи Държавният департамент на САЩ в комюнике, предаде БТА.  ", "date": "2019.08.08", "title": "Майк Помпео обсъди със саудитския престолонаследник сигурността на корабоплаването и Иран"}
{"url": "http://epicenter.bg/article/Monika-Lyuinski-produtsira-film-za-aferata-si-s-Bil-Klintan/189980/10/100", "text": "Аферата на американския президент Бил Клинтън със стажантката Моника Люински ще бъде сюжет на игрален филм. Копродуцент на сериите ще бъде самата Люински, а лентата ще разказва и за процедурата по импийчмънт на държавния глава през 1999 г. Ролята на стажантката ще бъде изпълнена от актрисата Бийни Фелдщайн.   До момента обаче не е ясно кой ще се превъплъти в образа на Клинтън. В изявление, 46-годишната Моника заяви, че първоначално се колебаела и била доста уплашена от участието си в продукцията.   Филмът ще излезе през септември 2020 г.   Източник: Нова.тв", "date": "2019.08.08", "title": "Моника Люински продуцира филм за аферата си с Бил Клинтън"}
{"url": "http://epicenter.bg/article/Gratska-salata-po-originalna-retsepta/189988/9/44", "text": "домати - 3 бр.  краставици - 1 бр.  чушки - 1 зелен пипер  лук - 1 глава червен  маслини - 100 г  крема сирене - 200 г  зехтин - олио  сол  риган  Доматите, краставиците, лукът, пиперката и маслините се нарязват в купа.  Слага се олио или зехтин, риган и сол и се бърка.    След това се добавят дебело нарязани правоъгълници сирене и отново се бърка внимателно, за да не се натроши сиренето.", "date": "2019.08.08", "title": "Гръцка салата по оригинална рецепта"}
{"url": "http://epicenter.bg/article/Ograbiha-doma-na-Monika-Valerieva--zadignali-sa-okolo-400-hilyadi-leva/189982/10/100", "text": "Мащабна кражба разследва столичната полиция. Потърпевшата е моделът Моника Валериева. По първоначална информация, общата стойност на откраднатото е около 400 хиляди лева, съобщи bTV. Изчезнали са пари и скъпи часовници. Няма следи от влизане с взлом. Според разследващите, в жилището на Валериева най-вероятно е проникнато с подправен ключ. До късно снощи бе полицейският оглед.", "date": "2019.08.08", "title": "Ограбиха дома на Моника Валериева, задигнали са около 400 хиляди лева"}
{"url": "http://epicenter.bg/article/Snimkata-na--Biytals--ot-albuma--Abi-Roud--stana-na-50-godini-/189984/10/100", "text": "В четвъртък се навършват 50 години от заснемането на една от най-прочутите обложки на музикален албум. На 8 август 1969 г., четиримата от „Бийтълс” са снимани как пресичат лондонската улица „Аби Роуд”.   Снимката е направена от фотографа Иън Макмилън, който  заснема музикантите качен на стълба. Abbey Road е и заглавието на предпоследния студиен албум на „Бийтълс” и се превръща в най-продавания за легендарната четворка. Лондонската улица е атракция и много почитатели се снимат в същите пози на пешеходната пътека.   Източник: Нова.тв", "date": "2019.08.08", "title": "Снимката на „Бийтълс” от албума „Аби Роуд” стана на 50 години "}
{"url": "http://epicenter.bg/article/Nikol-Shertsinger-ofitsialno-prizna--che-ne-e-s-Grisho--Hayde--svobodna-sam-/189991/10/100", "text": "Макар да се подозираше, че Никол Шерцингер и българският тенисист Григор Димитров вече не са заедно, досега никой от тях не потвърди официално тази информация. До днес твърдението основно се базираше на слухове, както и на източници, близки до бившата двойка. По-наблюдателните им почитатели споделяха това мнение, отбелязвайки, че двамата отдавна не са били заедно на едно и също място. Григор дори не присъства на рождения ден на Никол, който тя отпразнува на родното си място - Хавайските острови.   Сега обаче певицата призна за раздялата им, при това съвсем спонтанно. В момента тя е част от журито на \"Австралия търси талант\", като на кастингите не се притеснява открито да флиртува с участниците от мъжки пол. Забелязала този факт, колежката ѝ Люси Дюрак, която също е съдия в шоуто, се пошегува, че вече е намерила подходящ австралиец за красивата брюнетка.   При сценичната изява на друг господин, Никол извика: \" \". По този начин певицата непринудено потвърди, че съвместният ѝ път с тенисиста е приключил, слагайки веднъж завинаги край на спекулациите за взаимоотношенията ѝ с Григор. Изказването ѝ свидетелства, че тя е готова да продължи напред с нова половинка до себе си.   Сякаш, за да отбележи взетото решение, вчера тя промени прическата си. Дамите казват, че именно преобразяването на косата е първият признак, за нов етап в живота и Никол, като че ли, го доказва.   Тя публикува в официалната си Инстаграм страница снимки, на които се вижда, че си е направила бретон. На кадрите тя изглежда зашеметяващо, облечена в светлорозово бюстие и пола с висока талия, които подчертават формата на тялото ѝ. За да завърши визията си, тя се е спряла на сандали на висок ток в същия цвят и е наметнала върху раменете си дълго бяло сако.   Източник: Дир.бг", "date": "2019.08.08", "title": "Никол Шерцингер официално призна, че не е с Гришо с думите: Хайде, свободна съм!"}
{"url": "http://epicenter.bg/article/Ucheni-proizvedoha-vodka-ot-razh--dobita-kray-Chernobil/189994/10/99", "text": "Първата в света водка, направена изцяло от продукти, отгледани в ограничената зона около атомната централа \"Чернобил\" вече е факт, съобщава БНР, позовавайки се на Би Би Си.    Екип британски учени съвместно с украински агрономи са дестилирали алкохолното питие от ръж и вода, добити от изоставената зона около авариралата през 1986 г. централа. Водката се нарича „Атомик“, но изобщо не е радиоактивна, обяснява професор Джим Смит:    \"Не е по-радиоактивна от всяка друга водка. Проверихме. Две от най-добрите лаборатории в света я изследваха за радиоактивност и не откриха нищо\".    Според украинския агроном доктор Генади Лаптев, получената чиста водка показва, че земята около Чернобил се е възстановила и пак може да се използва за земеделие:    \"Това означава, че не трябва да изоставяме земята, а да я използваме за различни неща и да произведем нещо напълно чисто от радиация\".    Засега е произведена само една бутилка, но екипът се надява продуктът да се продава добре, а всички приходи ще отидат за подпомагане на украинските общини, които все още не могат да се възстановят икономически от най-пагубния ядрен инцидент в света.", "date": "2019.08.08", "title": "Учени произведоха водка от ръж, добита край забранената зона в Чернобил"}
{"url": "http://epicenter.bg/article/Mozhe-li-Ivanka-da-zasenchi-Melaniya--/190004/10/100", "text": "Хайди Клум и съпругът й Том Каулиц са заплашени от глоба от 6000 евро, защото плували в забранена зона на остров Капри по време на медения си месец, съобщава „Контакт мюзик”.   Двойката, която повторно сключи брак през уикенда, след като се венча тайно през февруари, се е гмуркала в района на Синята пещера, където е позволен само достъп с лодки.    Според запознати супермоделът и музикантът, които подновиха брачните си обети на луксозната яхта „Кристина О“ край бреговете на италианския остров, заедно с още 20 души са се къпали в лагуната и са били заловени от италианската полиция.    Това не е първият път, в който двойката се гмурка край Синята пещера. Миналата година 46-годишната Хайди публикува видео, на което се вижда как се къпе с Том под съпровода на музика.  Източник: БГНЕС", "date": "2019.08.08", "title": "Хайди Клум и съпругът й плували в забранени води в Капри, грози ги глоба от 6000 евро (Снимки)"}
{"url": "http://epicenter.bg/article/Kameran-Dias-se-otkazva-ot-kinoto/190005/10/100", "text": "Тя беше една от най-търсените и любими актриси в Холивуд и след като засне най-новия си филм „Ани“ през 2014 г., реши да се откаже от актьорството.   „Получих световна слава, когато бях на 22, което беше преди 25 години. Мина доста време. Дадох повече от половината от живота си на известността. Мисля, че е добре да отделя време за себе си, да се реорганизирам и да избера как искам да се върна към това“, каза тя и добави, че връщането все още е под въпрос.   „Изобщо не ми липсва киното. В момента съм съсредоточена върху здравето и на други неща. Но каквото и да правя или ще правя, трябва да е със страст, нещо, което ме прави щастлива и нещо, което няма да ме затормозява. Забавно е хората да не знаят какво правя. Времето ми зависи изцяло от мен. В момента не е нужно да продавам филми, така че не е нужно да давам на хората нищо. Вече не се занимавам с това. Живея живота си“, казва актрисата.   Сега тя обръща повече внимание на важните неща – брак, приятелства, все по-истински и трайни.   \"Най-хубавото, което ми се случи, беше, че се омъжих за този прекрасен мъж. Той е невероятен човек и партньор. Не знам дали бях готова да се омъжа за Бенджи, но знаех, че е специален. Наистина съм му благодарна,” казва още Камерън.   Феновете на звездата все пак могат да получат от нея нещо ново и интересно. Диас споделя, че като творческа личност тя търси проект, който ще я вдъхнови и има смисъл на този етап от живота й. Актрисата подготвя нещо, но заяви, че е рано да разкрие повече подробности.   Източник: БГНЕС", "date": "2019.08.08", "title": "Камерън Диас се отказва от киното"}
{"url": "http://epicenter.bg/article/Mayk-Taysan--Minavah-doping-testove-s-izkustven-penis-i-urinata-na-detsata-mi/190007/10/100", "text": "Легендарният боксьор Майк Тайсън разказа как успял да измами допинг служителите. Той призна, че не използвал собствената си урина, за да вземе тестове. \"Първо използвах урината на жена си. Веднъж тя ми каза: \"Когато резултатите станат известни, ще ти кажат, че си забременял. Затова реших, че е по-добре да използвам урината на децата си\".  \"Как избягах от наблюдението на допинговите служители? Всичко е просто. Повечето мъже се чувстват неудобно, когато им покажете пениса си. Затова, когато преминах тестовете, те най-често се дърпаха настрани\", заяви Майк Тайсън пред \"ESPN\".   Източник: Гонг.бг", "date": "2019.08.08", "title": "Майк Тайсън: Минавах допинг тестове с изкуствен пенис и урината на децата ми"}
{"url": "http://epicenter.bg/article/Uilyam-i-Keyt-prekasnaha-otpuskata-si-za-den--posetiha-turnir-po-vetrohodstvo/190017/10/100", "text": "От средата на юли херцозите на Кеймбридж официално излязоха в отпуск, но бе ясно, че на 8 август двамата ще се върнат към ангажиментите си само за ден. Кейт и Уилям прекъснаха ваканцията си, за да се включват в турнир по ветроходство за набиране на средства за дейността на благотворителните организации под техен патронаж.    Херцозите участват ежегодно. ", "date": "2019.08.08", "title": "Уилям и Кейт прекъснаха отпуската си за ден, посетиха турнир по ветроходство"}
{"url": "http://epicenter.bg/article/Tramp-poseti-Deytan-i-El-Paso--kadeto-dvama-napadateli-zastrelyaha-desetki-hora-prez-uikenda/189981/7/0", "text": "  Президентът на САЩ Доналд Тръмп посети градовете Дейтън, щата Охайо, и Ел Пасо, Тексас, където двама нападатели застреляха над 30 души през уикенда, предаде Ройтерс.   Придружен от първата дама Мелания, Тръмп се срещна с ранени при атаките и спасители. И в двата града президентът на САЩ бе посрещнат от демонстранти, които го обвиниха, че със своята антиимигрантска и расистка според тях реторика е разпалил напрежение, създало благоприятен климат за такива нападения, предава БТА.   Тръмп първо се срещна в болницата Маями Вали в Дейтън с ранени при стрелбата в града рано сутринта в неделя. Тогава мъж уби девет души преди да бъде ликвидиран от полицията. Мотивите на нападателя не са изяснени.   Пред болницата се бяха събрали демонстранти, които скандираха \"Направете нещо!\" и издигнаха лозунги като \"Омразата не е добре дошла тук\" и \"Спрете този терор\". \"Това бе едно топло и чудесно посещение. Огромен ентусиазъм и дори любов\", написа в Туитър Тръмп.   След Дейтън президентът и първата дама на САЩ отидоха в Ел Пасо, близо до границата с Мексико, където в Университетския медицински център се срещнаха с ранени при атаката, извършена в магазин на Уолмарт (Walmart) в събота.   Тогава мъж, публикувал антиимигрантски манифест в интернет, застреля 22 души преди да бъде задържан. Нападателят изглежда е бил взел на мушка хора от латиноамерикански произход, като сред жертвите му са осем мексиканци.   Двете масови убийства, извършени в интервал само от 13 часа, възобновиха дебатите в САЩ за затягане на контрола върху огнестрелните оръжия.  ", "date": "2019.08.08", "title": "Тръмп посети Дейтън и Ел Пасо, където двама нападатели застреляха десетки хора през уикенда"}
{"url": "http://epicenter.bg/article/Maduro-sprya-pregovorite-s-opozitsiyata-sled-sanktsiite-na-SASht/189983/7/0", "text": "Президентът на Венецуела Николас Мадуро обвини американските санкции за спирането на преговорите с опозицията. Той нареди на представителите на своето правителство да не пътуват до Барбадос за планираните разговори с политическата опозиция.   Мадуро “реши да не изпраща венецуелската делегация” за преговори в четвъртък и петък с представители на опозиционния лидер Хуан Гуайдо “поради тежката и брутална агресия”, която “непрекъснато се осъществява от администрацията на Тръмп срещу Венецуела”, гласи правителствено изявление, цитирано от АФП.   Президентът на САЩ Доналд Тръмп разпореди замразяване на всички държавни активи на Венецуела в САЩ и забрани сделки с нейните власти, информира БГНЕС. ", "date": "2019.08.08", "title": "Мадуро спря преговорите с опозицията след санкциите на САЩ"}
{"url": "http://epicenter.bg/article/Vzriv-na-voenen-poligon-v-Rusiya-vze-dve-zhertvi--chetirima-drugi-sa-postradali/190002/7/0", "text": "Двама души са загинали, а четирима други са пострадали при взрив по време на тест на реактивен двигател на ракета на полигон край Архангелск, Северозападна Русия, предаде ТАСС.   Всички пострадали са приети в болница, където им е оказана медицинска помощ, съобщи БНР.   Жертвите са цивилни експерти.   От министерството на отбраната на Русия подчертаха, че отделяне на вредни вещества в атмосферата не е имало, а радиационният фон е в норма. ", "date": "2019.08.08", "title": "Взрив на военен полигон в Русия взе две жертви, четирима други са пострадали"}
{"url": "http://epicenter.bg/article/5-9-po-Rihter-raztarsi-Turtsiya/190006/7/0", "text": "Земетресение с магнитуд 5,9 по скалата на Рихтер разтърси Югозападна Турция, съобщават Европейския сеизмологичен център и БГНЕС.   Епицентърът е бил на дълбочина около 18,5 км край селището Сеферихисар, разположено в близост до залива на Кушадасъ, област Измир, предаде БНР. Земетресението е било усетено силно в пристанищния град Измир и множество хора в паника са напуснали домовете и работните си места.    От турската служба за борба с бедствията и извънредните ситуации АФАД съобщиха, че се проверява дали има пострадали и нанесени материални щети.    Първоначално беше съобщено, че трусът е с магнитуд 4,8 по Рихтер.  ", "date": "2019.08.08", "title": "5,9 по Рихтер разтърси Турция"}
{"url": "http://epicenter.bg/article/Shefat-na-polskiya-parlament-izpolzval-darzhaven-samolet-za-chastni-patuvaniya--Dava-ostavka-/190008/7/0", "text": "Председателят на полския парламент Марек Кушчински заяви в четвъртък, че си подава оставката, след като бе разкрито, че е използвал държавни самолети за частни пътувания на членове на семейството му, предава Reuters, цитирана от \"Фокус\". Скандалът се разразява в навечерието на парламентарните избори в страната на 13 октомври и британската агенция очаква той да се отрази на резултата на управляващата партия „Право и справедливост“ (ПиС). „Възнамерявам да си подам оставката утре“, заяви Кушчински на пресконференция, три дни, след като се извини, че е използвам правителствения самолет „Гълфстрийм“ за 23 полета със своето семейство.   Политическите анализатори заявиха, че до четвъртък от ПиС са възприели изчаквателен подход с надеждата скандалът да замре в разгара на летните ваканции. Но след като полските медии разкриха нови подробности за полетите и посочиха разликите в обясненията на Кушчински и правителството, потенциалните загуби са станали прекалено големи, за да бъдат пренебрегнати, коментира „Ройтерс“. Анкета, публикувана от вестник „Супер Експрес“ в четвъртък показва, че близо две трети от поляците искат Кушчински да подаде оставка. В проучване на общественото мнение, проведено от агенция IBRiS преди избухването на скандала, ПиС водят с 41,7% преди парламентарния вот през октомври. Основният опозиционен блок, центристката „Гражданска Платформа“, има 25%, а групата леви партии са с 10.2%.  ", "date": "2019.08.08", "title": "Правителствен самолет взе главата на председателя на полския парламент"}
{"url": "http://epicenter.bg/article/Moshten-vtori-trus-ot-6-5-po-Rihter-raztrese-Turtsiya--ima-zatrupani-hora/190010/7/0", "text": "Земетресение с магнитуд 6 по Рихтер разлюля югозападния турски окръг Денизли, съобщиха турски телевизии, като се позовават на турската правителствена Дирекция за управление при бедствия и извънредни ситуации (АФАД). По данни на сеизмологичната обсерватория Кандилли в Истанбул трусът е бил с магнитуд 6,5 по Рихтер. Според информация на телевизия НТВ при труса са се срутили редица сгради, в които имало хора.    Спасителни екипи са предприели операция за спасяване на затрупаните под отломките. Те са извадили някои хора, които са хоспитализирани. Епицентърът на земетресението, станало в 14.25 ч., е бил в района на град Бозкурт. Трусът е бил на дълбочина 7,09 километра.    Шест минути по-рано в Бозкурт е било регистрирано земетресение с магнитуд 4,2 по Рихтер, информира АФАД. Трусът е бил на дълбочина 17,79 километра. Земетресенията са предизвикали силна паника сред населението.   Кметът на град Бозкурт Бирсен Челик посочи пред телевизия НТВ, че засега няма информация за загинали хора, но има ранени.   Трусовете са били усетени в южните окръзи Анталия, Бурдур и Ъспарта. По-рано днес земетресение разлюля Измир и областта. Първоначално бе съобщено, че трусът е с магнитуд 4,8 по Рихтер, но сеизмологичният център направи корекция и обяви, че силата на земетресението е била 5,8 по Рихтер.   Източник: Канал 3", "date": "2019.08.08", "title": "Мощен втори трус от 6,5 по Рихтер разтресе Турция, има затрупани хора"}
{"url": "http://epicenter.bg/article/Kremal-obyavi-podgotovka-na-sreshta-na-visoko-ravnishte-mezhdu-Rusiya--Turtsiya-i-Iran-za-Siriya/190015/7/0", "text": "Започнала е работата по подготовката на тристранна среща на високо равнище между Руската федерация, Турция и Иран, на която да се обсъди ситуацията в Сирия, съобщава ТАСС, като се позовава на информация от пресслужбата на Кремъл. Конкретната дата, на която ще се проведе срещата, ще бъде оповестена по-късно. „В ход е подготвителната работа за тристранната среща на високо равнище, а конкретната дата ще бъде съобщена допълнително“, казва събеседник на ТАСС от пресслужбата на Кремъл. По-рано турският външен министър Мевлют Чавушоглу заяви пред журналисти, че Анкара очаква да проведе тристранна среща на високо равнище на 11 септември, за разрешаването на ситуацията в Сирия. Той не уточни в кой град е планирано да се състои тя. Според ръководителя на турското външно министерство, подобни срещи са полезни както политически, така и от гледна точка на осигуряването на мира и прекратяването на военните действия в региона.  ", "date": "2019.08.08", "title": "Кремъл обяви подготовка на среща на високо равнище между Русия, Турция и Иран за Сирия"}
{"url": "http://epicenter.bg/article/Arestuvaha-bivshiya-prezident-na-Kirgizstan/190016/7/0", "text": "Бившият президент на Киргизстан Алмазбек Атамбаев е задържан, предаде Лента.ру.    Политикът от централноазиатската държава е бил арестуван след продъжила десетки часове специализирана операция на силите за сигурност в северното село Кой-Таш. В акцията по задържането на политика, стоял начело на бившата съветска република от 2011 г. до 2017 г., са участвували около 200 служители на полицията.    Опитите за закопчаване на обвинения в корупция екслидер са били посрещнати на нож от привърженици на Атамбаев и се е стигнало до сблъсъци. ", "date": "2019.08.08", "title": "Арестуваха бившия президент на Киргизстан"}
{"url": "http://epicenter.bg/article/Boris-Dzhonsan-shte-nasrochi-izbori--no-sled-Brekzit--ako-deputatite-mu-glasuvat-nedoverie/190019/7/0", "text": "Британският премиер Борис Джонсън ще проведе предсрочни избори в дните след Брекзит, ако депутатите гласуват вот на недоверие на неговото правителство, съобщи в четвъртък \"Файненшъл таймс', позовавайки се на неназовани висши съветници на премира.   Според \"Файненшъл таймс\", неговите сътрудници очакват, че Джонсън ще се окаже изправен пред вот на недоверие скоро, след като британският парламент се завърне от лятната си почивка.   \"Не можем да ги спрем да предизвикат предсрочни избори, но ние контролираме графика, така че ще насрочим датата за вота след 31-ви октомври, когато ще имаме Брекзит\", съобщи за финансовото издание високопоставен неназован служител на Даунинг стрийт 10. \"Ако трябва да има общи избори, тогава те ще бъдат в дните след 31-ви октомври\", подчерта той.   Друг близък сътрудник на Джонсън също не отрече, че в първите дни на ноември могат да се проведат предсрочни избори, съобщи \"Файненшъл таймс\".   Междувременно премиерът на Обединеното кралство Борис Джонсън заяви пред репортери в четвъртък, че членовете на Парламента трябва да подкрепят излизането на Великобритания от Европейския съюз до 31-ви октомври, тъй като това иска британският народ.   \"Ще напуснем ЕС на 31-ви октомври, за което гласуваха хората от тази страна\", посочи Джонсън. \"Смятам, че депутатите трябва да продължат да изпълняват това, което са обещали отново, и отново, и отново, и отново, на хората в тази страна. Те ще трябва да изпълнят дадения им през 2016-а година мандат\", добави той, отговаряйки на въпрос, дали \"изразява загриженост относно неспазването на волята от страна на Парламента\".   В сряда министърът на външните работи на Обединеното кралство Доминик Рааб настоя Великобритания да напусне единния блока в края на октомври с или без споразумение с ЕС, но обеща, че ще направи \"каквото е необходимо\", за да гарантира, че в Ирландия няма да има твърда граница.   Източник: БНР", "date": "2019.08.08", "title": "Борис Джонсън ще насрочи избори, но след Брекзит, ако депутатите му гласуват недоверие"}
{"url": "http://epicenter.bg/article/Utre-se-navarshvat-20-godini-ot-vlizaneto-na-Vladimir-Putin-vav-vlastta/190020/7/0", "text": "Когато Владимир Путин бе назначен за премиер, мнозина си мислеха, че почти неизвестният шеф на разузнавателните служби ще продължи демократичните реформи от 90-те години, като в същото време ще възстанови реда в Русия. Двадесет години по-късно Путин е още в управлението, властта е съсредоточена в неговите ръце и той изглежда решен да продължи да управлява, отбелязва Франс прес.    Борис Елцин обяви на 9 август 1999 г., че назначава директора на Федералната служба за сигурност Владимир Путин за министър-председател. Експертите съзряха в Путин представител на службите за сигурност, способен да сложи край на политическата нестабилност и на проблемите в Кавказ, а също така и ефективен държавник, започнал кариерата си под крилото на кмета на Санкт Петербург Анатолий Собчак и избран от Елцин да продължи да води Русия по пътя към пазарната икономика.    Елцин впоследствие обяви, че подава оставка по време на новогодишното си обръщение по телевизията на 31 декември 1999 г. и каза, че на Путин ще се падне задачата да сплоти обществото и да гарантира, че реформите ще продължат.    \"В началото на управлението му Русия беше, въпреки бедността и престъпността, една либерална и демократична държава\", казва журналистът Николай Сванидзе, който си спомня, че през първите си години в Кремъл Путин е бил приятен и непринуден събеседник с чувство за хумор.    \"След 20 години на неограничена власт, през които бе обграден от ласкатели, което е неизбежно при нашия относително авторитарен режим, той безспорно се промени и то не в добра посока\", изразява мнението си Сванидзе пред Франс прес.    В началото на управлението си премиерът Путин демонстрира относителна толерантност и склонност за добри отношения със Запада. В същото време обаче изгради и образа си на непоколебим лидер и започна втората война в Чечения, която засили популярността му и му позволи да спечели с 53 процента на президентските избори през 2000 г.    Благодарение на успехите в петролната търговия първото десетилетие на Путин във властта бе белязано от подобряване на жизнения стандарт на руснаците и от засилването на държавата, отслабена след разпадането на Съветския съюз. Властта си възстанови контрола върху медиите, които допреди това бяха в ръцете на амбициозни олигарси.    \"Сегашният Путин не е Путин от 1999-2000 г.: от либерал той стана консерватор\", твърди политологът Константин Калачов, според когото причината за тази промяна е разочарованието от Запада.    Повратен момент бе \"Оранжевата революция\" в Украйна през 2004 г., която доведе до избирането на прозападен президент. Кремъл изтълкува това като навлизане на Запада в неговата сфера на влияние.    През 2007 г. Путин произнесе знаменитата си реч в Мюнхен, която съдържаше сериозни критики срещу Съединените щати.    Оттогава насетне кризите следват една след друга: войната в Грузия през 2008 г., интервенцията на Запада в Либия през 2011 г., която Москва възприе като предателство, украинската криза от 2014 г. с анексията на Крим и началото на конфликта в Източна Украйна между Киев и проруските сепаратисти.    \"Конфликтът със Запада превърна Путин в реакционер\", смята журналистът Георгий Бовт.    Вътре в Русия признаците за това са защитата на традиционните консервативни ценности на православната църква, които влизат в противоречие с \"декадентството\" на Запада, и постоянното ограничаване на публичните свободи в името на реда и стабилността.    Наближаването на края на мандата на Путин поставя въпроса пред руската политическа класа за неговите намерения. Дали той отново ще стане премиер, както през 2008-2012 г.? Или ще определи свой приемник, както направи Борис Елцин през 1999?    Или пък ще се обяви за почетен президент, което ще му позволи да продължи да дърпа конците, както направи президентът на Казахстан?    Макар Путин да е вече 20 години във властта, той остава далеч зад рекордите на други управлявали дълго време лидери като Фидел Кастро, Ким Ир-сен и Теодоро Обианг Нгуема, който наскоро отпразнува 40 години начело на Екваториална Гвинея.    В тази класация, разбира се, не участват монарсите, които по дефиниция прекарват целия си живот на трона: на първо място сред тях е 93-годишната британска кралица Елизабет Втора, която е на трона от 67 години.    Рекордът сред лидерите, управлявали най-дълго, е на Фидел Кастро, който беше начело на Куба 49 години.    На второ място е китайският лидер Чан Кайши, който беше на власт 47 години в Китай, а след това в Тайван. Следва го севернокорейският лидер Ким Ир-сен, който беше на власт 46 години.    Муамар Кадафи бе начело на Либия близо 42 години преди да бъде убит през октомври 2011 г. след началото на въоръжения конфликт в Либия.    Лидерът на Габон Омар Бонго Ондимба бе на власт 41 години преди да почине през 2009 г.    В Европа най-дълго управлявалият лидер е починалият през 1985 г. Енвер Ходжа, който управлява Албания в продължение на 40 години, отбелязва Франс прес.      ", "date": "2019.08.08", "title": "Навършват се 20 години от влизането на Владимир Путин във властта"}
{"url": "http://epicenter.bg/article/AFP--Putin-20-godini-v-Kremal-i-krayat-mu-ne-se-vizhda-/190022/7/0", "text": "Когато Владимир Путин бе назначен за премиер, мнозина си мислеха, че почти неизвестният шеф на разузнавателните служби ще продължи демократичните реформи от 90-те години, като в същото време ще възстанови реда в Русия.    Двадесет години покъсно Путин е още в управлението, властта е съсредоточена в неговите ръце и той изглежда решен да продължи да управлява, отбелязва Франс прес, цитирана от БТА. Борис Елцин обяви на 9 август 1999 г., че назначава директора на Федералната служба за сигурност Владимир Путин за министър-председател.    Експертите съзряха в Путин представител на службите за сигурност, способен да сложи край на политическата нестабилност и на проблемите в Кавказ, а също така и ефективен държавник, започнал кариерата си под крилото на кмета на Санкт Петербург Анатолий Собчак и избран от Елцин да продължи да води Русия по пътя към пазарната икономика.    Елцин впоследствие обяви, че подава оставка по време на новогодишното си обръщение по телевизията на 31 декември 1999 г. и каза, че на Путин ще се падне задачата да сплоти обществото и да гарантира, че реформите ще продължат. \"В началото на управлението му Русия беше, въпреки бедността и престъпността, една либерална и демократична държава\", казва журналистът Николай Сванидзе, който си спомня, че през първите си години в Кремъл Путин е бил приятен и непринуден събеседник с чувство за хумор.    \"След 20 години на неограничена власт, през които бе обграден от ласкатели, което е неизбежно при нашия относително авторитарен режим, той безспорно се промени и то не в добра посока\", изразява мнението си Сванидзе пред Франс прес.    В началото на управлението си премиерът Путин демонстрира относителна толерантност и склонност за добри отношения със Запада.    В същото време обаче изгради и образа си на непоколебим лидер и започна втората война в Чечения, която засили популярността му и му позволи да спечели с 53 процента на президентските избори през 2000 г.    Благодарение на успехите в петролната търговия първото десетилетие на Путин във властта бе белязано от подобряване на жизнения стандарт на руснаците и от засилването на държавата, отслабена след разпадането на Съветския съюз. Властта си възстанови контрола върху медиите, които допреди това бяха в ръцете на амбициозни олигарси. \"Сегашният Путин не е Путин от 1999-2000 г.: от либерал той стана консерватор\", твърди политологът Константин Калачов, според когото причината за тази промяна е разочарованието от Запада.    Повратен момент бе \"Оранжевата революция\" в Украйна през 2004 г., която доведе до избирането на прозападен президент. Кремъл изтълкува това като навлизане на Запада в неговата сфера на влияние.    През 2007 г. Путин произнесе знаменитата си реч в Мюнхен, която съдържаше сериозни критики срещу Съединените щати. Оттогава насетне кризите следват една след друга: войната в Грузия през 2008 г., интервенцията на Запада в Либия през 2011 г., която Москва възприе като предателство, украинската криза от 2014 г. с анексията на Крим и началото на конфликта в Източна Украйна между Киев и проруските сепаратисти. \"Конфликтът със Запада превърна Путин в реакционер\", смята журналистът Георгий Бовт.    Вътре в Русия признаците за това са защитата на традиционните консервативни ценности на православната църква, които влизат в противоречие с \"декадентството\" на Запада, и постоянното ограничаване на публичните свободи в името на реда и стабилността.    Наближаването на края на мандата на Путин поставя въпроса пред руската политическа класа за неговите намерения. Дали той отново ще стане премиер, както през 2008-2012 г.?    Или ще определи свой приемник, както направи Борис Елцин през 1999? Или пък ще се обяви за почетен президент, което ще му позволи да продължи да дърпа конците, както направи президентът на Казахстан?    Макар Путин да е вече 20 години във властта, той остава далеч зад рекордите на други управлявали дълго време лидери като Фидел Кастро, Ким Ир-сен и Теодоро Обианг Нгуема, който наскоро отпразнува 40 години начело на Екваториална Гвинея.    В тази класация, разбира се, не участват монарсите, които по дефиниция прекарват целия си живот на трона: на първо място сред тях е 93-годишната британска кралица Елизабет Втора, която е на трона от 67 години. Рекордът сред лидерите, управлявали най-дълго, е на Фидел Кастро, който беше начело на Куба 49 години.    На второ място е китайският лидер Чан Кайши, който беше на власт 47 години в Китай, а след това в Тайван. Следва го севернокорейският лидер Ким Ир-сен, който беше на власт 46 години. Муамар Кадафи бе начело на Либия близо 42 години преди да бъде убит през октомври 2011 г. след началото на въоръжения конфликт в Либия. Лидерът на Габон Омар Бонго Ондимба бе на власт 41 години преди да почине през 2009 г. В Европа най-дълго управлявалият лидер е починалият през 1985 г. Енвер Ходжа, който управлява Албания в продължение на 40 години, отбелязва Франс прес.", "date": "2019.08.08", "title": "АFP: Путин 20 години в Кремъл и краят му не се вижда "}
{"url": "http://epicenter.bg/article/Parva-ministerska-sreshta-po-energetika-mezhdu-Gartsiya--Kipar--Izrael-i-SASht/190014/4/0", "text": "Възможностите за сътрудничество в областта на енергетиката и утвърждаването на съвместен ангажимент за насърчаване на мира, стабилността, сигурността и просперитета в Източното Средиземноморие бяха част от темите, обсъдени на първата среща на високо равнище на министрите по въпросите на енергетиката 3+1, на която присъстваха министрите на енергетиката на Гърция, Кипър, Израел и САЩ, съобщава МИА.    В съвместно писмено изявление след срещата на върха в гръцката столица те заявиха, че са идентифицирани няколко области от общ интерес, като инфраструктурните проекти, възобновяема енергия и спестяване на енергия, готовността за спешни ситуации, опазване на околната среда и киберсигурност и „са се съгласили да сформират работна група на високо ниво за насърчаване на конкретни енергийни проекти. “    „Министрите и Съединените щати потвърдиха пълната си подкрепа и солидарност за Република Кипър в проучването и разработването на ресурси в изключителна икономическа зона и изразиха своята загриженост от последните провокативни стъпки в региона на Източното Средиземноморие. Съединените щати също потвърдиха позицията си, че ресурсите за нефт и природен газ на острова трябва да бъдат справедливо разпределени между двете общности в рамките на цялостното решение“, се казва в съвместното изявление след срещата. На пресконференция след срещата на върха министрите обсъдиха значението на енергийното сътрудничество, което може да бъде прехвърлено и в други области.    “Енергетиката може да бъде мост към политическа стабилност и икономическо развитие”, заяви помощник държавният секретар на САЩ по енергетиката Франсис Фанън.    Гръцкият министър на околната среда и енергетиката Костис Хазидакис заяви, че съвместната декларация обхваща изцяло позициите и политиките на гръцкото и кипърското правителство по отношение на правата на Кипър в изключителната икономическа зона.    “Тази среща не е среща срещу никоя държава, а среща в полза на международното право и договорките й имат за цел да насърчат сътрудничеството в региона”, каза Хазидакис.    Кипърският министър на енергетиката Йоргос Лакотрипис информира колегите си за последните нарушения от страна на Турция в изключителната икономическа зона на Кипър и отбеляза, че е получил подкрепа и солидарност от присъстващите на срещата министри.    “Кипър се ангажира да продължи да работи със съседните страни за стабилността и просперитета на нациите”, каза Лакотрипис.    Израелският му колега Ювал Щайниц заяви, че енергетиката ще насърчи сътрудничеството.    На срещата на министрите се спомена и газопровода EastMed, за който министрите казаха, че ще си сътрудничат и с Италия за ускоряване на процеса на изграждане.    ", "date": "2019.08.08", "title": "Първа министерска среща по енергетика между Гърция, Кипър, Израел и САЩ"}
{"url": "http://epicenter.bg/article/ZORA-otvarya-nov-magazin-v-Sofiya-s-atraktivni-tseni/190023/4/0", "text": "На 10.08.2019 г. в 10:00 часа, отваря врати най-новия магазин на Търговска верига „ЗОРА” в София. Иновативният дизайн, разгърнат на площ, достатъчна за клиентите да открият всичко необходимо за дома и семейството, представяйки най – новите тенденции предлагани от световни производители в областта на техниката. Посетителите на магазина ще имат възможност да направят своя избор в уникална атмосфера, асортимент и обслужване,отговарящи на най-високите изисквания. За тях от 10-ти до 14-ти август са предвидени специални предложения на атрактивни цени. Бъдете част от събитието по откриването на новия магазин „ЗОРА” в гр. София – комплекс „Фантастико”, бул. Черни връх № 204, в 10:00 часа и пуснете удоволствието в живота си. ", "date": "2019.08.08", "title": "ЗОРА отваря нов магазин в София с атрактивни цени"}
{"url": "http://epicenter.bg/article/Glavniyat-prokuror-Sotir-Tsatsarov-razporedi-proverka-na-BABH/189978/3/0", "text": "По повод публикувано журналистическо разследване - филм на Генка Шикерова \"Война на трупове\", главният прокурор Сотир Цацаров разпореди на Специализираната прокуратура незабавно извършване на проверка за евентуални длъжностни престъпления и сключване на неизгодни договори от страна на БАБХ. Това съобщиха от пресцентъра на Прокуратура на Република България.   В хода на проверката от ръководството на агенцията ще бъдат изискани: - всички документи по обществената поръчка за обезвреждане на животински отпадъци, обявена от БАБХ през 2017 г.;   - договорите, сключени от БАБХ за обезвреждане на животински отпадъци в процедура по пряко договаряне чрез мобилни инсинератори през 2018 г.;   - всички анекси към тези договори, подписани до настоящия момент;   - документи за всички плащания, извършени от възложителя по договорите и анексите (БАБХ), на изпълнителите, както и за осъществените от тях дейности, за които са направени плащанията, за установяване на реално преработени и заплатени количества животински отпадъци;   - документи, удостоверяващи упражнения контрол от страна на БАБХ върху работата на изпълнителите и количествата унищожени животински отпадъци, подлежащи на заплащане;   - данни за капацитета на инсталациите;   - мобилни инсинератори на всяка от фирмите изпълнители, както и данни за конкретните преработени количества от тях по време и място;   - информация за състоянието на наличните екарисажи на територията на страната (според филма - във Варна и Шумен), както и за причините за неползването им за унищожаване на животински трупове особено в настоящата усложнена обстановка;   - всички заповеди и указания на БАБХ относно предписания сега начин на унищожаване на труповете на умъртвените животни във връзка с болестта африканска чума по свинете (АЧС), с цел установяване на причините, поради които тези трупове се загробват, а не се изгарят или обезвреждат по друг начин, както и с цел преценка на евентуалната опасност за здравето на населението от такива действия;   - информация за ползването на мобилните инсинератори в настоящата усложнена епизоотична обстановка, за ползването им при предни такива епидемии (птичи грип, чума по дребните преживни животни) и за извършените плащания от БАБХ.   Пресцентърът на ПРБ ще предоставя своевременно информация за резултатите от проверката и за последващите действия на прокуратурата.", "date": "2019.08.08", "title": "Главният прокурор Сотир Цацаров разпореди проверка на БАБХ"}
{"url": "http://epicenter.bg/article/Nameriha-i-vtoriya-izcheznal-v-Pirin-turist/189987/3/0", "text": "След продължило денонощие и половина издирване спасители откриха и втория изчезнал в Пирин турист. Той е в добро здравословно състояние, съобщи Нова телевизия.   Спасителната акция започна след сигнал, който намереният днес мъж и негов приятел подали до Планинската спасителна служба, след като загубили пътя във вторник вечерта. Спасителите веднага тръгнали към тях. Вместо да чакат на място, двамата мъже продължили да се движат високо в планината. Така връзката с тях се загубила.   В следобедните часове в сряда спасителите достигнаха до единия от изгубилите се мъже. Оказа се, че високо в планината туристите са се разделили.", "date": "2019.08.08", "title": "Намериха и втория изчезнал в Пирин турист"}
{"url": "http://epicenter.bg/article/Ivan-Todorov---TAD-grup--Ne-sam-porachval-nishto-/189990/3/0", "text": "Не съм поръчвал нищо. Това каза Иван Тодоров, собственик на “ТАД груп” в отговор на въпрос поръчвал ли е нещо на хакера Кристиян Бойков, предаде БГНЕС.    Днес Апелативният спецсъд гледа мярката за неотклонение на Тодоров. Пред репортери в съда той не пожела да говори.    “Не мога да коментирам в момента”, заяви Тодоров. Той посочи, че не го притеснява нищо, просто иска да мине следствието.    Фирма “ТАД груп”, чийто собственик е Тодоров, е заподозряна за хакерската атака срещу НАП. Изтичането на данни след хакерската атака на сървърите на НАП засегна около 5,1 млн. български граждани. Около 4 млн. от тях са на живи хора, останалите са на починали лица.    Миналата седмица Тодоров беше задържан на Летище София, а след това – освободен от спецсъда срещу гаранция от 100 хиляди лева.   Прокуратурата протестира мярката за неотклонение парична гаранция. Вече стана ясно и че защитата на собственика на „ТАД Груп” иска намаляване на гаранцията му. Обвинението на Тодоров е за кибертероризъм.    Oт прокуратурата разпространиха част от доказателствата, събрани по делото. Това доведе до нов теч на лични данни. В разпространения имейл от обвинението не бяха заличили ЕГН-та.    Извън ареста са и другите двама обвиняеми – търговският директор Георги Янков и служителят Кристиян Бойков.", "date": "2019.08.08", "title": "Иван Тодоров за хакерската атака в НАП: Не съм поръчвал нищо "}
{"url": "http://epicenter.bg/article/Otkriha-tyaloto-na-deteto--izcheznalo-vav-vodite-na-Iskar-/189992/3/0", "text": "  12-годишно момче от Мездра се удави в река Искър край ВЕЦ-Варуна, съобщи БНТ.   Инцидентът е станал вчера следобед. Две момчета се разхождали край река Искър, когато едното от тях се подхлъзнало и паднало във водата.   Днес малко преди обяд тялото на детето беше открито върху скарите на водно-електрическата централа.   Бащата на момчето разказа пред екипа на \"По света и у нас\", че става въпрос за нещастен случай, а не за нерегламентирано къпане в реката в близост до канала за централата.  ", "date": "2019.08.08", "title": "12-годишно момче се удави в река Искър край ВЕЦ-Варуна"}
{"url": "http://epicenter.bg/article/Mashtabna-spetsaktsiya-na-prokuraturata-i-politsiyata-v-tsyalata-strana--Udariha-narkobandata-na-Rado-Lanetsa/189995/3/0", "text": "Държавата удари наркобизнеса. В момента тече мащабна акция на прокуратурата и полицията на територията на цялата страна.   На прицела на правоохранителните органи е групата на Радо Ланеца, предаде Нова телевизия.   Неговата наркомрежа е сочена за най-голямата у нас, със стотици участници по веригата навсякъде на наша територия.   По-рано днес регионални медии съобщиха за полицейски акции по морето, които вероятно имат връзка с мащабния удар по наркоразпространението.   Арести текат в София, Пловдив и Поморие, както и на други места в страната.  ", "date": "2019.08.08", "title": "Мащабна спецакция на прокуратурата и полицията в цялата страна! Удариха наркобандата на Радо Ланеца"}
{"url": "http://epicenter.bg/article/Ministerstvo-na-pravosadieto--Dosega-ne-e-imalo-signali--che-osinovenite-balgarcheta-v-SASht-sa-maltreti/190003/3/0", "text": "Не са регистрирани сигнали преди появата на информацията, че осиновените българчета в САЩ са малтретирани. Това каза на брифинг Милена Първанова, директор на дирекция “Международна правна закрила на детето и международните осиновявания”, предаде Агенция “Фокус”. Тя обясни, че процедурата по осиновяване на двете близначки е започнала през май 2011 г. и решение е получено през ноември 2011 г.   “Близначките в този момент са били на 7 години, едното е със специално нужди, умствената изостаналост. Кандидат- осиновителите са заявили искане да осиновят децата”, допълни Първанова.   “До момента семейство има 4 биологични деца. В рамките две години след осиновяването Министерството на правосъдието иска доклад за здравето на децата, прегледи при специалисти, образование, отношенията с братя и сестри”, обясни директорът на дирекция “Международна правна закрила на детето и международните осиновявания”.   “Докладите сочат че момичетата са се адаптирали добре към семейството. 1 ноември 2013 г. е било последното посещение на социалния работник и той е бил впечатлен от изключителната привързаност на децата към родителите”, посочи още Първанова. “Сигнали за децата не са публикувани до получената информация днес”, завърши Милена Първанова .", "date": "2019.08.08", "title": "От правосъдието с подробности за българчетата от ''къщата на ужасите'' в САЩ"}
{"url": "http://epicenter.bg/article/Varnaha-shefa-na--quot-TAD-Grup-quot--zad-reshetkite-/190011/3/0", "text": "4 тома допълнителни доказателства представи специализираната прокуратура срещу шефа на „ТАД груп“ Иван Тодоров. Обвинителите поискаха делото да бъде гледано при закрити врата, защото доказателствата съдържат информация за задължения на лица и фирми към застрахователи и банки.   Адвокатът на обвиняемия Ина Лулчева категорично обори това искане, като посочи, че не се съдържа класифицирана информация или държавна тайна, а прокуратурата сама е разпространила преди дни справки и доказателства по делото. Тя поиска да бъде разпитан служителят на фирма „ТАД груп“ и обвинен за хакерската атака срещу НАП Кристиян Бойков, който сам да каже подбуждал ли го е някой да пробие сайта на НАП и да разпространи информацията. Искането беше отхвърлено, както и това делото да бъде гледано при закрити врата.   Като ново доказателство прокуратурата цитира експертна справка от чат в Telegram между Иван Тодоров и Кристиян Бойков. В нея Бойков казвал на шефа си: „Тая вечер НАП заминава“, пише  .   Ударената информация от сайта на приходната агенция е била качена на сайт за анонимно споделяне. Всички, на които е била дадена паролата, която е била „България“, са могли да видят информацията.   Друго доказателство е иззет мобилен телефон, в който е била открита информация с лични данни на висши политици, висши магистрати, както и редови прокурори и следователи.   От иззет лаптоп пък се вижда, че е правен опит да бъде хакнат сайтът на Агенция „Митници“. Като свидетели са разпитани служители на фирмата и пострадали от нея. Свидетелят Ахметов, който е работил в „ТАД груп“, твърдял, че Бойко споменал, че ще хакне НАП. Той казал още, че тримата обвиняеми – Иван Тодоров, изпълнителният директор Георги Янков и Кристиян Бойков, са имали много близки отношения, често излизали на терасата на офиса и си говорили тайно. Същото потвърдили и свидетелите Митев и Иван Петров.   Тодоров предлагал да се тестват за сигурност сайтове на фирми без знанието на собствениците. Такива показания са дали пострадалите от две фирми – „Нет инфо“ и „Динамо България“.   Прокуратурата поиска задържането под стража на Иван Тодоров, защото може да се укрие или да извърши ново престъпление, като въздейства върху свидетелите.   Адвокат Лулчева обвини прокуратурата, че прилага двоен стандарт, защото тя не е поискала задържането на другите двама обвиняеми Бойко и Янков, които също биха могли да се укрият и да затруднят съдебното производство. Тя е категорична, че срещу клиента й няма никакви доказателства, че е поръчал на Бойков да хакне НАП и да разпространи данните, да всее смут и страх в населението, каквото е обвинението.   Предстои съдът да се произнесе.   Собственикът на \"ТАД Груп\" Иван Тодоров остава в ареста, реши Апелативният специализиран наказателен съд, съобщи  . Решението на съда е окончателно. Припомняме, че на първа инстанция на Тодоров, който е обвинен в подбудителство на хакерската атака срещу НАП, беше пуснат на свобода срещу 100 000 лева парична гаранция.   Според магистратите с действията си Тодоров уронва авторитета на държавните институции.   Съдът оцени всички доказателства по делото в тяхната съвкупност и счете, че обвиняемият е обществено опасна личност и е извършител на престъплението, в което е обвинен, заяви пред журналисти след обявяване на решението на съда прокурор Даниела Ангелова.   От защитата на Тодоров казаха, че са очаквали решението на съда да е такова. След масираната атака тази седмица напълно очаквахме да има такъв обрат, не че същият е обоснован и законосъобразен. Продължаваме да твърдим, че доказателства за подбудителство няма, заяви адвокат Ина Лулчева. Мисля, че всички, които бяха в залата, чуха че като собственик той трябвало да вижда на камерите какво става, но нито една дума не се спомена, че той е накарал Кристиян Бойков да извърши това копиране и разпространение. Считам, че това е едно удовлетворяване на общественото напрежение по случая. Има и позовавне на доказателства, които се тълкуват неправилно, посочи адвокат Лулчева.   Това, че се влияело върху авторитета на държавните институции - съжалявам, но държавните институции трябва да си пазят авторитета, данните и всичко останало, а да не разчитат, че никой няма да се съмнява в авторитета им и да се опитва да го оспорва. Смятам, че всееки гражданин има интерес да оспорва авторитета на държавните институции, за да ги стимулира да ги развиват, подчерта адвокат Ина Лулчева.   На днешното заседание бяха представени нови материали по делото. По неофициална информация става въпрос за разпити на нови свидетели и за данни за сделки между търговски дружества.   Обвиненият за хакерската атака Кристиян Бойков също дойде в съда днес.    ", "date": "2019.08.08", "title": "Кристиян Бойков в чат с Иван Тодоров: Тая вечер НАП заминава"}
{"url": "http://epicenter.bg/article/Ivan-Geshev-s-podrobnosti-za-udarenata-narkobanda-na-Rado-Lanetsa/190012/3/0", "text": "Зам.-главният прокурор Иван Гешев даде по-подробна информация за разбитата престъпна група, разпространявала наркотици.   \"При мащабната акция на спецпрокуратурата и ГДБОП срещу наркоразпространението в страната са задържани 8 дилъри, стояли нависоко в йерархията на групата на Радо Ланеца.    „Издирват се още 20 лица, които предстои също да бъдат привлечени към наказателна отговорност по досъдебното производство“, поясни Гешев, предаде Нова телевизия.    От думите му става ясно, че са разбити и двете големи нарколаборатории в София и в Русе.", "date": "2019.08.08", "title": "Иван Гешев: Издирват се още 20 лица от разбитите нарколаборатории в София и Русе!"}
{"url": "http://epicenter.bg/article/MON--Uchenitsite-pokazvat-vse-poveche-poznaniya-v-oblastta-na-sigurnostta-v-internet-i-zashtitata-ot-virus/189998/2/0", "text": "Учениците в страната имат все повече знания за сигурността в интернет и защитата от вируси. Това показва анализът на резултатите от тазгодишното национално външно оценяване по информационни технологии след десети клас.   То се проведе в 928 училища в страната и в него участваха близо 45 000 десетокласници, съобщиха от министерството на образованието.   Тестът беше разделен на две части. Първата съдържаше 20 задачи с избираем отговор, които се генерират на случаен принцип по време на самото изпитване. Така се изключва възможността от преписване и подсказване, тъй като учениците решават различни задачи.   Най-добре учениците са се справили с въпросите за безопасна работа в мрежова среда, защита от вируси и работа със споделени документи, показват резултатите. Втората част на оценяването беше практическа, като отново всеки получи персонален вариант на задачата.   98% от явилите се са работили по нея, а повече от половината ученици не са се затруднили при решаването ѝ. Най-добре се представиха десетокласниците в Търговище, Русе и Ловеч.   73% от положилите изпита получиха сертификати за владеене на дигитална компетентност по Европейската рамка за оценяване. Те са успели да отговорят вярно на 50% или повече от въпросите. Средният резултат от външното оценяване тази година е 35,88 точки, което е почти 60% успеваемост. Това е и най-високото постижение досега. ", "date": "2019.08.08", "title": "МОН: Учениците показват повече познания в областта на сигурността в интернет и защитата от вирусис"}
{"url": "http://epicenter.bg/article/Hristo-Prodanov--Shte-badem-maksimalno-aktivni-v-noviya-politicheski-sezon/189999/2/0", "text": "Ще бъдем максимално активни в новия политически сезон. Това каза в интервю за Агенция „Фокус“ заместник-председателят на ПГ на „БСП за България“ Христо Проданов.   Проданов заяви, че със сигурност ще има един сериозен политически разговор. Според него на фона на предстоящите местни избори този разговор ще бъде с акцент върху политиките на местната власт и финансирането на общините и начините, по които те трябва да изпълняват своите задачи.   „Политическата битка предстои да се случи през есента“, коментира заместник-председателят на ПГ на „БСП за България“. Той отчете, че през есента има и други важни въпроси. „Като приемане на бюджета за следващата година, в който ние ще направим отново нашите предложения“, заяви още Проданов.    През изминалия сезон управляващите се занимаваха с лобистко законодателство, а правителството беше непоследователно в политиките си, посочи още в интервюто за „Фокус“ заместник-председателят на ПГ на „БСП за България“. Христо Проданов обясни, че през изминалата сесия не са били еднакви важните законопроекти за политиците и обществото.   „В България бедността е голям бич. Над Над 2 млн. българи живеят под прага на бедността. БСП се бореше и ще продължи да се бори точно да помага на тези групи от граждани, които едвам свързват двата края. Управляващите се занимават преди всичко с лобистко законодателство и уреждане на въпросите за едрия бизнес, корпорациите и тези, които изнасят парите от България“, посочи още Проданов.  Заместник-председателят на ПГ на „БСП за България“ обърна внимание, че през сезона правителството е било непоследователно в своите политики. „Имам предвид промяната на законите. Днес се приема един, утре се приемат обратните текстове на това, което са приели самите управляващи. Това от своя страна води до несигурност, отблъсква инвеститорите, защото никой не би отишъл да инвестира пари там, където има несигурна среда и няма правила“, посочи още Проданов. Той даде пример с Изборния кодекс и Закона за концесиите.   ", "date": "2019.08.08", "title": "Христо Проданов: БСП ще бъде максимално активна в новия политически сезон!"}
{"url": "http://epicenter.bg/article/Genka-Shikerova--BABH-e-pazena-i-udobna-agentsiya/190000/2/0", "text": " Това каза пред БНР журналистът Генка Шикерова, която пусна в YouTube разследване за това    „Най-озадачаващото е липсата на информация. Изчисленията, направени в разследването, са на база платени суми и договорената цена за обезвреждане на отпадък,  . Тази политика на БАБХ получава подкрепа от високо ниво, защото продължаваме да не я получаваме тази информация“, допълни Шикерова в предаването „12+4“.   Тя подчерта, че ролята на журналистите е да бъдат критични към властта – „нещо, което продължава да не се разбира към този момент от хората, в чиито ръце е властта“.     Според журналиста основният проблем е в липсата на информация и в ", "date": "2019.08.08", "title": "Генка Шикерова: БАБХ е пазена и удобна агенция, която получава подкрепа от високо ниво"}
{"url": "http://epicenter.bg/article/GERB---Sliven-nominira-Stefan-Radev-za-vtori-mandat/190001/2/0", "text": "Стефан Радев е номинацията на общинската структура на ГЕРБ - Сливен, за кмет на общината на предстоящите местни избори през октомври, съобщиха от пресцентъра на областната организация. Радев е обявил, че през изминалите четири години финансовото състояние на общината е стабилизирано, няма просрочени задължения и са изпълнени редица проекти, които са очаквали реализация с години. Според него трябвало да се продължи работата в посока на стабилизация и надграждане на постигнатото. Номинационни събрания са били проведени и в останалите общини от областта - Котел, Нова Загора и Твърдица. За пореден мандат са били номинирани досегашните кметове на трите общини Коста Каранашев, Николай Грозев и Атанас Атанасов. Всички гласувани номинации ще бъдат представени на Изпълнителната комисия на ПП ГЕРБ, която ще определи окончателния вид на листите с кандидати за общински съветници и кметове на населени места.  ", "date": "2019.08.08", "title": "ГЕРБ - Сливен номинира Стефан Радев за втори мандат"}
{"url": "http://epicenter.bg/article/Fenove-na-futbolniya-klub--quot-Arda-quot--blagodaryat-na-Borisov--yadosani-na-Ninova-/190013/2/0", "text": "Фенове на футболния клуб \"Арда\" благодарят с писмо на премиера Борисов за това, че е обещал да намери справедливо решение за финансирането на клуба.  Те обаче са ядосани на лидера на БСП Корнелия Нинова. На последния си брифинг тя разкритикува министър-председателя, че в разгара на кризата с африканската чума той се занимава с проблемите на футболния клуб. Отпускането на средства за ПФК \"Арда\" Нинова разчете като поредно обещание за подаряване на пари от държавния бюджет и се възмути: \"Не може цялата държава да ври и кипи и единственото прессъобщение да бъде среща с футболен клуб \"Арда\". Това е потресаващо! Идват местни избори. Сигурно премиерът взема пак кампанията на ръчно управление. Почва да раздава пари отсега, но над партийните интереси има и далеч по-големи.\"    Публикуваме текста на писмото на привърженици на ПФК \"Арда\" без редакторска намеса:    \"От името на спортната общественост на гр. Кърджали и организираните привърженици на ПФК \"Арда\", искаме да изкажем огромна благодарност на премиера на България г-н Бойко Борисов. Въпреки усилията на г-н Борисов и неговият щаб с решаването на проблема с африканската чумата с прасетата, в което не се съмняваме, че ще се справи, той намери време да се срещне с ръководството на ПФК \"Арда\". По време на срещата г-н Борисов бе добронамерен и решен да помогне на феновете на ПФК \"Арда\", по-бързо футболният клуб да се завърне в Кърджали, където е неговият дом и там да играе домакинските си мачове.    На \"Арена Арда\" предстои да се сложи осветление, както и подобрения на самия стадион, за да може да се отговаря на всички изисквания за Първа лига.    Правителството на г-н Бойко Борисов многократно е показвало, че изпълнява последователна политика за изграждане и реновиране на спортната база в цялата страна.     Г-жо Нинова, спортната общественост на гр. Кърджали и организираните привърженици на ПФК \"Арда\", които наброяват над 800 000 в цяла България, Турция, Германия, Испания, Англия и други държави, са дълбоко възмутени, че вкарвате ПФК \"Арда\" във вашата пропаганда. Това ние не го приемаме и няма да позволим любимият ни отбор да бъде използван. Искаме да Ви кажем, че сред тези близо един милион фенове има и ваши симпатизанти, които със сигурност не биха искали ПФК \"Арда\" да бъде използван с политическа цел.    Бъдете сигурна, че те ще Ви обърнат гръб, ако продължавате да включвате клубът ни във Вашата политика. Г-жо Нинова не бъркайте спорта с политиката! Не бъркайте любовта на хората, с онази от бардаците! Не си играйте с нашето търпение!! Вашият личен провал не го местете на друго място, освен от Позитано 20.\"    С благодарност и уважение    Организирани привърженици на ПФК \"Арда\"", "date": "2019.08.08", "title": "Фенове на футболния клуб \"Арда\" благодарят на Борисов, ядосани на Нинова "}
{"url": "http://epicenter.bg/article/Aleksandar-Nenkov-atakuva-BSP--Kolegite-organizirat-protesti-na-malki-stopani-na-praseta-/190018/2/0", "text": "В много области колеги от БСП се включват в създаването и организирането на протести на малки стопани на прасета. По места, представители на местната власт дори не се крият, съветват хората по селата да не колят животните си.   Това коментира във Варна депутатът от ГЕРБ Александър Ненков във връзка с обвинение на колегите му от БСП, че мерките на държавата срещу Африканската чума по свинете не са адекватни, предаде репортер на Радио \"Фокус - Варна\".   Той заяви, че иска да даде знак на колегите си от местната власт, че в чл. 10 от Закона за ветеринарномедицинската дейност ясно е разписано, че всички органи на местната, държавната власт, трябва да подпомагат дейността и заповедите, които Българската агенция по безопасността на храните издава. „Длъжностни лица по смисъла на Закона са длъжни да подпомагат именно спазването на тези мерки, а не търсейки политически дивидент да си допринесат за повече гласове преди предстоящите местни избори. Съветвам да спазват закона такъв, какъвто е“, каза още Александър Ненков. Той благодари на всички стопани, които не се поддават на опитите на БСП за саботаж на държавата. „Не виждам как насъсквайки и опитвайки се да насаждат напрежение и да подклаждат изкуствено протести, помагат на държавата. В такава ситуация аз не мога да си обясня по какъв начин и те помагат държавата да се справи с проблема“, добави Ненков. Той допълни по темата за разследването на прокуратурата за екарисажите, че винаги човешкият фактор има значение и ако има действия, обект на обвинение, прокуратурата трябва да извърши проверки, а виновните да понесат отговорност. Според него ПП ГЕРБ е доказала, че държи на това. Според Александър Ненков, в този момент държавата трябва да бъде обединена и втората по големина политическа сила трябва да помага, а не да саботира действията.   ", "date": "2019.08.08", "title": "Александър Ненков атакува БСП: Организират протести на малки стопани на прасета!"}
{"url": "http://epicenter.bg/article/Mariya-Belova-ot-GERB--BSP-da-ne-nastroyva-golemite-svinekompleksi-sreshtu-malkite-stopani-/190021/2/0", "text": "Прилаганите от правителството мерки за борба с африканската чума са приети и одобрени от СЗО, те не са в полза на големите свинекомплекси и в ущърб на малките стопани, каза днес във Варна депутатът от ГЕРБ и председател на парламентарната комисия по земеделието и храните Мария Белова. Тя отправи апел към представителите на БСП да не настройват хората и да предизвикват напрежение.    \"Трябва да благодарим на всички стопани, които осъзнаха, че ако не предприемат мерки, ще се изправим пред катастрофа и те ги предприеха превантивно\", посочи Белова. Тя припомни, че правителството вече е взело решение да бъдат отпуснати по 300 лева за дезинфекция на дворовете на тези, които доброволно са заклали животните си. Освен това собствениците на регистрирани обекти ще получат обезщетения.    С проблема с африканската чума ще се справяме през следващите месеци, дори и години, допълни депутатът от ГЕРБ Александър Ненков. Според него това, което в момента прави БСП, е саботаж на държавата. По думите му опозицията не проявава конструктивност, а се опитва да насажда напрежение и да подклажда протести. Представителите на местната власт трябва да спазват законите и да подпомагат дейността БАБХ, допълни Ненков. И призова кметовете и общинските съветници от БСП да не мислят само за предстоящите избори, а да работят отговорно. За проблема с екарисажите в страната Ненков посочи, че прокуратурата трябва да направи проверка и, ако някой е извършил нарушение или престъпление, да си понесе отговорността.    ", "date": "2019.08.08", "title": "Мария Белова от ГЕРБ: БСП да не настройва големите свинекомплекси срещу малките стопани!"}
