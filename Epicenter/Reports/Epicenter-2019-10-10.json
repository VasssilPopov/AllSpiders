{"url": "http://epicenter.bg/article/Borisov--Utre-otkrivame-predsrochno-noviya-9-3-km-uchastak-ot-AM--quot-Hemus-quot--mezhdu-Yablanitsa-i-Boaza-/195284/2/0", "text": "Утре е официалното откриване на новия 9,3 км участък от АМ „Хемус“ между Ябланица и Боаза. Изграждането на трасето стартира в края на март м. г. и завърши близо 6 месеца предсрочно. Това написа в профила си във Фейсбук премиерът Бойко Борисов.    В отсечката между Ябланица и Боаза е най-големият армонасип, изграждан досега у нас - 45 метра общ насип, с височина от 25 м на армирания насип. Това е почти вертикална стена на откоса като в конструкцията й са вложени специални укрепителни мрежи и системи, пояснява премиерът.    В строителството на отсечката са положени близо 104 000 тона асфалт, а за осигуряване безопасността на движение са монтирани 40 км мантинели от най-висок клас и 24,5 км предпазни мрежи, пише Борисов.    Премиерът публикува и снимки и видео на новата отсечка от магистралата.    Припомняме, че само преди два дни Борисов се закани, че той ще отреже лентата на готовата автомагистрала \"Хемус\" и заяви, че се надява това да стане до 4-5 години.    Така той даде заявка, че ГЕРБ ще направи всичко възможно, за да управлява до края на третия си мандат, но дори и след това да е на власт.  ", "date": "2019.10.10", "title": "Борисов: Утре откриваме предсрочно новия 9,3 км участък от АМ \"Хемус\" между Ябланица и Боаза "}
{"url": "http://epicenter.bg/article/Prof--d-r-Aneliya-Klisarova--Varna-e-edin-mnogo-krasiv-i-dobre-grimiran--no-bolen-otvatre-chovek-/195283/2/0", "text": "  \"Видно е, че във Варна започна да се прави нещо. Казвам, че се прави \"нещо\" защото, когато мина по улиците изглежда красиво... но само на повърхността.  Всъщност, Варна в момента е като един красив и добре гримиран, но болен отвътре човек\", това заяви кандидатът за кмет на Варна от БСП проф. д-р Анелия Клисарова.    Според нея, има мащабни инфраструктурни проекти, но те се случват и ще продължат да се случват предимно с помощта на държавата и европейско финансиране.    Не е тайна, че поръчките в града се печелят само от няколко фирми, а през последните 2 години във Варна са фалирали около 70 средни фирми. „За да има работеща икономика и промишленост, Общината трябва да се ангажира с пряко участие в проекти за иновации и подкрепа на бизнеса“, категорична е проф. Клисарова.    Според кандидата за кмет от БСП, представителите на местната и държавната власт са длъжници на варненци.  \"Никой не говори за подземната инфраструктура. Има квартали без канализация, квартали, в които се строи безразборно - без обща визия и предварителен план за застрояването. Варна не е само центъра на града.    Презастрояването на кварталите е факт и именно заради него има крещящ недостиг на места за паркиране.  Около блокове се паркира на всевъзможни места - по тротоари, които почти навсякъде вече са разбити, по тревни площи, в градинки.  Затова смятам, че градът трябва да има Зелена карта.    Трябва да се ремонтират и тротоарите, и малките разбити улици, извън големите пътни артерии. Да се ​​оправят междублоковите пространства.  Да се ​​обърне повече внимание на сметосъбирането и чистотата на града\", категорична е проф. Клисарова.    По думите ѝ, първото, което трябва да се направи за чистотата, е сметопочистващата фирма да е общинска. Така местната администрация ще може пряко да контролира дейността и да реагира бързо и адекватно при евентуални проблеми или нарушения.    Според Визията за Варна на кандидата за кмет от Коалиция БСП, е необходимо създаването на общински предприятия не само за поддръжка на вече изградените детски площадки в кварталите, но и за озеленяване на междублоковите пространства, създаване на градинки за разходка на кучета и други малки проекти, които подобряват качеството на живот на варненци.  Общината трябва да обърне повече внимание на младите хора, да използва научния и академичен потенциал, да подкрепя иновативни практики и бизнес проекти, и да създаде общински фонд за подкрепа на стартъп-ите, категорична е проф. Клисарова.", "date": "2019.10.10", "title": "Проф. д-р Анелия Клисарова: Във Варна  поръчките се печелят само от няколко фирми, 70 са фалирали!"}
{"url": "http://epicenter.bg/article/Karakachanov-shte-uchastva-v-rituala-po-polagane-na-voenna-kletva-ot-kursantite-na-NVU--quot-V--Levski-quot-/195290/2/0", "text": "Курсантите от 146-ия випуск на Националния военен университет (НВУ) „Васил Левски” ще положат утре, 11 октомври 2019 г., военна клетва, съобщиха от пресцентъра на Министерството на отбраната.    Тържественият ритуал ще се състои от 11.00 ч. в района на Военния университет в гр. Велико Търново и на него ще присъстват министърът на отбраната Красимир Каракачанов и заместник-началникът на отбраната вицеадмирал Емил Ефтимов.    Клетва ще положат 163 курсанти - първокурсници. Те се обучават в 19 военни специализации в трите факултета на НВУ „Васил Левски” в градовете Велико Търново, Долна Митрополия и Шумен.    През тази година в Националния военен университет се обучават общо 729 курсанти. Университетът разкрива нова военна специализация - „Артилерийско инструментално разузнаване” с гражданска специалност „Геодезия”. Курсантите по тази специализация се обучават във факултет „Артилерия, ПВО и КИС” съвместно с Шуменския университет „Епископ Константин Преславски”.    11 октомври 2019 г. е Ден на отворени врати в Националния военен университет „Васил Левски”. На строевия плац ще бъдат направени показ на въоръжение и бойна техника, демонстрации на специализиран ръкопашен бой, действия на пеши патрул при попадане в засада и задържане на терорист. Курсантите ще покажат строеви хватки и движения с оръжие.", "date": "2019.10.10", "title": "Каракачанов ще участва в ритуала по полагане на военна клетва от курсантите на НВУ \"В. Левски\""}
{"url": "http://epicenter.bg/article/Tsatsarov--Kam-tozi-moment-nyama-danni-Korneliya-Ninova-i-Rumen-Radev-da-sa-imali-kontakti-s-Reshetnikov/195292/2/0", "text": " Това каза главният прокурор Сотир Цацаров пред журналисти, предаде репортер на Агенция „Фокус“.    На въпрос по повод шпионския скандал с русофилите,   по повод издигането на кандидатурата на Румен Радев за президент, Цацаров отговори:    „Има данни за намесата на ген. Решетников в много неща, които са свързани с ориентацията на политическия и не само политическия живот в България.  , допълни още Цацаров.    Във връзка с основанието, на което австралиецът Джок Полфрийман стои в център за мигранти, Цацаров отговори: „Законовото основание не е свързано с правомощията на Прокуратурата. Центърът за мигранти се управлява от Дирекция „Миграция“ към МВР.“    Той обясни, че     „Има изявления, че такива документи са издадени. Физически той не разполага с тях. Това знам аз, ако тези документи му бъдат предадени, той няма основание да стои в центъра в Бусманци“, допълни още главният прокурор.    Във връзка с истерията в Сливен, че ще се отнемат деца, Цацаров заяви, че има едно досъдебно производство на територията на Сливен, по което производство са интезивни разпити с няколко заподозрени лица.    „ “, допълни още Цацаров.    Той посочи, че има данни а участие на местни общности, лидери на местни общности и лидери на местни религиозни общности.  ", "date": "2019.10.10", "title": "Цацаров: Към този момент няма данни Корнелия Нинова и Румен Радев да са имали контакти с Решетников"}
{"url": "http://epicenter.bg/article/Mitropolit-Nikolay--Tova--che-sme-malka-i-bedna-tsarkva-ne-ni-prechi-da-imame-dostoynstvo/195293/2/0", "text": "Пловдивският митрополит Николай обясни на българския патриарх Неофит и на православните християни защо се отказа от участие в прием на делегация на Руската православна църква.   Обяснението бе изпратено до медиите от Пловдивската митрополия. В него се посочва, че на 2 октомври т.г. е било получено известие, че по благословението на Негово Светейшество патриарх Неофит, митрополитите от цялата страна се приканват да се явят в Синодалната палата в София на 9 октомври, за да посрещнат делегация на Руската православна църква – Московска патриаршия, възглавявана от Негово Високопреосвещенство Волоколамския митрополит Иларион, която пристигала в България, за да участва в конференция във Велико Търново.   „Още тогава изпитах известно смущение, поради това, че не е типично гости от братски поместни православни църкви, каквито често идват и посещават нашите епархии, да бъдат посрещани от Светия Синод в пълен състав, освен ако извънредно важни обстоятелства не налагат това. Не съм чул някой от нас да е бил на посещение в епархия на свой събрат-митрополит в друга страна и пътьом да е бил приет от Светия Синод на съответната поместна православна църква, в пълен състав, воглаве с патриарха! Ако такова нещо се случи, то това би било не просто проява на уважение към гостите, а специален знак, който приемащата църква отправя към изпратилата ги църква, но и към целия останал православен свят.   Именно това разбиране за църковния протокол ме накара да уведомя Негово Светейшество патриарх Неофит, че ще се въздържа да участвам в такава среща.   Разбирам, че междувременно срещата в Светия Синод е била отменена и делегацията е била приета в друг формат. Ще кажа – слава Богу, защото иначе нямаше да сме в състояние да убедим никого, че БПЦ не е изпаднала в зависимост и не се поддава на натиск“, пише в обяснението си пловдивският митрополит Николай.   „Моля да бъда разбран правилно, в случая изобщо не става дума за неуважение към Негово Високопреосвещенство Волоколамския митрополит Иларион и придружаващите го клирици на Руската православна църква. С митрополит Иларион всеки от нас се е срещал нееднократно и смятам, че той няма причини да се съмнява в братските ни чувства лично към него.   Известни са и чувствата ни към Негово Светейшество Кирил, патриарх Московски и на цяла Русия, който е посещавал и Софийска и други епархии, включително Пловдивската, и не вярвам да има причина да е останал разочарован или недоволен от посрещането, което е получавал конкретно от страна на Българската православна църква (БПЦ).   В случая става дума за друго. Става дума за това, че междувременно, заради казуса с православната църква в Украйна, ситуацията в православния свят се промени по такъв начин, че опасенията за разкол никак не са неоснователни. Най-страшното би било ако напреженията между Московския и Вселенския патриаршески престоли се трансформират в напрежения вътре в отделните поместни православни църкви“, казва още пловдивският митрополит.   Според него, въпросът за статута на Православната църква в Украйна се поставя пред Светия Синод нееднократно, като за произнасянето ни по тази тема се настоява от различни страни с внушението, че нашето произнасяне е особено важно, а поради това то трябва да стане спешно.   „Тази трескавост в настояванията и напрегнатост в очакванията създават сред нашите миряни усещане, че Българската Православна Църква би могла да вземе решение в полза на едната или на другата от две „спорещи страни“, решение не продиктувано от Светия Дух и съгласно с буквата и духа на Свещените канони, а под външен натиск, в резултат на лобирания и чрез създаване на динамични мнозинства в съборния ръководен орган на Църквата – Светия Синод“, твърди митрополит Николай.   „Лично аз съм убеден, че Светият Синод на БПЦ ще вземе решение по украинския въпрос, когато му дойде времето и тогава то ще е продиктувано от Светия Дух и ще е правилно и достойно за църквата ни.   В настоящия момент, обаче, най-важно ми се струва да отхвърлим всякакви съмнения и подозрения, които се разпространяват от недоброжелатели на Църквата, че е възможно Светият Синод да вземе решение под натиск от вън, под влиянието на външни за БПЦ фактори.   За тази цел ще са необходими системни, последователни и принципни действия, чрез които да бъде убеден православният народ на България, че патриархът и митрополитите на БПЦ бранят здраво православните догмати и канони, а външните фактори да почувстват, че за БПЦ догматите и каноните не са и никога няма да бъдат предмет на сделка“, казва още пловдивският митрополит. Според него, като за начало по подходящи начини, но много ясно, трябва да се съобщина нашите братя от Руската православна църква, но защо не и на църквата-майка – Вселенската патриаршия, а и на всички останали поместни православни църкви, че времето, в което позицията на Българската патриаршия ще бъде огласена публично и съобщена на останалите поместни църкви зависи от мястото, което ни е отредено в диптиха.   „Понеже диптисите на Вселенската патриаршия и на Московската патриаршия се колебаят в решението си кое място да ни отредят, а именно осмо или девето, нека приемем, че след като църквата на Русия, приела християнството благодарение на мисионерите от Българската автокефална църква, ни е отредила в диптиха си деветото място, далеч след себе си, то тя ще чуе нашата позиция едва след като се изкажат всички други патриаршии, които тя е поставила в своя диптих преди Българската патриаршия.   Разбира се, всички поместни църкви са равни помежду си и никоя не е по-важна или по-голяма и значима от останалите, като всяка църква може да съобщи позицията си по всяко време, когато прецени. Смятам, обаче, че за нас в този момент спазването на реда в диптиха е от принципно значение.   Ако някой смята, че нашето мнение е важно и трябва да бъде чуто спешно, трябва да бъде поканен да си спомни, че Българската православна църква е автокефална от 927-ма година. Ако не си го спомня, то значи, че нашата позиция не му е чак толкова важна и ще чака, както и ние смирено ще изчакаме реда си, така, както ни е определен. Сигурен съм, че всички останали поместни православни църкви ще се отнесат с пълно разбиране към тази – процедурна – позиция на БПЦ.   Сигурен съм, че такова разбиране ще проявят и Вселенската патриаршия и Руската православна църква, на чиито предстоятели ние всякога сме засвидетелствали почит, уважение и братска любов и които от своя страна не пропуснаха нито една възможност да ни покажат къде според тях ни е мястото“, казва още митрополит Николай.   В обяснението пише още ,че за да се разреши „украинския въпрос” на най-първо място трябва да се постави в действие християнската любов. Така нареченият „украински въпрос” е въпрос за това дали ние обичаме нашите украински братя в Христа именно като християни, или сме готови да превърнем един църковно-административен въпрос в богословски и каноничен проблем, поради някакви политически съображения от светски, временен характер.   Точно Българската Православна Църква трябва да е особено чувствителна и деликатна по тази тема и поради това би било по-добре не да припира да заема позиция по „украинския въпрос“, а да даде на по-старшите поместни църкви необходимото им време, за да поразсъждават върху значението на любовта в църковния живот.   „Разбира се, че не само е редно, но е и желателно и Негово Светейшество патриарх Неофит и всеки един от нас да се среща с представители на всяка от братските поместни православни църкви, с които сме в канонично общение. Аз също съм имал такива срещи, за които надлежно съм информирал Негово Светейшество. Струва ми се, че би било добре, обаче, на този етап, да се обединим около една обща позиция и то именно основана на процедурата. Така, че, всякога, когато стане дума за „украинския въпрос” всеки един от нас да информира събеседниците си за процедурната пречка на диптиха, която не ни позволява да имаме изпреварващо становище.   По същата тази причина не можем да взимаме в момента страна, дори и само на нивото на знаците, защото и знакът може да се интерпретира като позиция. Смятам, че подобно послание е достойно и би било чуто и разбрано от всички, не на последно място и от нашия православен народ, който също бива изкушаван от враговете на църквата да смята, че митрополитите му са разделени по тази тема“, пише още митрополит Николай.   „През последните години Светият Синод на Българската православна църква взе някои решения по определени въпроси, с които, вярвам, показахме, че стоим здраво на скалата на православната вяра, на която сам Бог е поставил българския народ. Така беше в случая с т. нар. „Критски събор”, при посещението на държавния глава на Ватикана в Република България и в някои други случаи, останали по-встрани от медийното внимание.   Сигурен съм, че и по настоящия казус нашият Свети Синод ще вземе решение, което както по своето съдържание, така и по времето и по начина на неговото огласяване ще покаже, че в Светата вселенска и апостолска православна църква единственото, което има значение, е не кой колко е голям, а колко здраво се придържа към истината. Може да ни смятат за малки и бедни, но това, че сме малка и бедна църква не ни пречи да имаме достойнство, да отстояваме достойнството на Българската православна църква – Българска патриаршия и да изискваме към нея да се отнасят със същото уважение, с което ние всякога сме се отнасяли към всички останали“, добавя митрополит Николай.   Той призовава да се даде време на Светия Дух да нареди по „украинския въпрос” това, което е най-добро за Светата вселенска и апостолска православна църква и душеспасително за православните народи, а ние да използваме същото това време, за да работим за укрепване на авторитета и достойнството на Българската православна църква – Българска патриаршия.", "date": "2019.10.10", "title": "Митрополит Николай: Отказах среща с руския владика Иларион, БПЦ не се поддава на натиск"}
{"url": "http://epicenter.bg/article/Bitkata-za-Ruse--Pencho-Milkov-ot-BSP-izpakna-pred-konkurentite-si-ot-GERB-i-VMRO-NFSB/195297/2/0", "text": "Кандидат-кметът за Русе от БСП Пенчо Милков изпъкна сред конкурентите си от ГЕРБ Диана Иванова и от ВМРО-НФСБ Галин Григоров по време на телевизионен дебат. Тримата \"кръстосаха саби\" в ефира на предаването \"Плюс - минус\" по Нова телевизия.   Намираме се на най-голямата европейска магистрала - р. Дунав, да отворим града на север, призова Милков, след като посочи, че обещаните от строителното министерство проекти за ремонт на пътя Русе - Бяла непрекъснато се отлагат. Явно нашият регион не е приоритетен за властта, бе неговият извод. Пенчо Милков обеща на русенци, ако бъде избран за техен кмет, да търси потенциала на местните фирми, когато се разходват публични средства на общината. Ще подкрепя микросемейните фирми, посочи още той. \"Вярвам, че с усърдието и таланта на русенци ще превърнем града в северната столица на България\", посочи Пенчо Милков.   Чуждестранните инвеститори няма да дойдат с покани, те търсят среда, затова ще създадем модерен технологичен парк, посочи още кандидат-кметът от БСП. Тези негови думи бяха коментар към тезата на претендента от ГЕРБ Диана Иванова, която посочи, че за да се повишат доходите на русенци, трябва да се поканят инвеститори с екологично чисти технологии.   Основна тема в дебата в ефира на Нова бе чистотата на въздуха в Русе. Диана Иванова се произнесе за строг мониторинг под егидата на кмета. Милков обаче посочи, че на хората днес не се дава цялата информация в пълнота. \"Няма да крия нито едно предприятие замърсител - все едно българско или чуждо\", каза Милков. И припомни, че като народен представител е бил инициатор в града да дойдат мобилни станции, които веднага установили кои са замърсителите на въздуха.   „Чистотата на въздуха в нашия град е проблем от 30 години. Когато бях дете, носех маска в училище. Миналата година видяхме същото нещо. Ако стана кмет, ще дам цялата вярна информация на гражданите, защото те я нямат. Ще ги запитам и дали искаме да закупим мобилна станция. Ще чистим редовно улиците, ще садим дървета, ще направим така, че хората да имат възможност да заменят битовите си отоплителни уреди”, обеща Пенчо Милков. „По отношение на ремонтите – стриктно следване на качеството, довършване на проектите. Следене за качеството и срочноста на проектите. Ще направим всичко възможно средата да се подобрява непрестанно”, обеща Милков. Кметът не може да спре замърсителя, но може да събере енергията на гражданите, за да се задейства държавнта машина, изтъкна Пенчо Милков. Думите му бяха реплика и към претендента от ВМРО-НФСБ Галин Григоров, който в момента е областен управител. Той се похвали, че държавата е накарала голям инвеститор да монтира филтри за 6 млн. евро на предприятието си. „Наистина от 30 години насам въздухът е най-болезнената тема за русенци. С абсолютно право гражданите на Русе негодуват. Още в стъпването ми в длъжност като областен управител съм викал екоминистъра в Русе и заедно накарахме един от инвеститорите да вложи над 6 милиона евро за поставяне на филтри и системи за собствен мониторинг. Направил съм нужните проучвания за станция, която да осъществява контрол”, заяви Григоров.   Григоров изтъкна, че е бил и общински съветник и затова може веднага да поеме управлението на града като кмет. \"Не е време за експерименти\", смята той.   Кандидатката на ГЕРБ Диана Иванова каза: „Тръгвам в битката за кмет на Община Русе с ясното съзнание, че мога и в работата си съм го доказала.” И каза, че като директор на професоналната гимназия в града е уверена, че правилно е водила ученицте по пътя на тяхната реализация.   „Във фокуса на моята програма са хората, които искат да дишат чист въздух. Обезлюдяването на града е свързано с чистотата на въздуха. В моята програма е заложено да обвържа цялата система от фактори, които влияят за обезлюдяването на града – чистият въздух, градската среда, здравеопазване, култура, образование ”, заяви още Иванова.      ", "date": "2019.10.10", "title": "Битката за Русе! Пенчо Милков от БСП изпъкна пред конкурентите си от ГЕРБ и ВМРО-НФСБ"}
{"url": "http://epicenter.bg/article/Dimitar-Sichanov--Obrazovanieto-i-kulturata-sa-prioritet-za-nas-/195302/2/0", "text": "  Кандидатът за кмет на район „Панчарево“ от ГЕРБ Димитър Сичанов се срещна с директори и учители от района, съобщиха от пресцентъра на партията.    В събитието се включиха кандидатите за общински съветници д-р Ваня Тагарева, Янка Дръндова и Анелия Йотова, както и всички кандидати за кметове на населени места от района.    „Ние държим на конструктивния диалог и изготвихме програмата си за следващия мандат след разговори с хората в района, защото искаме тя да отговаря на конкретните им нужди. Предимството ни е, че познаваме добре предизвикателствата и предлагаме реалистични действия, с които да надградим постигнатото. Образованието и културата продължават да бъдат приоритет за нас, защото това е най-стойностната инвестиция в обществото“, каза Сичанов.    „През изминалия мандат успяхме да санираме сградата на детска градина 182 \"Пчелица\" в село Долни Пасарел. Цялостно асфалтирахме ул. Прогоно, село Долни Лозен. Един от водещите приоритетите в програмата на нашия екип за следващ мандат остава ремонтирането и изграждането на улици и тротоари в селата в район „Панчарево““, допълни Димитър Сичанов.  ", "date": "2019.10.10", "title": "Димитър Сичанов, ГЕРБ Панчарево: Образованието и културата са приоритет за нас "}
{"url": "http://epicenter.bg/article/Tsatsarov--Urumov--Donchev/195299/2/0", "text": "„ \". Това заяви днес  като по този начин  , когото   довела до изтеглянето на 500 деца от три училища в Ямбол и Сливен. „ , каза вчера на брифинг в Министерски съвет вицепремирът   И обяви, че дори говорил с \"колегата Каракачанов\", който \"     След   вицепремиерът и министър на отбраната   който го уверил, че няма нищо общо със скандала и като доказателство за това е изразил готовност да бъде подложен на всякакви проверки.   „   .    Въпреки това, интригата, забъркана от Томислав Дончев продължи да набира скорост.   \" , заяви Каракачанов и заподозря, че скандалът може да цели \" я\".       След изявлението днес на главния прокурор Сотир Цацаров вече е ясно (както още вчера подозирахме), че в  а само по слухове и един пост във ФБ. Нещо повече, Дончев влезе в тежка колизия с другия вицепремиер Каракачанов, който защити Урумов.   Ясно е, че Томислав Дончев го набеди в грях, без да има доказателства за това.   ", "date": "2019.10.10", "title": "Ще се извини ли Томислав Дончев за това, че набеди човек от МО в създаване на масова психоза?"}
{"url": "http://epicenter.bg/article/Izostaveno-bebe-e-namereno-v-stolichniya-kvartal--Lyulin-/195189/3/0", "text": "Изоставено бебе бе открито в столичния квартал „Люлин“. Сигналът за намереното дете е подаден към 22 ч. На 9 октомври. На място са били изпратени екип на Спешна помощ и полиция.  Медицинският екип е установил, че бебето е на около 7-8 месеца и в добро здравословно състояние, за него са били полагани грижи и е било хранено, предаде БТВ. Детето е открито в кошче за автомобил с бележка, на която е било написано: „Да се даде на социалните. Успех!” Детето вече е поето от социалните служби и е настанено в Дома за медикосоциални грижи за деца „Свети Иван Рилски” в София. Полицията е издирила бащата на детето. Той е 28-годишен мъж. Прегледан е също от екип на Спешна помощ. Установено е, че има контузия на главата. Майката е 24-годишна.    Съсед е открил детето на площадка във входа, след което е повикал домоуправителя и са подали сигнал. Това заяви Йорданка Василева от Детска педагогическа стая, предаде Novini.bg.    Веднага на адреса в столичния кв. „Люлин“ са изпратени автопатрули, които установяват оставено бебе в детско столче.    \"Изпратен е патрул в кв. „Люлин“ 10, където са открити и двамата родители. Те не са желаели да полагат грижи за детето. Двойката няма други деца. Същите са задържани в 9-то РУП в София. На място е пристигнал и екип на Дирекция „Социално подпомагане“, които са взели и са настанили детето в дом за медико социални грижи за деца „Свети Иван Рилски” в София. Извършен е преглед. Бебето е в добро здравословно състояние\", разкри Василева.    Започнато е досъдебно производство по чл.182 ал. 1 от НК.    В процес на изясняване на случая към настоящият момент не са ясни причините за изоставяне на детето. В \"Люлин\" 6 живее родител по майчина линия, стана ясно по време на пресконференцията.    Родителите нямали криминални регистрации. В хода на досъдебното производство ще бъдат извършени експертизи, посочват от СДВР. Родителите са задържани за 24 часа.", "date": "2019.10.10", "title": "Изоставено бебе е намерено в столичния квартал „Люлин“, родителите са задържани"}
{"url": "http://epicenter.bg/article/Balgariya-i-Gartsiya-podpisvat-sporazumenie-za-gazovata-vrazka/195186/4/0", "text": "България и Гърция подписват междуправителствено споразумение по проекта за изграждането на газовата връзка между двете страни. Договорът предвижда условията по ключови ангажименти, свързани с установяването на данъчен режим, договор за заем между Европейската инвестиционна банка и Български енергиен холдинг, пренос на газ с \"Булгаргаз\", ДЕПА , Едисон и други. Междусистемната газова връзка (IGB) е приоритетен проект не само за двете държави, а и за Европейския съюз. Реализацията е от ключово значение за диверсификацията на източниците и маршрутите за доставка на природен газ в региона. Изграждането на тръбата се реализира от смесеното инвестиционно дружество \"АЙ СИ ДЖИ БИ\", регистрирано в България през 2011 г. с акционери Български енергиен холдинг (50%) и IGI Poseidon (50%). Съакционерът IGI Poseidon – дружество, регистрирано в Гърция, с акционери гръцката публична газова корпорация DEPA S.A. (50%) и италианската енергийна група Edison SpA (50%). Газопроводът ще свърже гръцката национална газопреносна система в района на Комотини с българската национална газопреносна система в района на Стара Загора. Планира се общата дължина на газопровода да е 182 км и проектен капацитет до 3 млрд. куб. м. годишно в посока Гърция-България. В зависимост от пазарния интерес към ползване на по-голям капацитет и възможностите на съседните газопреносни системи, капацитетът е проектиран да се увеличи до 5 млрд.куб.м. годишно. Началото на проекта започна с подписването на междуправителствен договор през 2009 г. Той е обявен за проект от национално значение. Финансиране от 149 млн. евро е осигурено от българска страна с подкрепата на Европейската комисия.", "date": "2019.10.10", "title": "България и Гърция подписват споразумение за газовата връзка"}
{"url": "http://epicenter.bg/article/Branimir-Botev--KIT---kulturno-istoricheski-turizam/195199/11/0", "text": "    Спомняте ли си българския сатиричен филм „КИТ“?    С великите Калоянчев, Парцалев, Вачков, Мутафова …   Страхотна сатира отпреди 50 години, осмиваща фарфаронството на „ръководния елит“, надутата показност, фалшивия ентусиазъм и неистовия стремеж към помпозна отчетност, която заменя реалните факти и прикрива некъдарността. Във филма цялата бюрократична машина, до най-високо ниво с нестихващ патос раздухва несъществуващи успехи. Уловената от цял риболовния флот риба – цаца, 1 брой, помпозно е отчетена, като уловен КИТ в Черно море.    По ирония на съдбата, нищо не се е променило във времето. Половин век след сатиричния филм, туристическият министър Ангелкова пробва да създадат мит за нов КИТ, Културно Историческия Туризъм. „5 милиона чуждестранни туристи са посетили България с цел културен туризъм“, бодро рапортува министърката („Труд“ 30.09.2019 г.). Нищо, че НСИ отчита за цялата 2018 г. само 3,9 млн. чужденци, които са нощували в страната. Откъде се появи фамозната цифра от 5 млн. чуждестранни туристи наводнили местата за културно исторически туризъм в България, можем само да гадаем? КИТ!    Нереализираните възможности и неизползвания потенциал най-отчетливо се забелязват в старопрестолно Търново. Преди дни беше излъчен дебат за бъдещето на града между кандидат-кметове на Велико Търново. Участваше и настоящият кмет Д. Панов. Бяха изнесени данни, свързани с недоброто развитие на туристическата индустрия, които кметът оспорваше. В Европейската лига за икономическо сътрудничество и в EISA сме свикнали да се доверяваме на цифри и на ясно доказуеми факти.   Какво показват те?      В международния туризъм най-бързо се развиват подотраслите  Здравен, БСУ (балнео, спа и уелнес) туризъм и на Културно-историческия туризъм. Примерно през 2018 г. 57% от международните туристи са посочили културно-историческия туризъм като основна или споделена причина за избор на дестинация, която да посетят. Това е в световен мащаб по данни на UNWTO.     За България данните сочат, че културно-историческият туризъм е на 3-то място като генериращ (входящ) туризъм в България. В Националната стратегия за устойчиво развитие на туризма 2014-2030 г. специално място е отделено на културно-историческия туризъм, който генерира 11,1% от туристическия продукт на България и е на 3-то място след летния/морски и планинския/зимен туризъм. Следователно всеки 9-ти чуждестранен турист идва в България, заради културно-историческото наследство на страната ни.    За Велико Търново това означава, че може да привлича генерираща съвкупност от над 1 370 000 туристи, които да посещават града и над 430 000 чужденци, които биха могли да осъществяват поне по една нощувка в старопрестолния град.    Каква е обаче реалността:   - Вместо да има поне 430 000 нощувки от чужденци (при показател средна заетост на легло за страната), Велико Търново реализира едва 91700 нощувки, т.е. използва едва около 1/5 от потенциала на легловата база, местата за настаняване и туристическите атракции.   - Във Общ. Велико Търново са декларирани 5 336 легла (НСИ 2018 г.) в местата за настаняване и са осъществени официално 358 х. нощувки общо, в т.ч. и от чужденци (които са едва 91,8 х.). Това прави средна натовареност на легло от едва 67 нощувки за година, т.е. само  . Следователно незаетостта е 81,7% за цялата година, т.е. 298 дни в годината капацитетът на леглата остава неизползван, туристическата инфраструктура не е натоварена, хотелиерите, бранша и всички свързани с туризма индустрии са лишени от доходи, а общината от данъци и допълнителни приходи.   - Статистиката е неумолима и горните цифри са показателни. Ако кметът Д. Панов твърди друго, то той трябва да отговори първо защо твърдяното от него го няма в общинските отчети и не е отразено в националната статистика и второ има ли укриване на данни и приходи от общинската администрация или кметът не създава условия, туризма като водеща за Велико Търново индустрия да се развива?   - Финансовите анализатори отдавна са определили, че , т.е. всеки лев пряко похарчен в  туризма, докарва още 4 за съпътстващите индустрии, които се реализират през туризма: строителство, транспорт, продукция от селското стопанство, пивоварна и винарска промишленост, мебелна промишленост, специализирано оборудване за хотели и ресторанти, битови услуги… Средно 12 други бранша се реализират през туризма.   В този смисъл туризмът е всъщност износ на място на стоките и услугите, които предоставят хората и бизнеса на Велико Търново, но които са останали да работят едва с 1/5 от своя капацитет, поради липса на ясна управленска стратегия, липса на разбиране и визия от страна на общината.     - Велико Търново все още няма приета общинска или поне градска стратегия за развитие на туризма, в съответствие с Националната стратегия за развитие на туризма като индустрия в България 2014-2030 г., приета от МС още през 2014 г. Оттогава досега несменяем кмет на града е Даниел Панов.   - Липсва предложена от кмета и приета от ОС, дори програма за краткосрочно и средносрочно развитие на туризма на територията на Велико Търново, съгласно разпоредбите на Закона за туризма.    - Към общината във Велико Търново не е създаден общински фонд за развитие и подпомагане на културно-историческия туризъм, въпреки възможностите, които градът има в това отношение.   - Кметът на община Велико Търново Д. Панов в качеството си на председател на Националното сдружение на общините в България е постоянно представен, пълноправен член на Националния съвет по туризъм (НСТ чл.7, ал. 2, т.11 от Закона за туризма). Не е известно, през всички тези години, той да е инициирал дългосрочна програма за развитието на културно-историческия туризъм, в частност за Велико Търново, както при писането на Националната стратегия (приета от МС на14.06.2014), така и при нейната актуализация (РМС №65/2018 г.)   - Кметът на Велико Търново и досега не е упражнил правомощията си по чл. 18 ал. 3 във връзка с чл. 17 от Закона за туризма за създаване на организация за управление на туристическия район ОУТР, въпреки че Велико Търново е център и седалище на туристически район „Стара планина“, въпреки че туристическото райониране на страната е утвърдено още през 2015 г.    - В общината няма приета и осигурена финансово и организационно маркетингова стратегия за проактивна рекламна политика на Велико Търново, позиционираща го като културно-исторически и духовен център на Балканите.     Дали е липса на визия, професионална компетентност или чиновническа немарливост оставям на гражданите на В. Търново да преценят, но резултатите са следните:   - По данни на НСИ през второто тримесечие на 2019 г. средната месечна заплата за Велико Търново е с 271 лв. по-ниска от средната за страната. И според статистиката Търново е на 14-то място в страната по ниво на заплатите.    - Най-ниско платените работещи във Велико Търново са точно в сферата на туризма     Тези хора получават заплата, която е 50% от средната за страната и очакваме от тях резултати на европейско ниво!   - Не са оптимистични данните и за работещите в културата, развлеченията и спорта, които получават по 755 лв. брутна заплата, т.е. с 40% по-малко от средната за страната.    - Традиционно статистиката отчита много по-ниска заетост на леглата във Велико Търново в сравнение със средната за страната. Пример: През септември 2018 г. тя е 13,8%, докато в страната като цяло 37,4%.   - Със 126 места за настаняване Търново е сред водещите градове и заема 3,6% от общия брой места за настаняване в България. Но от гледна точка на ефективно използване на възможностите, които представлява културно-историческия туризъм, резултатите са необяснимо ниски. Въпреки, че притежава 3,6% от местата за настаняване в България, В. Търново осъществява едва 0,5% от общия брой нощувки на чужденци в страната и едва 0,4% от всички приходите от +туризъм за страната  (НСИ 2018 г.).    За да го илюстрираме още по-ясно ще посочим само, че посетилите Велико Търново чужденци (65 812) са реализирали едва 91 782 нощувки, т.е. едва по 1,4 нощувки на чужденец за годината!!!   - Липсата на добро управление на туристическата индустрия в общината се потвърждава и от финансовите данни.  .    - Чуждестранните туристи оставят по време на своя престой във Велико Търново 3 пъти по-малко пари, отколкото оставят средно за страната (186,66 лв.)   - По брой на приетите и пренощували чужденци Търново е все още в челото, на 8 място с 65 812 чуждестранни туристи за 2018 г., то от гледна точка на приходите от туристическата индустрия Велико Търново значително изостава, като разделя 17-21 място с Монтана, Разград, Кърджали със среден приход от един турист между 60 – 65 лв. Това показва системният индикатор на НСИ!   В съответствие с всичките горни безспорни цифри с източник националната статистика, Велико Търново е в положението на някой, който седи върху купчина злато, но си брои стотинките, за да може да се нахрани. Ще го илюстрираме с цифри. Простичкият корелационен анализ между ниските приходи от един турист (3 пъти по-малко от средното за страната) и нереализирания потенциал като заетост на легловата база и посещения на туристическите атракции (5 пъти по-малко от средното за страната), лишава годишно хората и бизнеса във Велико Търново от всички сфери, свързани с туризма от   Това са пропуснати възможности за общината и за всички търновци.    А, може би част от тези възможности се реализират, но приходите от тях остават невидими за хората за общината и най-вече за кмета?   За всеки, който разбира от статистика и може да я анализира е ясно установимо, че ако Велико Търново можеше да достигне средните приходи на чуждестранен турист в България и да достигне средното ниво на натоварване на легло, то вместо скромните 4.5 млн. лв. на година,   Само от нощувки на чужденци.  С българските туристи този резултат трябва да се умножи по 3,3.   Изводът, който се налага е, че съществуващата даденост като културно-исторически обекти, туристически атракции, наличната леглова база, хотели и пр. туристическа инфраструктура не се използва ефективно. По същество инвеститорите, предприемачите, обикновените хора, които биха желали да развиват туризъм, чрез хотелиерство, ресторантьорство, къщи за гости, занаяти и пр. не получават адекватна подкрепа поради липсата на управленски модел от страна на общината.   В този смисъл културно-историческия туризъм в Търново се развива по-скоро по инерция установена във времето и благодарение на усилията на бранша, местния патриотизъм и емоционалното място, което заема в сърцата търновци и всички българи.    Реалният потенциал за развитието на културно-историческия туризъм на Търново е много по-голям, но липсва стратегия, ясна визия и дългосрочен мастър план, какъвто всеки европейски град с история отдавна е приел. А много от тези градове, дори не могат и да се сравняват като култура, история и природни дадености с Търново.        ", "date": "2019.10.10", "title": "Бранимир Ботев: КИТ - културно исторически туризъм"}
{"url": "http://epicenter.bg/article/Kalin-Terziyski-e-razkazvachat-na-oktomvri-v-Stolichna-biblioteka/195202/6/0", "text": "Новият сезон на поредицата „Разказвач на месеца“ започва с един от най-четените съвременни български автори, чийто житейски път е будил не по-малък интерес от творбите му, за които е получил не една награда.   На   в Литературния клуб на Столична библиотека (пл. „Славейков“ № 4)   ще бъде представен от друга култова фигура от последните десетилетия – Ивайло „Нойзи“ Цветков, за когото е достатъчно да споменем, че е един от създателите на сп. „Егоист“ и първи главен редактор на българското издание на „Плейбой“. Самият Калин пък ще чете откъси от свои произведения, ще разговаря с читателите и със себе си, ще раздава автографи. Входът е свободен. Заповядайте! Калин Николов Терзийски е роден е през 1970 г. в София – Подуяне. В семейството на инженер-металург и сътрудничка в профсъюзния институт. Има по-голям брат – Светослав Терзийски – също писател. Като дете е силно отдаден на рисуването, с което се занимава и сега – има три самостоятелни изложби. През 1984 г. е приет в Националната природо-математическа гимназия (НПМГ) в София. По това време пише първите си стихотворения в сюрреалистичен стил „Стихове на тъмно“ в компанията на петима приятели, с които създават неформален литературен клуб. Стихотворенията им представляват суров и свободолюбив сарказъм срещу социалистическата литература. От 1988 до 1990 г. изкарва двугодишна военна служба на българо-югославската граница. За около пет месеца е художник на Видинския граничен отряд и обикаля цялата северозападна гранична зона – сам и предимно пешком. През 1990 г. е приет да следва в Медицинския университет в София. През 1996 г. завършва медицина с отличие. Още в началото на следването у него се заражда силен интерес към психиатрията. Посещава университетския кръжок по психиатрия до края на следването си. Докато учи работи като санитар в хирургична клиника, после – като дърводелец в мебелната фабрика на брат си. В последната година от учението си работи като медицинска сестра на две места – в Ракова болница и в психиатричната клиника „Свети Наум“ на 4-и километър.  На 25 годишна възраст се жени и скоро след това се ражда дъщеря му Калина Терзийска – понастоящем студент по медицина в Хумболтовия университет – Берлин. От 1997 до 2000 г. специализира психиатрия. В същото време работи като лекар в психиатричната болница в Курило – „Свети Иван Рилски“. Успоредно с това започва да пише за вестници и списания.  През 2000 г. напуска работата си на лекар и се отдава изцяло на писането. Този период от живота му е свързан с много трудности. Калин Терзийски развива зависимост към алкохола, страда от тежка депресия, загубва всичките си контакти и в продължение на пет години няма постоянна работа и почти никакви доходи. Преживява от спорадични хонорари от вестници и списания. Пише въпроси за телевизионни игри и сценарии за реклами. През 2008 г. драстично променя начина си на живот. Сам и без медицинска помощ спира алкохола и наркотиците, започва да се занимава със спорт и самоусъвършенстване. Започва да издава написаните през годините на самота разкази и стихове, като в същото време активно пише нови. Успоредно с медицината и писането, още от 1997 г. (с прекъсвания) работи като сценарист в телевизии и радиа. Участвал е в създаването на много от българските телевизионни забавни предавания в годините 1997 – 2010. През март 2010 г. учредява, заедно с група водещи сценаристи, Сдружение на българските телевизионни сценаристи (СБТС). От 2011 г. е и председател на Сдружението на българските телевизионни сценаристи. В периода 2007 – 2017 г. е издал двадесет книги – тринадесет сборника с разкази, три стихосбирки и четири романа. През 2009 г. е награден с първа награда на националния конкурс за хумор „Златен каунь“, гр. Хасково. Романът му „Алкохол“ е награден през 2010 г. с наградата „Цветето на Хеликон“ – като най-продаваната книга на годината. През 2011 г. е награден в Брюксел с първата за България Европейска награда за литература – за сборника „Има ли кой да ви обича“. През 2013 г. получава „Златно перо“ – награда за принос към българската култура. През 2014 г. получава грамотата на Столична библиотека за най-четен автор на годината. През 2016 г. романът „Лудост“ е с наградата на гр. Цюрих за издание на чуждестранен автор. Книги на Калин Терзийски са издавани на английски, немски, руски, македонски, чешки, полски. Сборникът му с разкази „Има ли кой да ви обича“ предстои да излезе на хърватски и италиански. Негови разкази са включени също в сборници на турски, испански, сръбски, румънски.", "date": "2019.10.10", "title": "Калин Терзийски е разказвачът на октомври в Столична библиотека"}
{"url": "http://epicenter.bg/article/Pochina-nay-vazrastniyat-shampion-na-Rolan-Garos/195216/8/0", "text": "Андрес Химено, най-възрастният шампион на Ролан Гарос при мъжете в Оупън ерата, си отиде от този свят на 82-годишна възраст, съобщи Испанската тенис федерация.   Най-големият успех в кариерата на Химено бе титлата в Париж, която той грабна през 1972 на 34-годишна възраст. Освен това той достигна до финала на Аустрелиън Оупън през 1969 година и полуфинала на Уимбълдън година по-късно, предаде БГНЕС.   „Една от иконите на испанския тенис, Андрес Химено, почина в сряда вечер в Барселона на 82-годишна възраст след дълго боледуване. Испанската тенис федерация изказва дълбоки съболезнования на семейството и близките му“, се казва в изявление на Федерацията. \r\n \r\n \r\n \r\n Световният номер 2 в света Рафаел Надал, 12-кратен шампион на Ролан Гарос, написа в Twitter, че Химено е бил „пионер“ за спорта в Испания. „Току-що научих новината за смъртта на АндресХимено. Без съмнение един от пионерите на тениса в Испания и страхотен атлет. Сърдечни съболезнования на семейството му. Почивай в мир“, написа Надал. \r\n   \r\n Химено спечели 44 титли в кариерата си и представи Испания на Купа Дейвис от 1958 година до 1960 година и от 1972 година до 1973 година. Испанецът влезе в „Залата на славата“ по тенис през 2009 година. Бившият шампион на Уимбълдън и US Open Стан Смит определи Химено като „неуморим съперник“.   „Изправяйки се срещу него в много големи мачове, мога да ви гарантирам това. Най-вече, ще запомня Андрес като много добър човек“, каза Смит, сега президент на „Залата на славата“ по тенис. „Независимо дали беше загубил от него или го беше победил, беше трудно да не харесваш Андрес“.   Източник: Нова.тв", "date": "2019.10.10", "title": "Почина най-възрастният шампион на Ролан Гарос - Андрес Химено"}
{"url": "http://epicenter.bg/article/Ozi-Ozbarn-kam-fenovete-si--Ne-umiram--vazstanovyavam-se/195213/10/100", "text": "Ози Озбърн заяви пред феновете си в социалните мрежи, че се възстановява, \"не умира\", но отново отлага турнето си, предаде Ройтерс, цитира Канал 3.    Британският рокер Ози Озбърн в сряда отложи за втори път самостоятелното си европейско турне, но настоя, че не умира или не се пенсионира въпреки последната година, в която здравето му се влоши.    \"Не умирам; аз се възстановявам. Просто отнема малко повече време, отколкото всички мислеха, че ще стане.\", каза бившият фронтмен на Black Sabbath, 70-годишен, във видео, публикувано в профилите му в социалните медии.    Озбърн е в болница от почти една година заради падане, което изисква обширна операция на гръбнака и шията, както и пневмония, грипни усложнения и инфекции в ръката. Спешните ситуации и други неуспехи предизвикаха спекулации в таблоидните медии, че той е близо до смъртта.    Озбърн каза, че му е \"скучно” да бъде в леглото по цял ден, но добави: \"Просто ще трябва да сте малко по-търпеливи.”", "date": "2019.10.10", "title": "Ози Озбърн към феновете си: Не умирам, възстановявам се"}
{"url": "http://epicenter.bg/article/Karfiol-na-furna-sas-sirene-i-yaytsa/195251/9/0", "text": "карфиол - 1 малка глава  сирене - 300 - 400 г  яйца - 4 бр.  чесън - 3 скилидки  кашкавал - за поръсване   Карфиолът се накъсва на розички, които се накъсват и се бланшират в подсолена кипяща вода за 5-7 минути. След което се охлаждат със студена вода. Нареждат се в подходяща тавичка.    Натрошеното сирене, наситнените скилидки чесън, разбитите предварително яйца се разбърква добре. След което розичките се заливат с получената смес.   Запеканката с карфиол се пече на загрята фурна от 180 градуса за 25-30 мин.    Преди да се извади от фурната ястието се поръсва с настърган кашкавал, след което се допича за още 5 мин.", "date": "2019.10.10", "title": "Карфиол  със сирене и яйца на фурна"}
{"url": "http://epicenter.bg/article/Eva-Mitova--V-zh-k---Suha-reka--sa-izgradeni-7-novi-detski-ploshtadki-/195244/2/0", "text": "  Кандидатът за кмет на район „Подуяне“ от ГЕРБ-СДС Ева Митова и кандидатът за общински съветник Силвия Христова проведоха открита приемна с граждани на пазара пред парк „Герена“, който бе изцяло реновиран през 2014 г. Това съобщиха от пресцентъра на ГЕРБ.    Пред жители на района Ева Митова изтъкна, че в парка през последния мандат е обособена специална градинка за разходка на кучета. Тя отчете, че в ж.к. „Суха река“ са изградени 7 нови детски площадки, а една е изцяло реновирана.    Кандидатите запознаха хората с плановете за облагородяване на парка през следващите 4 години.    „Първата стъпка е изграждането на метрото, което до края на 2019 г. ще пристигне до бул. „Владимир Вазов“ между ж.к. „Суха река“ и ж.к. „Хаджи Димитър“. След три години градският влак ще стигне и до жк „Левски Г“. Планира се изграждането на многоетажен паркинг на ул. „Черковна“ в ж.к. „Суха река“, както и два многоетажни паркинга в ж.к. „Хаджи Димитър“. Отделно два буферни паркинга ще бъдат изградени на бул. „Владимир Вазов“ към спирката на метрото“, добави Митова.    Силвия Христова и Ева Митова заявиха, че ако получат доверието на гражданите, ще продължат да работят със същата енергия за подобряването на средата за живот в района.   ", "date": "2019.10.10", "title": "Ева Митова: В ж.к. „Суха река“ са изградени 7 нови детски площадки "}
{"url": "http://epicenter.bg/article/Kristian-Vigenin--BSP-podkrepya-deklaratsiyata-na-NS-za-Severna-Makedoniya-/195246/2/0", "text": "„БСП подкрепя декларацията на НС за Северна Македония, но държим правителството да ангажира в по-голяма степен парламента и нашата добронамереност да не бъде еднопосочна“. Това заяви в пленарна зала зам.-председателят на НС Кристиан Вигенин. Той подчерта че е обидно поредното неглижиране на парламента от страна на МС и липсата на представител на кабинета по тази важна тема. По думите му тази декларация е свързана с подкрепа от страна на българският парламент на решението на българското правителство да подкрепи началото на преговорите на Република Северна Македония и Република Албания за членство в ЕС и с подкрепа за условията за това членство в преговорния процес, които трябва да бъдат изпълнени.    Вигенин заяви, че ПГ на „БСП за България“ и БСП, като партия, правят всичко възможно да се търси съгласието и да се подхожда отговорно. „Въпреки че не сме безкритични към това, което се направи до момента, правим това усилие да вървим заедно напред и разчитаме на чуваемост от страна на управляващите“, каза социалистът. Той подчерта, че преговорният процес няма да приключи с това правителство в този мандат, нито дори със следващото и затова е важно да има стратегически подход от страна на България, който да бъде следван в този процес. Бившият външен министър заяви, че приветства инициативата на президента да събере партиите в този важен момент и че правителството се е съобразило с идеите, които са излезли от КСНС. Той наблегна, че за категоричността на рамковата позиция е допринесло това, че зад нея стоят президентът Радев и основните политически партии. „Така трябва да бъде и занапред в преговорите, които предстоят. Те ще бъдат водени от правителството, но и ние, като политически формации, с нашите партньори трябва да обясняваме какви са точно проблемите“, каза още той. По думите му въпреки усилията в последните години, нашите партньори не разбират тази чувствителност и защо това е важно за България и за българите.   „С днешното решение ще дадем и сигнал към нашите партньори, че ние искаме Република Северна Македония и съответно Република Албания да бъдат част от ЕС“, обясни социалистът.   Вигенин коментира, че за пръв път имаме шанса да бъдем заедно с днешната Република Северна Македония в един съюз. Според него имаме уникална възможност да се доближим до националния идеал, който се е родил през 1878 г. „Нека кажем на нашите партньори, че даваме зелена светлина, но заедно с това няма да допуснем в ЕС да влязат страни, които не са добронамерени към нас и „преиначават или присвояват нашата история“. Не очакваме от тях да правят компромиси с истината, а да я потвърдят такава, каквато е, без да поставяме под съмнение устоите на Република Северна Македония“, каза още той.    Кристиан Вигенин заяви, че правителството е подкрепило договора за приятелство, добросъседство и сътрудничество, но това е било само началото. Как този договор се реализира е отговорност както на Република Северна Македония, така и на българското правителство. Той подчерта, че левицата е подкрепила този договор с уговорката, че за напредъка в изпълнението му ще бъде информирано НС. Към този момент това не се е случвало. Вигенин призова приобщаването на Западните Балкани към ЕС да не остава само на думи и инициатива в рамките на нашето председателство, а да се опитаме да продължим това с наши национални инициативи и мерки. Той призова да бъде изработена цялостна национална стратегия за развитие на отношенията ни с Република Северна Македония, която да бъде и финансово обезпечена. По думите му в тази стратегия трябва да залегнат сфери като култура, медии, икономика, инфраструктура, което да допринесе за свързването на хората от двете страни на границата.   ", "date": "2019.10.10", "title": "Кристиан Вигенин: БСП подкрепя декларацията на НС за Северна Македония!"}
{"url": "http://epicenter.bg/article/Noviyat-shef-na-KPKONPI-shte-bade-izbran-prez-noemvri-/195255/2/0", "text": "Новият шеф на Комисията за противодействие на корупцията и отнемане на незаконно придобитото имущество (КПКОНПИ) ще бъде избран вероятно до края на ноември. Това стана ясно от думите на председателя на Комисията за борба с корупцията, конфликт на интереси и парламентарна етика Борис Ячев, съобщи Dariknews.bg.    Днес на заседание на комисията бяха приети правилата за избор на нов председател на КПКОНПИ. Те обаче трябва да бъдат гласувани и в пленарната зала, но това ще стане след депутатската ваканция заради местните избори - т.е. през ноември.    До необходимостта от избор на нов председател на антикорупционния орган се стигна, след като досегашният шеф Пламен Георгиев подаде оставката си в края на юли заради скандала с терасата си.    \"14 дни са номинациите, седем дни кандидатите имат да си представят концепцията, викаме го на изслушване, минава през нашата комисия. На другия ден се внася доклада, на практика след това всичко е в ръцете на председателя на Народното събрание, когато го вкара в дневния ред. До 20 ноември може да бъде избран председател на КПКОНПИ\", обясни процедурата Борис Ячев.    Той обясни и че сегашният зам.-председател на КПКОНПИ Антон Славчев, който изпълнява длъжността, няма да може да оглави антикорупционната комисия, тъй като няма необходимия 10-годишен юридически стаж.    \"Не съм привърженик на идеята председателят на КПКОНПИ да е с образование, различно от юридическо. Все пак с неговия подпис се решават съдби и едно юридическо образование и познание в областта на правото е много важно, за да може този човек да подпише съответно решение на комисията, с което започва отнемане, конфискация на имущество и т.н. Ако този човек не бъде юрист не виждам как това може да стане\", посочи Ячев.", "date": "2019.10.10", "title": "Борис Ячев: Новият шеф на КПКОНПИ ще бъде избран през ноември "}
{"url": "http://epicenter.bg/article/Obshtinskata-izbiratelna-komisiya-udari-Daniel-Panov-i-GERB/195257/2/0", "text": "   Кандидатът на ГЕРБ за кмет на Община Велико Търново Даниел Панов е санкциониран да свали незаконно налепените агитационни материали, с които той и партията му участват в местните избори. Панов е длъжен да прибере афишите, с които е „тапицирана“ северната част на стадион „Ивайло“ във Велико Търново. Наказанието на Даниел Панов е наложена от Общинската избирателна комисия по повод постъпила жалба от коалиция „БСП за България“, АБВ, „Движение 21“. Стадионът е публична общинска собственост и местата, на които са налепени агитационните материали на кандидата за кмет на ГЕРБ Даниел Панов и на листата на ГЕРБ, не са определени за поставяне на афиши. Според Избирателния кодекс агитационни материали се поставят на определени от кмета места, а на сгради, огради и витрини - с разрешение на собственика или управителя на имота. Община Велико Търново не е давала съгласие в района на стадиона да има налепени плакати на Даниел Панов и на кандидатската листа на ГЕРБ, което означава, че агитационните материали са поставени в нарушение на Избирателния кодекс. Това е категоричното становище на председателя на Избирателната комисия Десислава Йонкова, която нарежда на Даниел Панов да свали незаконно налепените си афиши. Освен усещането за безнаказаност, няма как по друг начин да си обясним действията на дългогодишен общински чиновник като г-н Панов.  ", "date": "2019.10.10", "title": "Общинската избирателна комисия удари Даниел Панов и ГЕРБ заради незаконни афиши"}
{"url": "http://epicenter.bg/article/Vesela-Lecheva-sabra-znakovi-tarnovski-arhitekti/195258/2/0", "text": "  Тежките проблеми на Велико Търново, свързани с презастрояването, с липсата на места за паркиране, трафика, неуредената транспортна комуникация между кварталите, бъдещето на терена на Старото военно училище обсъжда с търновски архитекти кандидатът на коалиция „БСП за България“, АБВ, „Движене 21“ за кмет на Община Велико Търново Весела Лечева.   На срещата, която продължи часове, се отзоваха представители на Камарата на инженерите в инвестиционното проектиране и Съюза на архитектите в България. Пред тях Весела Лечева представи своя план за ускорено икономическо развитие на общината и поиска експертното им мнение по някои от особено тежките въпроси, свързани с бъдещето на старата българска столица. „Велико Търново има потенциал, но искам той да бъде развит на професионална основа. Искам да дадем перспектива, базирана с години напред, не само за един мандат. Велико Търново се задушава от решения на парче. Затова съм тук пред вас с ясното съзнание, че правилните решения се взимат с експертиза, знания, опит, и умения“, каза Весела Лечева и призна, че това е една от най-отговорните срещи, които тя провежда.  Весела Лечева дойде на срещата с двата устройствени плана на Велико Търново - стария и новия и поиска да чуе мнението на архитектите за тези планове, както и за идеята за нов генерален план за организация на движението. „За мен са важни вашето мнение, вашите виждания и очаквания. Всяка следваща грешка предопределя много по-тежки решения след това“, заяви г-жа Лечева. Арх. Лъчезар Лалев, кандидат за общински съветник: Велико Търново не е град, за който трябва да се прави повече от другите, за този град трябва да се прави нещо съвършено особено, защото градът го изисква. Но градът вече десетилетия чака правилните решения и дори туристите усещате, че нещо не е наред. Истината е, че вече са изчерпани ресурсите на градската територия да функционира по този начин и да смятаме, че с поредния план за организация на движението, бил той и генерален, ние ще направим нещо различно. И малкото възможности, к съществуват, защото градът е с тежък терен, се блокират от съвършено неразумното и безхаберно строителство на възлови места. Организацията на движението е пример за безпомощност, граничеща с безхаберие. Николай Илчев, кандидат за общински съветник: Аз съм категоричен, че многото тежки проблеми, които се натрупаха с годините, станаха и защото фигурата и качеството на гл. архитект са неглижирани. Той трябва да бъде институция в институцията. Сега на главният архитект не са му дадени тези правомощия и тежест, каквито той заслужава. За мен той е вторият човек в общината, трябва да има екип, администрация, юристи, които да подпомагат работата му.  Категоричен съм в още нещо - да говорим за буферен паркинг в района на Сержантското училище, е глупост. Абсурдно е. Хората в други туристически държави са го решили по най-простия начин - на входната артерия с бързи връзки за града. За мен мястото на този паркинг е в Старото военно училище. Там си оставят автомобилите и автобусите и да тръгнат пеш. Градът се обхожда за 30-40 минути. Арх. Иво Терзийски: Презастрояването не е тема за тази среща. Можем да си говорим колкото си искаме, но истината е, че докато главният рахитект не получи правомощия да решава височината и етажите на всяка нова сграда, въпросите няма да имат решения. Сега ние не можем да кажем, че за съответния терен и за този град, е по-добре сградата да е на 3 не на 6 етажа, инвеститорът обжалва и съдът отменя нашите становища. Арх. Йордан Нурков: Нямаме визия за териториално разширение на града, затова градът е преситен. И защото не се спазват правилата за паркиране и движение И резултатът е, че нямаме нито една улича, на която да нямаме паркирани по нея автомобили двустранно. А Велико Търново трябва да се бори за статут, специален статут. Сега ние само броим падащите къщи. Съгласен съм с идеята за създаване на експертен съвет с широко присъствие на експерти от различни области. Но да е ясно- вземат ли те решение, това решение е окончателно. Иначе няма смисъл. Румяна Брайнова: Когато станете кмет, госпожо Лечева, първо се заемете с този общ устройствен план на града. В момента той има само историческа стойност, можем да го покажем на експозиция в музея. Създаден е при други условия, не е актуализиран във времето.  Старото военно училище е отворена тема от 70-те години. И си мисля, щом толкова дълго не се решава този въпрос, градът като че ли няма необходимост този терен да се доексплоатира. Може би е нужно да оставим този въпрос на бъдещето.    Арх. Николай Стоянов: Г-жо Лечева, ако искате да бъдете ефективна в работата си, Експертен съвет. Съберете около себе си отговорни хора с визия за бъдещето на този град, иначе няма смисъл. Това презастрояване е неспазване на закона - нищо друго. Няма да си решим проблемите, ако продължаваме да живеем без хоризонт за бъдещето. И съм съгласен с арх. Брайнова за Старото военно училище - толкова години никой не направи нищо, защото градът се бори да оцелее. Да го пазим този терен, ценене е. Ако нямаме ясна визия за него, да го оставим.    Арх. Пламен Цанев: Нямаше да има презастрояване, ако действащият закон се спазваше. А за Старото военно училище, аз съм краен. Конкурсът беше напълно излишен. Има действащ застроителен и регулационен план и можеше досега да има площад с поне два етажа паркинг под него за 600 автомобила. Е, 10 г. нищо няма. Само похарчихме едни 200 000 лв. за порочен и ненужен конкурс, а можеше да отидат за нещо смислено. „Поемам ангажимента да правим редовни срещи и този ангажимент аз ще пазя, защото се доверявам само на експерти и професионалисти. Взривяват ме посредствеността, имитацията, бутафорията. Обещавам и всички да бъде заложено на планова основа - задължително нов устройствен план. Знам че е тежко като изпълнение, но се надявам за две години да го направим. Дължим го това на града“, каза в края на срещата Весела Лечева, след която арх. Лалев призна, че това е първата среща, на която архитектите на Велико Търново са демонстрирали поразяващо единодушие.  ", "date": "2019.10.10", "title": "Весела Лечева събра знакови търновски архитекти: Искам да дадем перспектива на града! "}
{"url": "http://epicenter.bg/article/Dimitar-Dimov--Za-poslednite-10-godini-sa-izgradeni-nad-50-novi-detski-ploshtadki-v--quot-Nadezhda-quot--/195262/2/0", "text": "  Кандидатът за кмет на район „Надежда“ от ГЕРБ Димитър Димов се включи в инициатива за почистване на вандалски надписи по различни съоръжения в детски площадки в Северен парк. В акцията се включиха и кандидатът за общински съветник Симеон Колев и младежи от ГЕРБ-Надежда, съобщиха от пресцентъра на партията.    „Тази инициатива е продължение на кампанията ни „Аз съм \"Надежда\"! Заедно сме Надежда\" срещу вандализма по новоизградените детски площадки. В нея ни подкрепиха популярни лица от спортния и културен живот в район \"Надежда\", сподели Димитър Димов.    Той подчерта, че за последните 10 години са изградени над 50 нови детски площадки в район \"Надежда\" и близо 80 детски площадки в детски градини.  ", "date": "2019.10.10", "title": "Димитър Димов: За последните 10 години са изградени над 50 нови детски площадки в \"Надежда\" "}
{"url": "http://epicenter.bg/article/Kandidat-kmetat-za-Haskovo-ot-BSP-Kosta-Stoev-predizvikva-na-debat-Stanislav-Dechev-ot-GERB/195263/2/0", "text": "  Кандидатът за кмет на община Хасково Коста Стоев от Коалиция „БСП за България“ отправя покана за дебат към основния си опоненет в предизборната надпревара - кандидатът на ГЕРБ Станислав Дечев. Предложението на Коста Стоев е дебатът да се излъчи по местната телевизия.    \"Безработицата, инфраструктурата, незаконните сметища, липса на средства за неотложни разходи. Това са основните проблеми, които се очертаха при срещите досега на кандидата за кмет на община Хасково от Коалиция „БСП за България“ Коста Стоев и бъдещи съветници от листата с жителите на хасковски села. Той добави, че в голяма част от тях читалищата са затворени или полуразрушени, няма пенсионерски клубове. Жителите на хасковските села предложиха да се насочат работодатели и в селските райони.    Ангажиментите, които кандидатите за местна власт от БСП поеха са: отделяне на средства от бюджета за всяко село. Като приоритет в бъдещото управление на общината, социалистите изтъкнаха партньорството между общински кмет - администрация и селски кмет и ефективното използване на средствата от предстоящия програмен период.    \"Общината може да бъде посредник и да стимулира пратньорството между местните производители на суровини и местните преработващи и търговски фирми\", подчерта Коста Стоев. Той добави, че ще държи да се гарантира справедливо разпределение на общинските мери и пасища и да се ограничи тяхната продажба. \"На територията на общината има изградена тържищна компания, която трябва да възобнови своята дейност, да бъде посредник между производители и търговци\", посочи Коста Стоев. Той обеща подкрепа за развитието и запазването на фолклора и традициите в общината, като се подпомогнат и ремонтират читалищата.    \"Листата ни от кандидати за общински съветници е широка палитра от силни характери и професионалисти\", отбеляза при предизборните обиколки в селата председателят на социалистите в Хасково кандидат за общински съветник Камен Тодоров. Той добави, че вижда колко трудно се живее по селата и единственото, което гражданското общество може да направи е да излезе срещу корпоративния вот на предстоящите местни избори. \"С вашия глас намалява тежестта на контролирания вот, заяви Камен Тодоров. Той отправи покана за среща към работещите в сферата на образованието, за да обсъдят заедно частта от управленската програма, касаеща този сектор. Срещата ще се състои на 14.10.2019г. от 16:30 часа, в Предизборен щаб в Малък бизнесцентър.  ", "date": "2019.10.10", "title": "Кандидат-кметът за Хасково от БСП Коста Стоев предизвиква на дебат Станислав Дечев от ГЕРБ"}
{"url": "http://epicenter.bg/article/Karadaya--Votat-e-otgovornost-pred-badeshteto-na-nashite-detsa--izberete-partiyata-na-zaednostta---DPS-/195264/2/0", "text": "Екипът на Централния лъч на ДПС бе във варненска област. След проведени срещи с жители на община Вълчи дол и Провадия, в дългополското село Партизани се проведе предизборна среща, съобщиха от пресцентъра на ДПС.    На нея бяха представени кандидатите за кметове на кметства, общински съветници и кандидатите на ДПС за кмет на община Дългопол Емурла Емурла, за община Вълчи дол Мерткан Ибрямов и за община Провадия Хюсни Адем.    ДПС е еталон за управление на малките общини в България. Ние сме част от модела на успешното управление на България, заяви председателят на ДПС Мустафа Карадайъ. Хората в Дългопол казват, че идват някои хора, подвеждат и лъжат, изтъкна още той.    Казват, че са дали гласа си за ГЕРБ, но ГЕРБ разделят общината и то на етнически принцип. ДПС е партията на заедността и ние знаем най-добре значението на заедността, бе категоричен председателят на партията.    Той заяви, че заедността означава, че всички, със своите различия, с гордост и достойнство да застанем един до друг и да отстояваме своята идентичност, но да бъдем заедно в тези времена и заедно да изграждаме бъдеще за нашите деца в нашата Родина. В Дългопол не искат да бъдат разделяни по етнически и религиозен принцип. Затова ние ще изберем партията на заедността, заяви Карадайъ.    Председателят на ДПС подчерта, че властта идва от хората. Другите партии не знаят, че тази власт е на хората. Те мислят, че властта е тяхна и я ползват за лична употреба. Всички политици, кметове и министри са временно явление и те служат само за реализацията на властта, която е на хората, бе категоричен той.    Само в ДПС знаем, че властта служи за решаването на проблемите на хората, каза още Карадайъ. „Властта идва от хората, тя е на хората и е за хората.“  Мустафа Карадайъ каза, че някои хора понякога убеждават с еднодневни убеждения нашите братя и сестри и след това 4 години нямат нужда от тях.    Апелът ми е да бъдем отговорни, когато отиваме да гласуваме и отговорни най-вече пред себе си. Отговорни пред бъдещето на нашите деца и за бъдещето на нашата Родина, заяви още той.    Карадайъ каза, че разделението и противопоставянето не води до нищо добро. Писна ни да даваме гласа си за някоя друга партия, която да получава сила от тази власт и да обръща тази сила против нас, заключи председателят на ДПС.  ", "date": "2019.10.10", "title": "Карадайъ: Вотът е отговорност пред бъдещето на нашите деца, изберете партията на заедността - ДПС!"}
{"url": "http://epicenter.bg/article/Aleksandar-Andreev--Kam-momenta-tirazhat-na-byuletinite-e-17-257-800-/195265/2/0", "text": "Към момента тиражът на бюлетините, който е одобрен във връзка с подадените заявки на Общинските избирателни комисии за бюлетините, е 17 257 800. Това каза говорителят на ЦИК Александър Андреев по време на редовния брифинг на комисията, предаде Агенция „Фокус“.    „По отношение на общински съветници тиражът на бюлетините е 6 900 600. Същият е тиражът по отношение на бюлетините за кмет за община, тъй като съвпадат като данни. По отношение на кметове на райони това включва кметове на райони в трите града София, Пловдив и Варна е 1 858 100 броя, за кметове на кметства – 1 598 500 бюлетини\", каза Андреев.    По отношение на регистрацията на наблюдатели, която тече в момента, са регистрирани 7 неправителствени организации с общо 74 броя упълномощени наблюдатели, каза още той.    „Международните наблюдатели са 21 като са от две международни организации – парламентарната асамблея за черноморско икономическо сътрудничество – 3 броя, и от Естония – 18 наблюдатели“, уточни той.", "date": "2019.10.10", "title": "Александър Андреев, ЦИК: Към момента тиражът на изборните бюлетини е 17 257 800 "}
{"url": "http://epicenter.bg/article/Sotir-Tsatsarov-v-Komisiyata-za-BNR--Svetoslav-Kostov-naredil-spiraneto-na-BNR-/195266/2/0", "text": "Става ясно, че твърденията на Силвия Великова натиск върху БНР не идва от министър-председателя. Това каза главният прокурор Сотир Цацаров по време на изслушването си във Временнната анектна комисия за БНР, предаде Агенция \"Фокус\".   \"Що се отнася до това, дали има яснота кой е политикът, за момента няма такава яснота. Значи няма яснота по простата причина, че генералният директор на радиото категорично отрича такъв разговор, имам предвид разговор въобще на такава тема да се е провеждал. Обяснение, че разговор на такава тема е провеждан дава Силвия Великова.   Цацаров цитира показанията на Силвия Великова: \"Костов отговори: \"Дразнят се като те слушат\". Попитах го кой се дразни, той отговори, че няма да ми каже, но се дразнят от начина, по който коментирам порцедурата по избор на главен прокурор. Попитах го дали натискът идва от номинирания или от главният прокурор\", т.е. от мен - \"На което той каза: \"Обадиха ми се четирима души, - ти ги познаваш, не мога да ти кажа\", цитира Цацаров отново обясненията на Великова за разговор между нея и Костов. \"Малко по-долу в обясненията става ясно, че и лицето, от което идва този натиск не е и министър-председателят\", каза още Цацаров. \r\n \r\n \r\n \r\n Главният прокурор Сотир Цацаров представи установените факти по темата БНР, пред парламентарната комисия за БНР.  По думите му в прокуратурата тази тема е инициирана от два сигнала от ДАНС, от едно явяване от пострадал лично в 4-то районно управление и от едно писмо на генералния директор.    В прокуратурата са се развили 5 сюжетни линии по тези материали.  Това, с което се занимава прокуратурата, е дали е извършено престъпление и налице ли е основание за привличане към наказаятелна отговрност определни лица, заяви Цацаров.    За всички факти и обстоятелства, които ще бъдат съобщени, има писмено разрешение от наблюдаващия прокурор    Първата сюжетна линия касае спирането на радиото и програма Хоризонт, каза главният прокурор.    Той хронологично представи данни за деня на спирането на програмата на БНР и какви са фактите, установени при проверката.  Материалите от проверката са изпратени на Софийска градска прокуратура и е образувано досъдебно производство.    За да се установи кое е предизвикало пълното спиране на проверката, въпреки техническата възможност за излъчването й, от прокуратурата са изискали входящите дневници на вътрешно- служебната кореспондеция в радиото, и са разпитани множество лица в качеството на свидетели.    Очертани са две версии, които са предмет на проверка - едната на Пламен Костов - директор на дирекция \"Техника\", а другата - на генералния директор на националото радио.     Около 15.00 часа на 12.09 е имало нов телефонен разговор с генералния директор.   Втората версия е според показанията на генералния директор Светослав Костов, посочва Цацаров. Той заявява, че на 11 септември в обаждането с думите \"Изпълнявай\" Костов посочва, че няма спомен да е нареждал такова нещо, нито пък има спомен за \"Дръж НУРТС на стенд бай\".    Втората сюжетна линия касае проверка в Софийска районна прокуратура.  От генералния директор са изискани всички документи, свързани със случая. От СЕМ също са изискани всички относими към случая документи, касаещи свалянето от ефир на журналиста Силвия Великова. Снети са обяснения от няколко на брой лица, и други действия по разследването, включително са изискани и записите на охранителните камери на входа на радиото.   Нещата са свързани с проведен разговор с г-жа Великова в Борисовата градина. Според нея  . Прилагат се и факти за командировка в Стара Загора на Силвия Великова, където трявало да обучава млади кадри.  Другата група лица, от които са снети обяснения, най-общо отричат това.    Това каза главният прокурор Сотир Цацаров пред журналисти след изслушването в комисията, предаде Агенция \"Фокус\". На въпрос дали очаква, че някога ще разберем защо спря Националното радио за пет часа на 13 септември, Цацаров посочи, че очаква две неща. \"Едното, не го очаквам като юрист, а като гражданин. Очаквам да бъдат взети съответни мерки от органите, които отговарят за това, затова щото институция като национално радио или национална телевизия да не се окаже, че може да спре излъчване на базата на един мейл.  Що се отнася до това  допълни още Цацаров.   На въпрос дали той или Иван Гешев се страхуват как ги отразява Силвия Великова, Цацаров отговори: \"Въпросът го разбирам много добре. Силвия Великова не е журналист, който мисли по начина, по който в много случаи мисля аз.    Силвия Великова е журналист, тя работи в БНР.   Вие какво ме попитахте дали се страхувам от начина, по който ме отразява. С риск да обидя някого, ще кажа, че  , допълни още Цацаров.   На въпрос дали боят в БНР е извършен от роднина на Силвия Великова, придобива ли нещо общо с цялата верига, Цацаров заяви, че на този етап няма право да споменава имена на пострадали и заподозряни.  \"Конфликтът е бил на професионална основа\", уточни още Цацаров.   Попитан как се реагира за разкрития опит за убийство срещу Делян Пеевски, Цацаров отговори: \"По същия начин, по който се реагира на всички опити, заплахи, включително предадени по официален път по отношение на Делян Пеевски и по отношение на Ахмед Доган, по същия начин се реагира по отношение на заплахи, които са дошли по надлежния ред от лице, което е бизнесмен, собственик на медийна група и е публично известен с критичните си позиции спрямо прокуратурата. Разлика между него и Делян Пеевски няма. По същия начин се действа и спрямо него в негова защита\", допълни Цацаров.  ", "date": "2019.10.10", "title": "Цацаров: Великова има право да ме отразява, както намери за добре, а аз имам право да не я слушам"}
{"url": "http://epicenter.bg/article/Obsazhdat-novi-merki-v-patnata-bezopasnost-na-konferentsiya-v-Nesebar/195267/2/0", "text": "ХII-ата Национална конференция по транспортна инфраструктура се провежда днес и утре в Несебър. Домакин на ивента е „Сол Несебър Палас“.   Организатори са Катедра „Пътища и транспортни съоръжения“ към УАСГ с ръководител проф. Николай Михайлов, Институт по транспортно строителство и инфраструктура и Националния комитет на България към Световната пътна асоциация ( PIARC ) - Сдружение „Български форум по транспортна инфраструктура“.   Конференцията традиционно се превръща във форум за представяне и обмен на иновативни идеи и решения в изграждането, поддържането и управлението на транспортната инфраструктура. Така ще бъде и през тази година. В ХII-то издание ще се акцентира върху безопасността. През годините Конференцията доказа мястото си в бранша и  чрез категоричната си позиция към проблемите на Пътната безопасност. След обсъждане на проблемите на нормативните документи през 2015г, Министерството на регионалното развитие и благоустройството възложи на екип от Катедра „Пътища и транспортни съоръжения“ да актуализира Наредба №1 и Наредба №2 за проектиране и планиране на пътища и улици. В работата активно участие взеха експерти от науката и от Националния комитет на България към PIARC – Сдружения „Български форум по транспортна инфраструктура“.   Освен акцент „Мисия Пътна Безопасност“, ще се обърне внимание на всички елементи на транспортната инфраструктура – строителство, поддържане и управление на пътища, железници, метрополитен, летища, актуалните в момента геотехника и укрепване на свлачища.   „Ще дадем акцент на инвестициите в транспортната инфраструктура, управление на ресурсите, включително управление на тол системи и световните практики за публично-частно партньорство. Проблемите на нормативните документи, управлението на общинската и улична мрежа – как по ефективно общинските администрации да се справят с проблемите на инфраструктурата и да я превърнат в ефективна инвестиция. Всичко това ще се реализира с подкрепата на Световната пътна организация и нейния национален комитет в България, като ще чуем най – новите им разработки, идеи и ноу хау“, казаха пред Флагман.бг организаторите.   Очакват се над 400 гости- учени и лектори от  България и чужбина, представители на над 120 компании.   С доклади ще се включат изявени български специалисти, както от научните среди, така и от бизнеса и държавната администрация, сред които представители на Агенция „Пътна инфраструктура“; Национална компания „Железопътна инфраструктура“; Метрополитен ЕАД, Министерството на Регионалното развитие и благоустройството; Министерството на Транспорта, информационните технологии и съобщенията; Държавна агенция „Безопасност на движението по пътищата“, експерти и преподаватели, представители на местната власт и администрация от САЩ, Германия, Австрия,  Италия, Полша, Словакия, Сърбия, Македония и др.  ", "date": "2019.10.10", "title": "Обсъждат нови мерки за пътната безопасност на конференция в Несебър"}
{"url": "http://epicenter.bg/article/Prez-sledvashtite-15-godini-shte-se-uvelichi-delat-na-rabotnitsite-nad-55-godishna-vazrast/195268/2/0", "text": "Заради демографската ситуация се очаква през следващите 15 години да се увеличи делът на работниците над 55-годишна възраст, като ще намалее и коефициентът на заетост, съобщава БНР.   В градовете София, Пловдив, Варна, Бургас и Благоевград ще има най-голямо търсене на работна ръка. Това стана ясно, след като Министерството на труда и социалната политика представи средносрочните и дългосрочни прогнози за развитието на трудовия пазар.    Актуализираните прогнози за пазара на труда сочат, че през 2034 година ще имаме 6% по-малко заети на пазара на труда във възрастовата група 15-64 години. Това означава, че ще работят 190 000 души по-малко, отколкото сега.    Министър Бисер Петков коментира:    „През 2034 година структурните дефицити за кадри със средно образование се предвижда да засегнат над 77 000 работни места, на които ще бъдат ангажирани лица с по-ниска или по-висока квалификация от необходимата“.    Доц. Алекс Ганева от изследователския екип, ангажиран с проучването, посочи, че най-търсените професии след 15 години ще са тези на учителите и на медицинските сестри.  „Медицински сестри и акушерки, учители за средно образование и учители в начален етап на основното образование. Въпреки демографската криза и проблемите с раждаемостта, ще има все по-голяма потребност от човешки ресурси, ангажирани точно в тези сектори“, каза тя.  „Друга професия, която се характеризира с намаляващо търсене, въпреки че е много популярна, това е на сервитьора и бармана. Техният брой ще намалява“, добави доц. Алекс Ганева.  Месечните детски добавки да се отпускат при по-висок доходен критерий през следващата година. Това предлага като мярка социалното министерство, съобщи още министър Петков:    „Защото това не е правено от три години и то води до стесняване, намаляване на обхвата, тоест на броя на семействата, които получават тази месечна подкрепа. За нас е важно да се увеличи съответно този доходен критерий. Съответстващо на ръста на доходите, на минималната работна заплата, нашето предложение е с 50%, тоест от 400 на 450 за първия праг, и съответно от 500 до 550, когато се получава 80% от помощта“.    Догодина по-висок ще бъде и размерът на над 600 000 души с увреждания. Увеличението ще дойде от новия, по-висок размер на линията на бедност, тя ще е 15 лева по-висока, обясни Петков. По това перо ще се заделят над 400 милиона лева.", "date": "2019.10.10", "title": "През следващите 15 години ще се увеличи делът на работниците над 55-годишна възраст"}
{"url": "http://epicenter.bg/article/Streletsat-ot-Hale-zapisal-atakata-si-na-video--izlachvano-na-zhivo-v-internet/195180/7/0", "text": "Извършителят на нападението срещу синагога и турска закусвалня в германския град Хале, при което бяха убити двама души, записал действията си на видео, излъчено на живо в интернет в продължение на 35 минути, съобщиха световните агенции, цитирани от БТА и Новини.бг.    Видеото било излъчвано през платформата на \"Амазон\" за видеоигри Туич /Twitch/ и било видяно от петима души, но след това негов запис бил гледан от близо 2200 души в продължение на половин час, преди да бъде премахнат.    Според Туич акаунтът, от който бил излъчено видеото, бил създаден преди около два месеца. \"Ние действахме възможно най-бързо, за да изтеглим това съдържание и ще блокираме всички акаунти, които споделят кадри от този отвратителен акт\", заяви говорителят на Туич.    Мъжът, извършил нападението в Хале, е 27-годишен германец с крайнодесни убеждения, който е задържан, съобщават източници от силите за сигурност. Първоначално полицията съобщи за няколко нападатели, но вътрешният министър Хорст Зеехофер заяви, че антисемитският атентат бил извършен от един човек.  ", "date": "2019.10.10", "title": "Стрелецът от Хале записал атаката си на видео, излъчвано на живо в интернет"}
{"url": "http://epicenter.bg/article/Turski-vazdushen-udar-porazi-zatvor--kadeto-sa-darzhani-dzhihadisti-ot-IDIL/195183/7/0", "text": "Турската армия започна сухопътна операция в Северна Сирия, съобщава Нова телевизия. При един от ударите е поразен затвор, където са държани джихадисти от ИДИЛ. Нарастват опасенията, че радикални бойци могат да избягат по време на турската военна офанзива. Междувременно в телевизионно интервю държавният секретар Майк Помпейо заяви, че Съединените щати не са давали на Турция зелена светлина за операцията й в Сирия. Според него решението за изтегляне на американските военни било взето, за да не военните излагани на риск.  Това е вторият етап от военната операция с името \"Извор на мира\", която започна по-рано с въздушни удари срещу кюрдски позиции.    „Те искат да избягат в Европа. Искат да се завърнат по домовете си, но Европа не ги иска. Можехме да им ги върнем, за да ги съдят или да правят каквото искат. Както обикновено става обаче, няма реципрочност”, заяви президентът на САЩ Доналд Тръмп.  ", "date": "2019.10.10", "title": "Турски въздушен удар порази затвор, където са държани джихадисти от ИДИЛ"}
{"url": "http://epicenter.bg/article/Avstraliya-obvini-balgarskite-vlasti-v-lazhi-po-sluchaya--quot-Polfriyman-quot--/195200/7/0", "text": "Австралия се разгневи на България по случая \"Полфрийман\" и на практика обвини в лъжа българските власти. Това става ясно от публикация в австралийския  \"Сидни морнинг хералд\", който се позовава на официална позиция на говорител на австралийското външно министерство, пише Фактор.бг  \"Австралийското МВнР обвини българското правителство в погрешна интерпретация на коментара на австралийския посланик за Джок Полфрийман\", пише изданието и коментира, че напрежението между двете страни се изостря заради австралийския гражданин, задържан в България.   Медията разказва как във вторник австралийският дипломат Джон Филип се е срещнал с официални български представители по повод делото на Полфрийман. Припомня се, че след съдебното решение за предсрочното освобождаване на осъдения за извършено в София убийство младеж австралийският външен министър Марис Пейн е лобирала пред българското правителство за връщането в родината му.   Миналата седмица тя каза, че Австралия ще е много разтревожена, ако \"фактори извън нормалните правни норми, действащи в България, играят роля в случая\". \"В коментар, който изглежда противоречи на казаното от сенатор Пейн, българското Министерство на правосъдието разпространи изявление след посещението на Филп, в което се намеква, че Австралия няма притеснения относно правния процес около Полфрийман.   Според Ей Би Си в изявлението на българския правосъден министър се посочва, че \"Австралия е наясно, че в момента всичко в процедурите е според българските закони и няма отклонения в юридическия процес\". Но в изявление, което контрира българското правителство, говорител на австралийското Външно министерство казва, че Филп е \"повторил твърдата позиция на Австралия, че бихме били загрижени, ако други фактори освен правните процедури влияят върху случая \"Полфрийман\", пише още австралийското издание.   \"Филп изрази и притесненията на Австралия, че правните основания за продължаващото задържане на Полфрийман остават неясни и че след като има съдебно решение за предсрочното му освобождаване, той трябва да бъде освободен и да му бъде позволено да се върне в Австралия\", казва говорителят.   \"Г-н Филп определено не е използвал думите, които е цитиран да казва. Той също така изразява и други притеснения, включително е посочил и риска от външен натиск, който би могъл да повлияе на изхода, а това, както и преди сме подчертавали, е от особено значение за Австралия\", се посочвало още в изявлението на австралийското МВнР, цитирано от \"Сега\". Ден по-рано новината за срещата между австралийския посланик и българския министър на правосъдието бе разпространена в официално съобщение на българското МП. Именно в него Филип бе цитиран да казва, че \"благодари на българската затворническа администрация, която е откликвала бързо и адекватно през годините във връзка със сигурността и безопасността на австралийския гражданин, излежаващ присъда у нас\". Пак там се твърдеше и че той е казал: „Австралийската страна е наясно, че и в момента всичко се развива според българското законодателство и няма отклонения в процесите на съдопроизводството“.   Бяха му приписани и думите, че вече е издаден паспорт на Полфрийман, но документът нямало да му бъде предоставен до приключване на съдебния казус. Така от думите на посланика излезе, че той, от една страна, благодари на българските власти, а от друга, че им съдейства да не пуснат Полфрийман, като не му дава паспорта. Очевидно именно това е разгневило и австралийските официални власти. В същото време се появи и позиция на австралийската външна министърка Марис Пейн, изпратена до БНТ. В нея тя посочва, че \"Австралия ще продължи да оказва помощ на Полфрийман и ще подкрепя бързото му напускане на България веднага след като бъде освободен\".   Пейн призовава за гаранции, че сънародникът й получава справедлив процес в съответствие с българското законодателство. Австралийският външен министър изразява и загриженост, че осъденият за убийството на Андрей Монов е задържан в миграционен център, след като е освободен от затвора. Подчертава също, че ще бъде още по-силно разтревожена, ако незаконови причини забавят освобождаването. В писмото си до \"По света и у нас\" австралийският външен министър заявява, че продължава да следи отблизо съдебния процес по случая  \"Полфрийман\". „Това е консулски и съдебен казус. Изчаква се решението. Не бива това да влияе на двустранните отношения на България и Австралия. Нека да оставим българската съдебна система да си свърши работата.  В този момент, докато съдът не се произнесе, Полфрийман не може да напусне страната“, заяви във вторник в предаването \"Лице в лице\" по бТВ външният министър Екатерина Захариева. По време на сесията на Общото събрание на ООН в Ню Йорк преди две седмици Пейн поиска среща със Захариева по случая, но такава не се състоя. Според Захариева причината била, че нейната програма била \"пълна от седмица, така че съвсем за кратко просто се ръкувахме\". \"Тя каза, че имат казус, аз помолих да се обърнат по консулски път, ако имат нещо да питат. Но така или иначе среща не е имало\", бе категорична Захариева. Но според австралийски медии двете първи дипломатки са обсъдили темата. Си Би Ес съобщи, че Пейн е изразила тревога пред Захариева, че \"австралиецът все още е зад решетките, макар да е освободен предсрочно. \" Българските власти да изяснят какви са законовите основания за задържането на Джок Полфрийман в лагера за временно настаняване на чужденци в Бусманци или да го освободят незабавно. Това призовава базираната в Ню Йорк неправителствена организация „Хюман райтс уоч“. „Правото да се напуска която и да е страна е основно право и всяка рестрикция трябва да е законово аргументирана“, се казва в позицията. Организацията припомня, че главният прокурор Сотир Цацаров е поискал условното предсрочно освобождаване на Полфрийман да се преразгледа от Върховния касационен съд (ВКС), въпреки че решението на Софийския апелативен съд по закон е окончателно.   „Полфрийман беше освободен с решение на съд, което не подлежи на обжалване. Той има документи и самолетен билет. Австралия иска да го прибере. Защо той все още е задържан“, казва Лидия Гал, адвокат от програмата на „Хюман райтс уоч“ за Източна Европа и Балканите. „Върховенството на закона значи, че не може просто да се затварят хора и да им се забранява да напускат страната само за да се покаже нещо. Трябва да има ясни законови основания или това е незаконно.“ Организацията твърди, че на 4 октомври тя е изпратила писмо с въпроси до министъра на вътрешните работи и до главния прокурор, но отговор все още не е получен.", "date": "2019.10.10", "title": "Австралия обвини българските власти в лъжи по случая \"Полфрийман\" "}
{"url": "http://epicenter.bg/article/Datskiyat-premier-se-razsmya-nekontroliruemo-pred-deputatite--Video-/195201/7/0", "text": "Куриозна случка в датския парламент – премиерът Мате Фредериксен изпадна в неконтролируем смях, докато произнася реч пред депутатите.    Фредериксен започва да се смее, докато разяснява подробности около историята на четири циркови слона, купени от датското правителство през септември, за да им осигури достойно пенсиониране, предаде БТВ.    Смехът на Фредериксен заразява и част от останалите депутати. Четирите слона са последните в страната преди датското правителство да приеме нов закон, който забранява използването на диви животни в цирковете.", "date": "2019.10.10", "title": "Датският премиер се разсмя неконтролируемо пред депутатите (Видео)"}
{"url": "http://epicenter.bg/article/Rumen-Radev-shte-uchastva-v-sreshtata-na-varha-na-darzhavnite-glavi-ot-grupata--Arayolush-/195181/2/0", "text": "Президентът Румен Радев ще участва в срещата на върха на държавните глави от групата „Арайолуш“, която тази година се провежда в столицата на Република Гърция, Атина. Това съобщиха от прессекретариата на държавния глава.   На 10 октомври българският държавен глава ще проведе работна среща с министър-председателя на Гърция Кириакос Мицотакис. На 11 октомври Румен Радев ще участва във форума на високо равнище в Атина, посветен на миграционния натиск към Европа и предизвикателствата пред икономическото развитие. В рамките на работното си посещение българският президент ще проведе и двустранни срещи със свои колеги. Форматът за политически диалог „Арайолуш“ е създаден през 2003 г. и обединява държавни глави на парламентарни републики от Европейския съюз, които обсъждат актуални въпроси от дневния ред на Обединена Европа.  ", "date": "2019.10.10", "title": "Румен Радев ще участва в срещата на върха на държавните глави от групата „Арайолуш“"}
{"url": "http://epicenter.bg/article/Deputatite-izslushvat-Sotir-Tsatsarov-za-sluchaya-s-BNR/195185/2/0", "text": "Главният прокурор Сотир Цацаров ще бъде изслушан от временната анкетна комисия за проучване на фактите около прекъсването на програма \"Хоризонт\" за около 5 часа на 13 септември. След спирането на сигнала и последвалата проверка на прокуратурата ръководителят на държавното обвинение обяви, че не е имало техническа причина за прекъсването. Очаква се днес той да даде още информация по случая.   Вчера Съветът за електронни медии стартира предсрочна процедура за прекратяване на мандата на генералния директор на БНР Светослав Костов. Той разполага с 5 дни, за да даде становище или възражение по процедурата, след което СЕМ ще реши дали да го отстрани от длъжност.", "date": "2019.10.10", "title": "Депутатите изслушват Сотир Цацаров за случая с БНР"}
{"url": "http://epicenter.bg/article/Zemetresenie-e-useteno-kray-Dragoman/195206/2/0", "text": "Земетресение с магнитуд 2,8 по Рихтер край Драгоман беше регистрирано в нощта срещу четвъртък, предаде БГНЕС. Земният трус е усетен в 00:29 ч. с епицентър на 12 км западно от Драгоман и на 52 км северозападно от София, с дълбочина 5 км, уточниха от Европейския сеизмологичен център.   По данни на Геофизичния институт на БАН земетресението е с магнитуд 2,8 по Рихтер и е с епицентър на територията на Сърбия, близо до границата с България. Няма данни земетресението да е усетено от гражданите. ", "date": "2019.10.10", "title": "Слабо земетресение е регистрирано край Драгоман"}
{"url": "http://epicenter.bg/article/Simeonov-/195208/2/0", "text": "Задължително трябва в декларацията да се иска възстановяване на българските военни гробища в Македония, за които Божидар Димитров и Красимир Узунов жертваха жизнения си път. Това каза лидерът на НФСБ Валери Симеонов по време на дебатите по декларацията на 44-ото Народно събрание за Северна Македония и Албания, предаде Агенция \"Фокус\".   Той изрази несъгласие с Джема Грозданова, че едва ли не парламентът трябва да бъде един механичен печат на предварително договорени текстове. \"Смисълът на парламента е да се обсъждат всички решения, които ще бъдат взети, свободно, прозрачно и да се изразява мнението даже на някои хора, които не са съгласни. В случая ние подкрепяме този документ като една много сериозна и решителна крачка за разлика от всички други документи. По отношение на конкретния текст смятаме, че има два пропуска. Говоря от името на НФСБ, но тези два пропуска са съществени. Финалният текст след първа точка се казва, че \"44-ото НС призовава настоящото и всяко следващо правителство и всички български институции да следят стриктно за изпълнението на настоящата декларация\". Мисля, че правителството не е партньор на парламента, а е длъжно да изпълнява неговите решения. Така че тук думата призовава, трябва да бъде задължава\", каза Симеонов.   Той попита къде е в текстът и в рамковата на позиция на правителстовто, който да задължава Македонската държава да съдейства за възстановяване на българските военни гробища и паметници. \"Не видях такъв текст. Не би ли трябвало да има според вас? Костите на моя дядо е неизвестно къде са. Може би и на вашите.   Двама човека си жертваха целия живот, целия жизнен път - Божидар Димитров и Красимир Узунов да възстановяват български гробища и паметници. Мисля, че такъв текст трябва задължително да присъства\", каза още Симеонов.", "date": "2019.10.10", "title": "Симеонов: Правителството не е партньор на парламента, а е длъжно да изпълнява неговите решения"}
{"url": "http://epicenter.bg/article/Angelov--S-deklaratsiyata-tryabva-da-pokazhem--che-NS-podkrepya-Bratska-Makedoniya--no-ne-bezuslovno/195212/2/0", "text": "С декларацията на 44-ото Народно събрание трябва да покажем, че българският парламент има единна позиция и че подкрепя братска Македония. Това каза народният представител от ВМРО Юлиан Ангелов по време на дебатите по декларацията на 44-ото Народно събрание за Северна Македония и Албания, предаде Агенция \"Фокус\". \"Обсъждаме декларация на Народното събрание, не декларация на ВМРО, БСП или която и да е друга партия. Голямата част от политическите партии, които са представени в днешния парламент са дали съгласието и са редактирали тази декларация, за да има възможно най-голяма подкерпа. Винаги може да намерим нюанси, винаги може да тълкуваме и критикуваме. Въпросът е друг. Въпросът е да покажем, че българското народно събрание има единна позиция, че подкрепя Братска Македония, но не безусловно. Той посочи, че в една декларация не могат да се решат историческите спорове. \"Външно министерство и правителството определят външната политика. Те са изработили една рамкова позиция, която бих казал, че е една от най-добрите, касаеща Западните Балкани\", допълни още Ангелов.   Според него като държава имаме механизмите Македония и Албания да водят преговори и да отварят различни глави занапред, да изискваме какво да се случи и как да се решат нещата. По думите му за две години обществото в Македония се е променило към България. \"Голяма част от хората без да се притесняват казват своя произход\", допълни още Ангелов. \"Вие ли ще ми кажете, че договорът нямал ефект?\", допълни още Ангелов.   Той се обърна към гражданите на Македония и посочи, че страната ни има претенции към политиците и властите там. \"Подобен дебат, който се говори тук, ние даваме повод на хората в Македония да си развалят мнението за България и българските политици. Трябва да разделяме политиците в Македония и обикновените граждани в Македония.   Другото, което е по повод проблемите, изобщо, които съществуват и днес отново дебатираме по тях, свързани с историята и езика\", коментира Ангелов. Според него трябва да има декларация, че политиката по времето на тоталитарния режим спрямо Македония е нещо, което е в ущърб спрямо националния интерес и което е фалшива идеология. \"Ние не сме го направили още, а имаме претенции към Македония\", допълни още депутатът от ВМРО.   Според него нашите институции бойкотират хората от Македония.", "date": "2019.10.10", "title": "Ангелов: С декларацията трябва да покажем, че НС подкрепя братска Македония, но не безусловно"}
{"url": "http://epicenter.bg/article/-Alfa-risarch--Votat-v-Sofiya-e-na-kantar-/195214/2/0", "text": "Оспорвана надпревара за кметския пост предстои в столицата. Това показват данните от проучване на социологическа агенция „Алфа рисърч“, проведено в периода 3-7 октомври сред 801 пълнолетни граждани с право на гласа в местните избори.    Изследването е публикувано на сайта на агенцията и се реализира със собствени средства.    Вотът в София е на кантар, твърдят социолозите от агенцията малко повече от две седмици преди изборите.    Геновева Петрова от „Алфа рисърч“ пред БНР обясни от резултатите от проучването.    „Може би за първи път, откакто в страната се провеждат въобще демократични свободни избори за местна власт, наблюдаваме толкова оспорвана надпревара. Не само за кметското място, а между представител на десницата, която във всички досегашни избори обичайно е печелила местния вот в София, и представител на лявото политическо пространство в лицето на г-жа Манолова. Въпреки че тя самата заявява, че участва в изборите като граждански кандидат. Това е една от ключовите интриги в тези местни избори“.", "date": "2019.10.10", "title": "„Алфа рисърч“: За първи път вотът в София е на кантар "}
{"url": "http://epicenter.bg/article/Toma-Bikov-za-Severna-Makedoniya--V-momenta-ima-geopoliticheski-prozorets--ot-koyto-mozhem-da-se-vazpolz/195215/2/0", "text": "В момента има геополитически прозорец, от който можем да се възползваме. Това каза депутатът от ПГ на ГЕРБ Тома Биков по време на дебатите за декларацията за Северна Македония и Албания.    \"Ще ви призова да обичате повече България, отколкото другите родини\", обърна се Биков към Валери Жаблянов. Той посочи, че съжалява, че негови колеги обслужват интересите на чужди държави.    Биков изтъкна, че Договорът за приятелство, добросъседство и сътрудничество със Северна Македония е начало. \"Ако търсите краен резултат още при самото му подписване бъркате. Такъв няма да видите, защото наслоенията са много големи и вероятно ще бъдат необходими десетилетия, за да можем да постигнем дори част от това, което искаме. За да постигнем дори част от това, което искаме, би трябвало да демонстрираме единство и съгласие в посоката, която вървим, за да не се случи така, че след някоя друга година отново да се окажем в изходната си позиция. За съжаление от днешните изказвания виждам, че има такъв потенциал и това би било грешка. Ние трябва да търсим възможност да постигнем възможното\", каза още Тома Биков.", "date": "2019.10.10", "title": "Биков: Има геополитически прозорец, да се възползваме и да разрушим границата със Северна Македония!"}
{"url": "http://epicenter.bg/article/-Vesela-Lecheva-otvori-priemna-vav-Veliko-Tarnovo/195219/2/0", "text": "  Поради голямото количество въпроси и проблеми, които жителите на община Велико Търново поставят по време на срещите си с кандидата за кмет Весела Лечева, тя обявява приемно време в петък, 11 октомври, от 11 до 14 часа. Всички са добре дошли в предизборния офис на коалиция „БСП за България“, АБВ, „Движение 21“, който се намира на ул. „Васил Левски“ 17. ", "date": "2019.10.10", "title": "Весела Лечева отвори приемна във Велико Търново"}
{"url": "http://epicenter.bg/article/Narodno-sabranie-prie-deklaratsiya-za-Makedoniya-i-Albaniya-/195220/2/0", "text": "44-ото Народно събрание прие декларация за Северна Македония и Албания, предаде репортер на Агенция \"Фокус\". \"За\" декларация гласуваха 129 народни представители, \"против\" - 4 и \"въздържали се\" - 1, с което тя бе приета.   Народните представители подкрепиха редакционната поправка на лидера на НФСБ Валери Симеонов в декларацията за възстановяване на българските военни гробища в Македония.   Проектът на декларация бе входиран на 9 октомври и бе подписан от почти всички парламентарно представени сили. Подписите си под текстовете на декларацията са положили председателят на ПГ на ГЕРБ д-р Даниела Дариткова, заместник-председателят на ПГ на „БСП за България“ Драгомир Стойнев, председателят на Комисията по външна политика и депутат от ГЕРБ Джема Грозданова, депутатът от ВМРО Юлиан Ангелов и Полина Цанкова – Христова от „Воля“.   Основни моменти в приетата декларация са, че България запазва последователната си подкрепа за поставяне на реалното начало на процеса на присъединяване към ЕС на Северна Македония и Албания със започването на преговори на двете страни. В проектодокумента се изтъква, че българският парламент ще продължи да следи за напредъка на изпълнението на Договора за приятелство, добросъседство и сътрудничество между България и Македония, както и за прилагането на Закона за малцинствата в Албания.   Чрез декларацията Народното събрание призовава официалните представители на Република Северна Македония да прилагат ефективно, без забавяне и на добра воля Договора за приятелство, добросъседство и сътрудничество от 2017 г., да се придържат стриктно към чл. 8 от Договора, а именно към „обективното, основаващо се на автентични и основни на доказателства исторически извори за научно тълкуване на историческите събития, да се въздържат от действия, които се свързват с опити за подкрепа и насърчаване на претенции за признаване на т. нар. „македонско малцинство“ в България, включително и в международни организации като Съвета на Европа и многостранни формати.   С текстовете 44-ото Народно събрание призова официалните представители на Р Северна Македония да бъдат реабилитирани жертвите и репресираните от югославския комунистически режим и всички репресирани заради българското си самосъзнание, да се придържат стриктно към установената и ратифицирана от парламентите на двете страни клауза по отношение на официалния език на Република Северна Македония, да прилагат изцяло договореностите, постигнати в рамките на Съвместната мултидисциплинарна експертна комисия по исторически и образователни въпроси, като същите бъдат отразени в учебните програми и материали в най-кратки срокове.   Вносителите предлагат още парламентът да призове югозападната ни съседка да се прекрати всякаква форма на „говор на омраза“ по отношение на България и на гражданите на Република Северна Македония с българско самосъзнание, включително в медии, надписи на паметници, паметни плочи и др.   С текстовете се отправи призив и към официалните представители на Република Албания: да приемат своевременно вторичното законодателство, относно прилагането на Закона за малцинствата, да гарантират в максимална степен правото на българското национално малцинство да изучава книжовния български език като майчин, да преведат преброяването на населението, съгласно на най-високите европейски стандарти.   С декларацията си 44-ия парламент се обръща и към настоящото и всяко следващо правителство и всички български институции да следят стриктно за изпълнението на условията от настоящата декларация по време на преговорния процес с Република Северна Македония и Република Албания.   На тази основа и при тези условия, 44-ото Народно събрание подкрепя започването на предприсъединителните преговори на ЕС с Република Северна Македония и Република Албания. На вниманието на депутатите се предлага в тази връзка да подкрепя, приетата от Министерски съвет днес Рамкова позиция.                                          ", "date": "2019.10.10", "title": "Народното събрание прие декларацията за членството на Северна Македония и Република Албания в ЕС"}
{"url": "http://epicenter.bg/article/Kaloyan-Pargov--Normalno-li-e-noviyat-kmet-na-Sofiya-da-zapochne-mandata-s-plashtane-na-1-7-mln--lv--globa/195221/2/0", "text": "  Нормално ли е новият кмет на София да започне мандата с плащане на 1,7 милиона лева глоба?   Това попита лидерът на БСП - София и водач на листата на социалистите за общински съветници Калоян Паргов при гостуването си в сутрешния блок на телевизия Bulgaria ON AIR. Той визира загубеното от Столична община дело срещу наложена от Министерството на регионалното развитие и благоустройството (МРРБ) санкция в размер на над 1,7 милиона лева за допуснати напушения при провеждане на поръчка за ремонт на 26 училища и детски градини по ОП \"Региони в растеж\".    \"Административният съд потвърждава глоба, наложена от МРРБ заради проблем в методиката за класиране на участниците и условията на обществените поръчки, обясни Калоян Паргов. - Очаква се същото да се случи и с проекта за Западен парк, чийто ремонт пак е с европейски средства. За промяна точно на този модел на управление на Столична община говорим ние, от БСП\".    Калоян Паргов припомни думи, казани от премиера преди няколко седмици, че кампанията ще е \"кална\". Според лидера на БСП - София, с това може да бъде обяснено използването от страна на ГЕРБ на всякакъв арсенал от номера с цел да убедят гласоподавателите, че точно те са правилният избор на предстоящия местен вот.    \"Повече от очевидно е, че цялото правителство използва всички актуални проблеми, за да извади дивидент за предстоящия вот, въпреки постоянните твърдения, че не участва в кампанията, коментира той. - А тя навлиза в решителна фаза и обиколките на някои хора ще се засилят, дебатите между кандидатите ще станат по-остри. Всички виждаме, че тези избори ще бъдат много оспорвани, затова и напрежението ескалира. Най-важното обаче е да запазим добрия тон. И да не си служат някои хора с фалшиви новини. Всички виждаме, че в арсенала на управляващите има богат набор от номера, които прилагат. Но е разбираемо - страхът да не загубят позиции е много голям. Очевидно е, че вървят точно в тази посока\".    Според Калоян Паргов, гражданският кандидат за кмет на София Мая Манолова върви убедително към победа. Той беше категоричен, че успехът в надпреварата за столичен градоначалник е важен, но от не по-малко значение е и мнозинството в Столичния общински съвет, което ще стои зад него.    \"Затова всеки, който подкрепя Мая Манолова, трябва да даде максимума от себе си. Така ще може да формираме онова мнозинство в СОС, за което към този момент някои се чудят какво ще бъде. На тях ще кажа да изчакат още малко и ще видят\", коментира лидерът на БСП - София.    Водачът на листата на социалистите за общински съветници добави, че конструираната по този начин кампания на БСП в София е част от плана им за промяна на модела на управление в града. \"За пореден път ще кажа, че за БСП София е трудна територия вече 30 години, каза Калоян Паргов. - Конструкцията на кампанията, която наблюдавате в момента, е с цел БСП най-накрая да се справи в София. Ясно е, че имаме нужда от съюзници. 30 години това е стратегически въпрос за нашата партия, който все не намираше решение. Хората в града отчитат какво е свършено до момента, виждат и всички проблеми и очакват нещо по-различно. Това е ясно изразена тенденция, която се вижда. А БСП иска по-различен подход за справяне с проблемите от този на управляващите досега\".  ", "date": "2019.10.10", "title": "Калоян Паргов: Нормално ли е новият кмет на София да започне мандата с плащане на 1,7 млн. лв. глоба"}
{"url": "http://epicenter.bg/article/Radina-Bankova--Ako-mi-se-doverite--shte-napravya-taka--che-v-obshtinskata-administratsiya-da-se-raboti-po-n/195225/2/0", "text": "  \"Мотивацията ми да приема номинацията ми за кмет, е това, че не мога да гледам как хората около мен са обезверени и не виждат надежда за себе си и за децата си да останат в Ловеч, да живеят и работят тук при ситуацията, която се създаде в града през последните четири години, заяви Радина Банкова.   \"Имам опит в бизнеса, по линия на Асоциацията на българските производители и износители на трикотажни облекла съм контактувала с представители на ключови министерства и на различни комисии в Народното събрание, работила съм по проекти със синдикатите и смятам себе си за един подготвен и успял човек, за когото е дошло време да направи още нещо за своите съграждани, приемайки номинацията за кмет. Ако ми се доверите, ще направя така, че много неща в общината да се променят - да се заработи по нов начин, в партньорство с всички граждани, които милеят за родното си място. Всички дейности в общината са на критичен минимум, много хора заминават от града, ненамирайки тук условия за добра работа и живот. Сигурна съм, че знам как ситуацията трудно, но успешно, с участието на всички, може да се промени. При обиколките ми в селата видях как живеят хората в тях, лишени от всякакви комунални и социални услуги, трудно решават битовите си проблеми. Трябва ли да оставим всичко така? Единственото хубаво нещо са читалищата, в които хората пазят духа на българщината, макар че много от сградите имат нужда от ремонт, покривите им текат, от общината не им се отпускат средства за каквато и да е дейност\", сподели още с жителите на Пресяка Радина Банкова. Те от своя страна коментираха, че имат проблеми със сметосъбирането - новият камион на почистващата фирма не може да влиза в тесни улички. По думите им са необходими повече социални услуги за възрастните болни хора - за тях трябва да има специализирана помощ, защото децата им са на работа и не могат да им я оказват. Жителите на Пресяка поискаха от Радина Банкова такива срещи да има и след изборите, за да могат да споделят своите грижи и притеснения.    Според жителите на Гостиня, където Радина Банкова проведе среща, твърде висока е цената на питейната вода - с малките си пенсии не успяват да покрият всичките си разходи. Имат много идеи за работа в читалището, но от общината не им отпускат никакви средства, дори таксите за използването на залата се отчитат в общината, а не в читалището. Те споделиха още, че са подготвили книга за селото, но нямат средства за издаването й и получиха уверението на Банкова и на Минчо Казанджиев, трети в листата на кандидатите за общлински съветници от Коалиция \"БСП за България\", че ще им бъде оказа помощ. Жителите настояха новият кмет и общинският съвет да се захванат здраво и да спасят болницата, защото за възрастните хора да отиват да се лекуват в други градове е голям проблем - свързано е с пътуване и с повече средства. ", "date": "2019.10.10", "title": "Радина Банкова: Ако ми се доверите, ще направя така, че в общината да се работи по нов начин!"}
{"url": "http://epicenter.bg/article/Kmetitsata-na-Bobov-dol-Elza-Velichkova-uvolnyava-obshtinskite-sluzhiteli--koito-ne-obeshtavat-podkrepata-si/195227/2/0", "text": "Гърми поредният скандал в пределите на Община Бобов Дол. Местните говорят, че г-жа Величкова се е взела твърде на сериозно и е толкова амбицирана да спечели втори кметски мандат, че е започнала да указва сериозен натиск на подчинените си.     Според мълвата колоритната адвокатка Елза уволнява масово служители на Общината, които афишират своята подкрепа към други кандидати за кметското място в града и не желаят да дадат вота си за нея. Покрай изборите в общинското предприятие „Чистота, озеленяване и благоустройство“ на граждански договор са започнали работа около 60 души, които вероятно също ще окажат подкрепата си към настоящата кметица. Любопитно е, че дори на разположение на Величкова са назначени цели трима шофьора. Двама от тях са на граждански договори. Все пак да не подкрепиш този, който ти осигурява хляба и поминъка е проява на наглст, нали?     Освен това в града се говори, че на верните на кметицата общинари е наредено всяка сутрин да идват в сградата на Общината и да се разписват, че са дошли на работните си места, но вместо да работят по общински дела, ежедневно се занимават с Предизборния щаб на г-жа Величкова.     Питаме се правилно ли е в една демократична страна, обикновени граждани да биват уволнявани поради факта, че не подкрепят дадено управление? Изглежда, че в Бобов Дол това се счита за нещо задължително.", "date": "2019.10.10", "title": "Кметицата на Бобов дол Елза Величкова уволнява общинските служители, които не обещават подкрепата си"}
{"url": "http://epicenter.bg/article/D-r-Emil-Karaivanov--Ekologiyata-shte-prodalzhi-da-e-aktsent-v-upravlenieto-na-obshtina-Asenovgrad-/195228/2/0", "text": "  \"И най-големите, и най-малките проекти на общината ни си приличат категорично по един белег: в основата им е интересът на хората, на квартала или на цялото населено място. Така е вече осем години в Асеновград и ще продължава да бъде. Защото и десетките милиони не струват нищо, ако с тях не се решават проблеми, засягащи живота на всеки асеновградчанин\".   Това каза кандидатът за кмет от „БСП за България“ д-р Емил Караиванов в срещите си с гражданите тази седмица и даде за пример успешната реализация на близо 30 жилищни блока в града, които са преминали успешно мерки по енергийна ефективност, напълно безплатно за живеещите там.    Жителите на квартала „Св. Георги“ и съседите от района до училище „Ангел Кънчев“ в разговора си с кандидата за кмет се интересуваха какво още може да направи община Асеновград, за да се подобри въздуха в града, да има по-малко вредни емисии, по-безопасни улици и места за отдих по кварталите.    \"Ще работим за качествено ново решение с отпадъците на асеновградчани, след като новата инвестиция от 10 милиона лева, спечелена в досегашния мандат, стане реалност\", категоричен е д-р Караиванов. \"Вярно е, че имаше много и дълги неудобства с етапите на реализация на т.нар. воден цикъл за Асеновград, но оттук насетне асеновградчани ще усетят трайно подобрение във ВиК услугите за града\", подчерта още той.     \"Екологията ще продължи да бъде акцент и приоритет в управленската програма и за следващия мандат, защото имаме готовност, а и това е инвестиция в поколенията\", обеща д-р Караиванов. Асеновградчани очаквано поискаха повече зелена среда по кварталите, повече места за децата и спортуване, както и пълно преобразяване на ЖК „Изток“, след като д-р Караиванов вече пое ангажимент и този квартал да бъде благоустроен като ЖК “Запад“.", "date": "2019.10.10", "title": "Д-р Емил Караиванов: Екологията ще продължи да е акцент в управлението на община Асеновград!"}
{"url": "http://epicenter.bg/article/Mariya-Ilieva--Nyama-da-ima-sabaryane-na-pazara-v--quot-Mladost-quot--/195231/2/0", "text": "  Кандидатът за кмет на столичния район „Младост“ от ГЕРБ-СДС Мария Илиева категорично опроверга слуховете, че пазарът в столичния район ще бъде съборен. Това съобщиха от пресцентъра на ГЕРБ.    \"Има опити да се използва и пренасочва гражданската енергия. Собственикът на терена отправи предложение за промяна на предназначението до главния архитект на района. Искам категорично да заявя, че няма да има събаряне на пазара в \"Младост\". Няма издадено ново разрешително за строеж и собственикът на пазара е оттеглил предложението си за промяна на предназначението на терена“, обясни Илиева.    Кандидатът за кмет на „Младост“ коментира и казуса с преместването на Центъра по наркомании в района.    „Веднага след като научих отправих питане към здравния министър и той ме информира, че центърът ще бъде преместен. Европейската практика показва, че тези институции са по-полезни, когато са извън центъра на града\", коментира Мария Илиева. По думите ѝ сега Министерството на здравеопазването трябва да реши къде да бъде ситуиран центърът.    \"Трафикът е проблем на всеки голям европейски град, включително и на София. Още следващата седмица започва работата по разширяването на Южната дъга. Предвиждат се нови спирки на метрото в квартала. Имам идея за построяване на модулен паркинг, с който ще се осигурят паркоместа за много автомобили\", сподели още Мария Илиева.  ", "date": "2019.10.10", "title": "Мария Илиева: Няма да има събаряне на пазара в \"Младост\" "}
{"url": "http://epicenter.bg/article/Borisov-se-pohvali-s-danni-na-NSI--Ne-spirame-da-rabotim-i-usiliyata-davat-rezultati/195234/2/0", "text": " Не спираме да работим и усилията дават резултати. Това написа премиерът Бойко Борисов в личния си профил във ''Фейсбук\".    , което е с 3.8% повече в сравнение със същия период на предходната година. Положителните данни за българската икономика и днес са факт, написа още премиерът Борисов.   През периода януари - август 2019 г. износът на стоки от България за трети страни нараства с 4.3% в сравнение със същия период на предходната година и е на стойност 12 118.0 млн. лева. Това сочи статистика на НСИ. Основни търговски партньори на България са Турция, Китай, Сърбия, Съединените американски щати, Руската федерация и Република Северна Македония, които формират 49.7% от износа за трети страни. През август 2019 г. износът на стоки от България за трети страни нараства с 13.4% спрямо същия месец на предходната година и е в размер на 1 607.7 млн. лева. През периода януари - август 2019 г. при износа на стоки от България за трети страни, разпределен според Стандартната външнотърговска класификация, най-голям ръст в сравнение със същия период на предходната година е отбелязан в секторите „Храни и живи животни“ (33.5%) и „Минерални горива, масла и подобни продукти“ (25.8%). Най-голям спад се наблюдава в сектор „Артикули, класифицирани главно според вида на материала“ (17.0%). Вносът на стоки в България от трети страни през периода януари - август 2019 г. намалява с 5.3% в сравнение със същия период на 2018 г. и е на стойност 13 813.9 млн. лева (по цени CIF). Най-голям е стойностният обем на стоките, внесени от Руската федерация, Турция, Китай и Сърбия. През август 2019 г. вносът на стоки в България от трети страни намалява с 22.8% спрямо същия месец на предходната година и е в размер на 1 548.6 млн. лeвa. При вноса на стоки от трети страни, разпределен според Стандартната външнотърговска класификация, през периода януари - август 2019 г. най-голямо увеличение спрямо същия период на предходната година е отчетено в секторите „Храни и живи животни“ (25.7%) и „Мазнини, масла и восъци от животински и растителен произход“ (22.0%) (табл. 4 от приложението). Най-голям спад се наблюдава в сектор „Минерални горива, масла и подобни продукти“ (27.0%). Външнотърговското салдо (износ FOB - внос CIF) на България с трети страни през периода януари - август 2019 г. е отрицателно и е в размер на 1 695.9 млн. лева (табл. 1 от приложението). През август 2019 г. външнотърговското салдо (износ FOB - внос CIF) с трети страни е положително и е на стойност 59.1 млн. лева. През периода януари - август 2019 г. от България общо са изнесени стоки на стойност 37 900.9 млн. лв., което е с 3.8% повече в сравнение със същия период на предходната година. През август 2019 г. общият износ на стоки възлиза на 4 761.0 млн. лв. и нараства с 1.1% спрямо същия месец на предходната година. През периода януари - август 2019 г. общо в страната са внесени стоки на стойност 40 779.6 млн. лв. (по цени CIF), или с 0.4% по-малко спрямо същия период на 2018 година. През август 2019 г. общият внос на стоки намалява с 6.2% спрямо същия месец на предходната година и възлиза на 4 671.6 млн. лева. Общото външнотърговско салдо (износ FOB - внос CIF) е отрицателно през периода януари - август 2019 г. и е на стойност 2 878.7 млн. лева. През август 2019 г. общото външнотърговско салдо (износ FOB - внос CIF) е положително и е на стойност 89.4 млн. лева.  ", "date": "2019.10.10", "title": "Борисов се похвали с данни на НСИ: Износът за ЕС расте с 4.8%, както и този за трети страни с 4.3%"}
{"url": "http://epicenter.bg/article/Predlozhiha-patriarh-Neofit-za-pocheten-grazhdanin-na-Pernik-/195235/2/0", "text": "Българият патриарх Неофит е предложен за почетен гражданин на Перник, съобщиха от общинския съвет, предаде Novini.bg.    Номинацията е на инициативен комитет, оглавяван от областния управител Ирена Соколова и се базира на изключителния принос на Негово Светейшество за възраждането на десетки църкви и манастири в Пернишко. Предложението е мотивирано и с грижите, полагани от патриарха за осигуряване на духовни ръководители на християнското население, с приноса му в обучението по религия в българското училище и др.    Инициаторите твърдят, че подтик за номинацията е стремежът да се продължи традицията годишнините на града да бъдат увенчавани с духовни постижения. Преди десет години, по случай 80-та годишнина от обявяването на Перник за град, перничани посрещнаха с радост частица от мощите на своя закрилник св.Иван Рилски. Затова, според инициативния комитет е важно през 2019 г., по случай 90-годишнината на града, да бъде продължена линията на духовна свързаност на местните жители.    Предложението ще бъде гласувано на заседание на общинския съвет утре. Патриарх Неофит е почетен гражданин на Русе и гр. Две могили.", "date": "2019.10.10", "title": "Предложиха патриарх Неофит за почетен гражданин на Перник "}
{"url": "http://epicenter.bg/article/Slanchevo-s-maksimalni-temperaturi-mezhdu-21--i-26-/195182/2/0", "text": "Днес в сутрешните часове на места в низините и котловините на Южна България видимостта ще бъде намалена. През деня ще преобладава слънчево време.   Това съобщи за Агенция „Фокус” дежурният синоптик Виктория Клещанова от Националния институт по метеорология и хидрология (НИМХ). По-значителни увеличения на облачността ще има привечер над северозападните райони от страната и през нощта на места там ще превали. Ще духа слаб, в Дунавската равнина – до умерен запад-северозападен вятър.   Дневните температури ще се повишат и максималните ще бъдат между 21° и 26°, в София - около 22°. Атмосферното налягане ще се понижи, но ще остане по-високо от средното за месеца. По Черноморието ще бъде предимно слънчево. Ще духа до умерен западен вятър. Максималните температури на въздуха ще са 22°-24°. Температурата на морската вода е 19°-20°. Вълнението на морето ще бъде 1-2 бала. Над планините ще преобладава слънчево време. Ще духа умерен, по високите и открити части – до силен западен вятър. Максималната температура на височина 1200 метра ще е около 18°, на 2000 метра – около 11°.  ", "date": "2019.10.10", "title": "Слънчево с максимални температури между 21° и 26°"}
{"url": "http://epicenter.bg/article/Milen-Keremedchiev-za-operatsiyata-v-Siriya/195184/2/0", "text": "„Това е третата операция на Турция през последните години. Финансовите разходи на страната за последните 8 години възлизат на 200 млрд. долара, от които 40 млрд. долара са за военните операции, които тя провежда в Сирия, а 40 млрд. долара е похарчила за бежанците и за тяхното асимилиране в турска територия”. Това заяви Милен Керемедчиев - бивш зам.-министър на външните работи в студиото на предаването „Здравей, България” по Нова телевизия.  „Над 120 млрд. са преките загуби за икономиката и търговията на Турция въз основа на тези военни действия. Страната все повече затъва в това блато – както икономически, така и политически”, посочи още той.    В сряда Турция започна военна офанзива срещу кюрдските сили в Северна Сирия. Турските въоръжени сили пресякоха границата със Сирия и пристъпиха към наземния етап от трансграничната операция срещу кюрдските милиции.  „Ердоган от години се изживява като световен лидер. Той се опитва да играе с големите на деня. Разбира се, получава удари и от Русия, и от САЩ, и от ЕС. В момента може би той би имал най-голям натиск от САЩ, тъй като те бяха и все още са най-големия поддръжник на кюрдите”, посочи Керемедчиев. ", "date": "2019.10.10", "title": "Милен Керемедчиев за операцията в Сирия: Ердоган се изживява като световен лидер!"}
{"url": "http://epicenter.bg/article/Aleksandar-Urumov--Ako-nyamam-nishto-obshto-s-isteriyata-s-detsata--shte-mi-se-izvinyat-li-/195187/2/0", "text": "Директорът на пресцентъра на Министерството на отбраната Александър Урумов, чието име беше замесено в разпалването на масовата истерия в няколко града, при която родителите прибираха децата си от училище от страх, че ще бъдат отнети, заяви в сутрешния блок на Нова телевизия, че информацията за съпричастността му към случая е базирана на слухове.    Стига се до сюреалистични измерения на подобни слухове. Моето име не е било изричано, било е казано служител на пресцентъра на Министерството на отбраната. Като началник на пресцентъра, разбира се, че нося отговорността. Телефонът ми не е сменян от повече от 10 години. Готов съм да предоставя всички мои комуникационни канали - Уотсап, Вайбър, двата ми профили във Фейсбук, за да бъде извършена проверка, каза Урумов.    Дълбокото ми убеждение е, че мястото на учениците е в училище. Познавам колегите си и съм убеден, че никой не участва. Но когато се каже А, редно е да се каже и Б, и Ю, и Я. Нека се направят проверките и ако се установи, че няма нищо такова, че никой от пресцентъра на Министерството на отбраната не е допринесъл за това нещо, не е ли редно да последва извинение, посочи Николай Урумов.    Според мен намесването на моето име е пряко свързано с категоричната ми позиция срещу Истанбулската конвенция и всякакъв род джендър политики, бе категоричен той.   Соросоидните кръгове загубиха милиони заради неприемането на Истанбулската конвенция. Това не се забравя. Само едно от соросоидните НПО-та, ако беше приета конвенцията, щеше да увеличи бюджета си от 40 000 лева на над един милион лева. Това обяснява много неща. Тези соросоидни кръгове работят срещу традиционното семейство от мъж и жена, подчерта Урумов. Скандалът в Сливен може да има и нещо общо с предстоящите местни избори. Националната стратегия за детето бе оттеглена след много мъдрото и добре обмислено решение на министър-председателя. Факт е, че сред хората имаше притеснения. Всички трябва да работим за това хората да бъдат успокоени\", завърши Урумов.", "date": "2019.10.10", "title": "Александър Урумов: Ако нямам нищо общо с истерията с децата, ще ми се извинят ли?"}
{"url": "http://epicenter.bg/article/Razgoreshten-debat-za-Kardzhali-/195190/2/0", "text": "Разгорещен дебат в ефира на БТВ за Кърджали между основните кандидат-кметове - Хасан Азис (ДПС), Милко Багдасаров (БСП), Никола Чанев (ГЕРБ) и Стоян Георгиев (ДБГ).  Представителят на БСП използва своите 30 секунди за встъпителни думи, за да пожелае здраве на Стефан Данаилов. Именитият актьор бе приет снощи по спешност във ВМА. „Постигнатото през последните години ни дава основанието да надграждаме. Залагаме на подобряването на жизнената среда в града. Ремонти и обзавеждане на последните три училища, които останаха, както и изграждането на младежки център в Кърджали“, заявидействащият кмет Хасан Азис от ДПС, който се бори за пети мандат.    Азис добави, че фактът, че се явява на избори за пети пореден мандат показвал, че политиката му и действията му се подкрепят мощно. „Кърджали се превърна в бастион на стабилността и толерантността“. Той отрече да се приемат решение на тъмно.    Според Никола Чанев Азис е изравнил всички кърджалийци: „Всички живеем еднакво зле. Всички ние страдаме от недалновидното управлението. Кметът, вместо да решава проблеми, ги създава. Живеем в тъмнина и порутени паркове и тротоари. 16 години страдаме от това.“   Хасан Азис отговори, че никой не е поставил въпросът за тежките проблеми, които са били решени по време на неговото управление, което било показателно, че сериозните проблеми на града са решени. „Пречиствателната станция е нещо, което е направено и работи“, даде пример той.  „Докарахме и променихме икономическата структура на общината през последните години“, изтъкна Азис. „От тютюнопроизводството преминахме към автомобилопроизводство. Това е една голяма инвестиция за Кърджали“, обяви той.    „Една инвестиция за 16 години е повод за срам, а не за гордост“, репликира опонентът му от ГЕРБ. Той посочи, че един от големите проблеми на града е старото улично осветление.    Хасан Азис коментира, че през последните години са успели да осигурят средства за подмяна на осветлението. „Решаваме този въпрос, като инсталираме най-високотехнологичното осветление в страната“.   ", "date": "2019.10.10", "title": "Разгорещен дебат за Кърджали! (ВИДЕО)"}
{"url": "http://epicenter.bg/article/Parlamentat-vklyuchi-v-dnevniya-si-red-za-dnes-proekta-na-deklaratsiya-za-Makedoniya-i-Albaniya/195191/2/0", "text": "Парламентът ще разгледа проекта на декларация за Македония и Албания, предаде Агенция \"Фокус\". Това предложи председателстващият заседанието Емил Христов в началото на днешното пленарно заседание.   Предложението му е проекта на декларация да бъде точка първа за днес. \"За\" предложението му гласуваха 130 народни представители, \"против\" - 3 и \"въздържали се\" - 11, с което то бе прието.   Проектът бе входиран на 9 октомври и е подписан от почти всички парламентарно представени сили. Подписите си под текстовете на декларацията са положили председателят на ПГ на ГЕРБ д-р Даниела Дариткова, заместник-председателят на ПГ на „БСП за България“ Драгомир Стойнев, председателят на Комисията по външна политика и депутат от ГЕРБ Джема Грозданова, депутатът от ВМРО Юлиан Ангелов и Полина Цанкова – Христова от „Воля“. Основни моменти в предложената декларация са, че България запазва последователната си подкрепа за поставяне на реалното начало на процеса на присъединяване към ЕС на Северна Македония и Албания със започването на преговори на двете страни.   В проектодокумента се изтъква, че българският парламент ще продължи да следи за напредъка на изпълнението на Договора за приятелство, добросъседство и сътрудничество между България и Македония, както и за прилагането на Закона за малцинствата в Албания.", "date": "2019.10.10", "title": "Парламентът включи в дневния си ред за днес проекта на декларация за Македония и Албания"}
{"url": "http://epicenter.bg/article/Istinskata-tsel-na-turskata-operatsiya-v-Siriya-e-predotvratyavaneto-na-kyurdska-darzhava/195192/2/0", "text": "„Официалната версия, която се споменава и от управляващите в Турция е създаване на зона за сигурност, където да бъдат заселени 2 млн. сирийски бежанци. Всичките се намират в Турция, но официално в страната според статистиката има 3,6 млн. сирийски бежанци. Неофициално сред управляващите в Турция се говори за това, че трябва да бъде пресечен пътят за евентуалното създаване на бъдеща велика кюрдска държава.“   Това каза пред БНР журналистът Тайфур Хюсеин.    „Може би съществената цел на Ердоган и управляващите в Турция е вътрешнополитическа. Не трябва да се забравя, че Ердоган преди няколко месеца претърпя сериозно поражение, губейки на местните избори най-големите градове мегаполиси – Истанбул и Анкара, плюс Измир. Нещо, което не се беше случвало по време на неговото управление. Един вид, наказвайки онези кюрди, които в Северна Сирия, наказанието е насочено и към вътрешнополитическите противници на Ердоган в лицето на прокюрдската партия Демократична партия на народите“, посочва анализаторът.    „За да има успех военната операция, със сигурност трябва да има международна подкрепа, най-вече финансова. Защото, за да бъде населена тази част, въпросната зона за сигурност, с 2 млн. сирийски бежанци, според разчетите, които са направени, са необходими около 30 млрд. долара. Без външно финансиране това е невъзможно. Тази идея на Ердоган, на този етап, е неосъществима, следейки каква е реакцията на международните партньори на Турция. Защото половината от въпросните 2 млн. сирийски бежанци, които трябва да бъдат населени в тази част, според плановете трябва да бъдат заселени в селища, които в момента съществуват. Но за половината от тях е необходимо да се създадат нови селища, което изисква много сериозно финансиране“, каза още Хюсеин.    „Да се надяваме, че за България опасност няма, имайки предвид, че въпросният военен конфликт се ограничава на този етап между двете съседки Турция от една страна и реално управляващата Сили за защита на народа в Северна Сирия и въпросът излиза на преден план повече като етнически.“    „Със сигурност офанзивата ще бъде ограничена, защото самата операция става със съгласието на САЩ, които контролират точно тази част на Сирия. И от тук нататък изходът и докъде ще стигне самата офанзива зависи изцяло от договорките, които ще водят турският и американският президент. Но и двамата имат във вътрешнополитически план доста сериозни проблеми, които трябва да бъдат решени. И тези вътрешнополитически проблеми биват решени на изнесена територия извън техните страни“.  ", "date": "2019.10.10", "title": "Истинската цел на турската операция в Сирия е предотвратяването на кюрдска държава"}
{"url": "http://epicenter.bg/article/Plamen-Georgiev-sabarya-terasata-si-/195193/2/0", "text": "Бившият шеф на КПКОНПИ и назначен за консул във Валенсия Пламен Георгиев започна сам да събаря навесите на терасата си. Това става два месеца след окончателното произнасяне на Община Слатина, че постройките са незаконни, предаде БТВ.   Вчера бившият шеф на антикорупционната комисия и бивш спецпрокурор започна събарянето на незаконното барбекю на терасата си, което условие му постави Борисов, за да замине във Валенсия.   Това е станало в сряда миналата седмица, когато министър-председателят Бойко Борисов е заявил на външния министтър Екатерина Захариева да предаде на Пламен Георгиев - или да си оттегли жалбата си до общината и веднага да премахне незаконните постройки на тарасата си или ще няма да замине като консул във Валенсия.   От проверката на Община Слатина стана ясно, че почти 60 кв. м от навесите са без необходимите строителни книжа. На Георгиев беше връчена заповед за събарянето им още в средата на август. Това се случва след настояването на премиера Бойко Борисов.    „Информация за събарянето получихме от медиите. Очакваме, когато Пламен Георгиев приключи с премахването на незаконния строеж, да ни информира, за да дойдем да констатираме и да приключим случая”, коментира Михаил Джурджин, началник на отдел \"Контрол по строителството\" в район „Средец” пред БТВ.    Той уточни, че има и други подобни случаи в район „Слатина”.    Пламен Георгиев обмисляше да обжалва решението за събарянето на терасата му. Той обаче оттегли жалбата след настояването на премиера Бойко Борисов. В момента се готви да замине за Валенсия, където ще бъде назначен като консул.", "date": "2019.10.10", "title": "След ултиматума на премиера!  Пламен Георгиев събаря терасата си, за да бъде консул във Валенсия "}
{"url": "http://epicenter.bg/article/2-godishno-dete-padna-ot-dvuetazhno-leglo-v-chastna-zanimalnya-v-Sofiya-/195194/2/0", "text": "2-годишно дете падна от двуетажно легло в частна занималня в София. Детското заведение няма регистрация нито в Министерството на образованието, нито в Министерството на здравеопазването, нито в Столична община.    В сутрешния блок на Нова телевизия Мария Попова, майка на пострадалото момиченце, каза, че инцидентът е станал на 16 септември. Към 13.00 часа ми се обадиха, че в яслата са викнали линейка, защото детето ми е паднало от двуетажно легло. Леглото не беше обезопасено, заяви жената.    Най-вероятно заради суматохата, породена от огромния брой деца, са пропуснали, че се е качила там. Детето има 5 или 6 шева на главата, огромна синина на челото и синина на крака, уточни тя.    Местата в яслата са 11, но децата всъщност са много повече. В група на яслата в социалните мрежи преброих 23 деца. В началото условията бяха добри, но след това качеството се влоши, най-вероятно заради повечето приети деца. Това дефакто са две стаи, мястото е много малко, леглата са като кутийки, каза още Мария Попова.    Тя посочи, че за яслата таксата е 500 лева месечно, което по договор включва и кетъринг, какъвто, по думите на майката, реално няма.    В момента яслата е затворена, извършва се проверка.", "date": "2019.10.10", "title": "2-годишно дете е със счупена глава след падане от двуетажно легло в частна занималня в София "}
{"url": "http://epicenter.bg/article/Tsonev--Prisaedinyavaneto-na-Zapadnite-Balkani-kam-ES-e-ot-parvostepenno-znachenie-za-mira-i-sigurnostt/195195/2/0", "text": "Присъединяването на Западните Балкани към ЕС е от първостепенно значение за мира, стабилността и сигурността на нашия регион. Това каза заместник-председател на ПГ на ДПС Йордан Цонев по време на дебатите по декларацията на 44-ото Народно събрание за Северна Македония и Албания, предаде Агенция „Фокус“.   „ДПС и ПГ на ДПС ще подкрепи декларацията във връзка с разширяването на ЕС и процеса на стабилизиране и асоцииране на Северна Македония и Албания. Нещо повече от това, във всичкки документи на ДПС, програми, декларации, ние винаги сме поставяли акцента върху разширяването на ЕС и присъединяването на страните от Западните Балкани. За нас това е въпрос с първостепенно значение за мира, стабилността и сигурността в нашия регион“, каза още Цонев.   Той посочи, че няма как в региона да има стабилност, да има мир, сътрудничество и посперитет без присъединяването на държавите от Западните Балкани, в това число и на най-голямата и най-мощна във военно и икономическо отношение държава на Балканите - Турция.   \"Ние смятаме, че и там преговорите трябва да продължат, защото сме убедени, че без присъединяването на тази най-голяма държава стабилността на Балканите винаги ще бъде под някакъв въпрос\", допълни още Цонев. Той изрази категоричното становище, че подкрепят декларацията и целия процес.   \"Нашите представители в ЕП водят доста активна политика в това отношение\", допълни още Йордан Цонев.", "date": "2019.10.10", "title": "Цонев: Присъединяването на Западните Балкани към ЕС е от първостепенно значение за мира на региона"}
{"url": "http://epicenter.bg/article/Dzhema-Grozdanova--Pozitsiyata-ni-za-Makedoniya-i-Albaniya-e-napisana-sas-samochuvstvie/195196/2/0", "text": "Позицията ни за Македония и Албания е написана със самочувствие , което трябва да ни говори, че демонстрираме национално достойнство. Това каза председателят на Външна комисия и депутат от ГЕРБ Джема Грозданова по време на дебатите по декларацията на 44-ото Народно събрание за Северна Македония и Албания, предаде Агенция \"Фокус\".   Според нея е възможно двете държави Албания и Македония да се разглеждат в пакет, но и поотделно. По думите й шансовете за Северна Македония са по-големи.   \"Самочувствието, което се вижда в тази рамкова позиция трябва да ни говори, че демонстрираме национално достойнство, което уважаеми \"Обединени патриоти\" смятам, че е ваша цел. Призовавам ви да не правим импровизации, а да се придържаме към това, по което дълго време работихме\", каза още Джема Грозданова.   Тя посочи, че досега не е приемана такава позиция. Председателят на външна комисия каза всичко това, тъй като депутатът от БСП Валери Жаблянов и представители на НФСБ възразиха, че не са запознати с декларацията и поискаха почивка.   \"Не исках да влизам в хронологията на предложенията за тази декларация и въобще в целия процес по нейната работа. Мислех, че вчера сме се уговорили, разбрали, съгласили. Стигнали до обща позиция след като МС прие една от най-добрите си рамкови позиции до момента по външнополитически въпроси, която не можахме да издържим на напрежението, че все пак ни гледат по телевизора и стигнахме до тази разправия. Няма как да не се спомене, че този процес на работа по този документ започна миналата седмица в понеделник, когато се събрахме представители на всички парламентарни групи\", каза още Джема Грозданова.   Тя посочи, че Министерство на външните работи е представило проекта на рамкова позиция, като е била разпространена тази позиция с официални писма. \"След това в понеделник около 15.00 ч. беше разпространено от мен проекта на декларация по всички пощи.   Искахме тази декларация да бъде приета вчера сутринта преди Министерски съвет, защото това е логиката на парламентаризма. Не можахме да се разберем във времето, защото политическите групи искаха да направят предложения. Събрахме се вчера сутринта на Председателски съвет и решихме, че ще се правят предложения и ще се консултират в рамките на председатели на групи, техни представители и членове на Комисията по външна политика. Дойдоха предложения.   Благодаря на групата на \"БСП за България\" за предолженията, които направи, на \"Обединени патриоти\", в частност на ВМРО. Вчера сутринта на председателски съвет НФСБ присъства, но се оказа, че не са чели рамковата позиция. Имате време да я прочетете.   Вчера всичко това беше подкрепено, за да може днес да направим така, че най-накрая да излезем с една ясна категорична позиция по тема, по която много от нас сме ангажирани. Някои хора са твърде обсебени от тази тема, други не са, но темата е важна за България.   За мен е неприятно, че все още в международните европейски документи се цитира основно срещата на върха в Солун от 2003 г\", каза още Грозданова.   Според нея срещата в София трябва да влезе в историята.\"Искам българската роля в целия този процес да се цитира\", каза още Джема Грозаданова.", "date": "2019.10.10", "title": "Джема Грозданова: Позицията ни за Македония и Албания е написана със самочувствие"}
{"url": "http://epicenter.bg/article/Ekaterina-Zaharieva-otkriva-konsulstvo-v-Barselona/195197/2/0", "text": "Вицепремиерът и министър на външните работи Екатерина Захариева ще открие новото Генерално консулство на България в Барселона и ще участва в Четвъртия регионален форум на Съюза за Средиземноморието, съобщиха от МВнР.  Генералното консулство в Барселона, което отвори врати за граждани на 10 септември, е с консулски окръг Каталуния и Арагон – области, в които пребивават по официални данни близо 16 000 наши сънародници. През 2018 г. районът е бил посетен и от 30 100 български туристи.    Новото консулство цели да допринесе за по-доброто консулско обслужване на българите в Испания, се казва в съобщението на Външно.    В новото консулство е преместен Цветелин Цолов, досегашен консул във Валенсия, за да може Пламен Георгиев да заеме мястото му.", "date": "2019.10.10", "title": "Екатерина Захариева открива консулство в Барселона"}
{"url": "http://epicenter.bg/article/Milko-Bagdasarov--Mladite-hora-shte-se-varnat-v-Kardzhali--ako-nameryat-realizatsiyata-si-/195198/2/0", "text": "  \"Недоволството на нашите съграждани е факт, поне 56 процента от тях искат промяна. Ние от БСП сме екипът, който може да я направим. Нужни са опитни хора, които да донесат тази промяна, за да не правим повече експерименти\".   Това заяви кандидатът за кмет на община Кърджали Милко Багдасаров пред БТВ. По думите му основните проблеми на града не са решени нито от общинската, нито от държавната администрация - само се обещава, а на този етап единствено от \"БСП за България\" излизат с конкретна програма. Багдасаров коментира и водното огледало в Кърджали, което по неговото мнение е отражение на това, което се е случило в града: \"Израснаха много като политици, но като управници - бих казал, че имам огромни резерви да им дам оценка\". Багдасаров обърна внимание на екологичната тема на местно равнище, като коментира, че централният парк е най-замърсеното ни място в града.    \"Младите хора ще се върнат в Кърджали, когато могат да намерят реализацията си тук. Реализация, която да им осигури добри доходи. Нашата цел е Кърджали да бъде Силициевата долина на България\", заяви кандидатът на кмет от левицата.    \"Приятели, изберете кмет, който може да обедини усилията на всички, за да се работи за нашия град в интерес на всички, защото кърджалийци заслужават добро управление, защото всички искаме промяна. Тази промяна може да се случи с екипа на \"БСП за България\", заключи Багдасаров.   ", "date": "2019.10.10", "title": "Милко Багдасаров: Младите хора ще се върнат в Кърджали, ако намерят реализацията си "}
{"url": "http://epicenter.bg/article/Kaloyan-Pargov--BSP--Tselta-ni-za-izborite-e-da-povishim-prisastvieto-si-v-mestnata-vlast-sas-100-protse/195203/2/0", "text": "  Поставили сме си за цел да повишим присъствието си в местната власт със 100-процентово увеличение на кметовете, 30-40% увеличение на присъствието в местните общински съвети. Това каза Калоян Паргов, водач на листата на „БСП за България“ за Столичния общински съвет, в сутрешния блок на телевизия „Bulgaria on Air“.   „След най-ниския резултат, който констатирахме през 2015 г., пак има различни нюанси, но идеята ни е да се върнем в мача. Навсякъде играем максимално мобилизирани. Благодаря и на младежите, които участват изключително активно в тази кампания по различните места. Поставили сме си за цел да повишим присъствието си в местната власт със 100-процентово увеличение на кметовете, 30 - 40% увеличение на присъствието в местните общински съвети. За областните градове със сигурност 2-3 и повече представители“, каза още той. По думите му основната им цел е максимално добро представяне на тези избори и постигане на набелязаните цели. „За София амбицията ни е доста голяма. Стремим се към присъствие и в районите с кметове, минимум двойно увеличение на присъствието в Общинския съвет, както и участие във формирането на новото мнозинство на новия кмет. С всички партньори, които заставаме зад Мая Манолова, ще направим всичко възможно това да се случи след 27 октомври и 3 ноември“, заяви той.   По темата за проблемите в столицата Паргов заяви: „Топлофикация“ е на ръба на фалит. Тя потребява една трета от природния газ в страната. Тя е предприятие с критична важност за България и отношение в енергетиката и ако нещо се случи с него, ще има срив в енергетиката“. По думите му отговорността към „Топлофикация“ е голяма и тя е на всички. „Миналата година предложихме на Общинския съвет да се направи технологичен и финансов одит и колегите приеха да се случи това, защото предприятието гони 1 млрд. задължения. Имаме и необходимост от инвестиции за нова инсталация, която да направи по-ефективно производството на ток и топлоенергия. Не в съотношението 4 към едно като сега, а едно към едно. Имаме нужда от модел, който да даде възможност „Топлофикация“ да съществува, а това е свързано с нашата идея от 2013 г. за външен мениджмънт на компания, която да има опит в това. Не става дума за приватизация или концесия“, посочи Паргов.  ", "date": "2019.10.10", "title": "Калоян Паргов: Целта ни е да повишим присъствието си в местната власт!"}
{"url": "http://epicenter.bg/article/BSP-Sofiya--Hora--bdete--EP-otricha-rolyata-na-SSSR-kato-osvoboditel-na-Evropa-ot-fashizma-/195205/2/48", "text": "На 19 септември, 2019 г. Европейският парламент прие \"Резолюция относно значението на историческата памет за бъдещето на Европа\". Под претекста, че се разобличават тоталитаризма и тоталитарните режими през ХХ в., в документа се защитават позиции на реваншизма, русофобията и антикомунизма, както и позиции, които стимулират възродилия се фашизъм в Европа, разделят и противопоставят четиристотин милионното население на страните от Европейския съюз.     през Втората световна война. Да се насади омраза и ненавист сред огромни маси хора върху социална основа. Да се използва миналото като основа за забрана на левите партии, на комунистическата идеология и символи. Да се призове към разрушаване на паметници и мемориали на антифашистите и на Съветската армия.     преувеличавайки неговото значение. В замяна на това се прикриват и премълчават данните от 30-те години на ХХ в. за активното съдействие на европейски политици и държавници за реализиране на нацистката агресия: пакта \"Хитлер – Пилсудски\" от 1934 г., пакта \"Рибентроп – Хор\", \"Антикоминтерновския пакт\" от 1936 г., Испанската гражданска война (1936 – 1939 г.), Аншлуса на Австрия през 1938 г., и много други. И като венец на безгръбначието, подлостта и нескритите симпатии на западните европейски политици към Хитлер се ражда \"Мюнхенското споразумение\" от 1938 г., което окончателно отваря пътя на войната.       Но те услужливо забравят, че през ХХ век може да се говори за два вида тоталитаризъм: единият, изявил себе си чрез по-откровено използване на формите на масовото насилие, вторият, използващ по-завоалирано формите за прилагане на същото масово насилие. В документа липсва и намек за втория вид тоталитаризъм, който заличава цивилизации, погубва милиони жертви, прекъсва човешки съдби. И този вид тоталитаризъм трябва да бъде назован!     упражняват върху населението на бедните и слабо развити държави, обричайки го на тотална бедност, глад, болести, неграмотност и гибел?     Затворниците са държани в открити клетки, без вода и храна, оставени да умрат. И до днес не е ясно:това само военновременна мярка ли е, или е и расово-етнически геноцид? Трябва да бъдат отбелязани и условията в концлагерите за чужденци през Втората световна война в Канада, които са били неимоверно по-лоши от тези в САЩ, за онези 23 000 затворници, живеещи в хамбари и курници.    Впрочем, този по-завоалиран тоталитаризъм се реализира и чрез експортирането му в други държави.    също е тоталитаризъм? Плод на тоталитаризма е агресията на САЩ срещу Виетнам през 60-те години, отнела милиони човешки животи. Включим ли в този ред и държави като Корея и Китай, в които САЩ използват военния репертоар на тоталитаризма, ще установим, че всичките им набези през втората половина на ХХ век са насочени срещу милиони хора от жълтата раса.     етикирани като \"неудобни\". Войната срещу Ирак, атнела живота на 1 милион невинни иракчани! Войната срещу Либия с варварското убийство на президента Кадафи, причинила разделянето на страната, допринесла за поголовния емигрантски поток от Африка и Близкия изток в Европа! Войната срещу Сирия, заличила модерни градове и села, люлка на древни цивилизации! Войната срещу Афганистан, поробила един от най-свободолюбивите народи на планетата! Войната срещу съседна Югославия, с първата след Втората световна война бомбардировка над европейска територия!    Не са ли изготвен за експорт тоталитаризъм заплахите на Белия дом, че е готов, със средствата на заговори и войни, да свали от власт законно избраните органи на властта във Венецуела и Куба?     през Втората световна война, освободиха от фашистки гнет Берлин, Виена, Прага, Букурещ, Белград, София, Варшава… Без техния военен принос нямаше да получи свободата си Западна Европа. Това е истината! Както е истина, че по време на т. н. „съветска окупация” България се нареди на 26 място по човешко развитие в света, че осъществи по-голям промишлен растеж от съседните балкански държави, че порасна рязко жизненото равнище на народа, че бяха постигнати огромни резултати в образованието, науката и културата, сътворени нетленни творби на родната литература и изкуство, че населението на България за 45 години се увеличи от 6 милиона на 9 милиона жители.  Абсурдни са също опитите в Резолюцията да бъде поставен надгробен кръст над комунистическите идеи и комунизма. В основата на комунизма стои триединството „Свобода – равенство – братство”, докато фашизмът разделя човечеството на висши и нисши раси, апологет е на расизма и ксенофобията, обзет е от идеята да установи хилядолетно господство на Третия Райх.     който – това е истината – е основният фактор и двигател на борбата срещу фашизма и нацизма. Нали комунистическият Съветски съюз победи „кафявата чума”? Нали европейската антифашистка съпротива се състоеше и ръководеше преди всичко от комунисти - в Италия, във Франция, в Югославия, в Гърция, в България, в Испания, в Румъния, в Унгария, в Белгия и др.?     в последна сметка и с левите идеи, как ще се справят, как ще репресират такива титани на културата на ХХ в. като Ромен Ролан, Пабло Пикасо, Пол Елюар, Владимир Маяковски, Бертолт Брехт, Чарли Чаплин, Пабло Неруда, Анри Бабюс, Гео Милев, Николас Гилен, братята Томас и Хайнрих Ман, Михаил Шолохов, Федерико Лорка, Никола Вапцаров, Атила Йожеф, Луи Арагон, Витеслав Незвал, Максим Горки, Юлиан Тувим, Кете Колвиц, Христо Смирненски, Назъм Хикмет, Франц Мазарел, Янис Рицос, Ърнест Хеменгуей, Рафаел Алберти, Александър Твардовски, Дьорд Лукач, Йоханес Бехер, Антонио Грамши, Иля Еренбург, Давид Сикейрос, Джон Хартфийлд, Станислав Броневски, Ендре Ади, Ервин Пискатор, и т.н., и т.н.?     Да се противопоставим, и то още сега, на реабилитирането на най-черните страници от човешката история. Да поведем още в този момент битка на живот и смърт с проявите на неофашистите, с бандеровците в Украйна, с неофашистките манифестанти в Литва, Латвия и Естония, с фанатизираните участници в Луковия марш. До отречем без отлагане антикомунизма и русофобията, намерили почва за изява не само в Полша. Да не оставяме без навременен и категоричен отговор такива нагли, цинични и провокаторски документи като Резолюцията на европарламента за историческата памет.     Българските депутати от   приемане на Резолюцията. Конкретно      Градският съвет на БСП се обръща към всички български граждани да се разграничат и осъдят мракобесническата \"Революция на Европейския парламент относно значението на европейската историческа памет за бъдещето на Европа\".     ", "date": "2019.10.10", "title": "БСП-София: Хора, бдете! ЕП отрича ролята на СССР като освободител на Европа от фашизма!"}
{"url": "http://epicenter.bg/article/Aneliya-Klisarova--Shte-izgradim-prozrachni-otnosheniya-s-varnentsi-i-shte-chuvame-i-reshavame-problemite-im/195252/2/0", "text": "  „От спорта знам, че който поеме инициативата в едно състезание, получава огромно предимство. Това смятам да направя. Ще проведа кампанията до края и ще дам всичко от себе си“. С тези думи доц. д-р Огнян Къчев, кандидат за кмет на варненския район „Приморски“, издигнат от коалиция \"БСП за България\", откри предизборен офис за предстоящите местни избори. Той добави, че целта на този офис е всеки ден да идват граждани, да коментират и обсъждат заедно с него проблемите в района и тяхното решаване.    Кандидатът за кмет на Варна проф. Анелия Клисарова определи доц. Къчев като изключително достоен варненец, който се е доказал в годините. „Винаги е защитавал интересите на Варна, варненци и БСП. Изключително честно и искрено работи с хората. Ние сме му гласували доверие и ви гарантирам, че той ще го оправдае. Ще положи максимални усилия, за да промени начина на управление в района и това, което се случва в него“, сподели проф. Клисарова.    \"Ще изградим прозрачни отношения с варненци и ще чуваме и решаваме проблемите на гражданите на Варна, защото БСП е единствената партия, която излезе с \"Визия за Варна\", каза още проф. Клисарова. Тя заяви, че доверието и гласът на варненци не бива да се купуват, а трябва да се заслужат.    На събитието присъстваха още председателят на предизборния щаб и народен представител Иван Иванов, областният председател на БСП Цонко Цонев, заместник-председателя на БСП-Варна Димитър Чутурков, секретарят на партията Христо Боев, младежкият лидер Руслан Влаев, кандидати за общински съветници и много жители на района.  ", "date": "2019.10.10", "title": "Анелия Клисарова: Ще изградим прозрачни отношения с варненци и ще чуваме и решаваме проблемите им"}
{"url": "http://epicenter.bg/article/Borisov-na-parlamentaren-kontrol-zaradi-balgarskite-predstaviteli-v-Evroprokuraturata-/195253/2/0", "text": "Министър-председателят Бойко Борисов ще вземе участие в редовния парламентарен контрол, който се провежда всеки петък в Народното събрание.    Премиерът ще се качи на парламентарната трибуна точно в 11.00 часа, за да отговори на въпрос на лидера на БСП Корнелия Нинова, свързан с избора на делегирани български прокурори в Европейската прокуратура, която оглави румънката Лаура Кьовеши, съобщи Dariknews.bg.    След като започне да функционира, Европейската прокуратура ще има правомощия да разследва престъпления, свързани с измами, корупция, изпиране на пари и трансгранични измами с ДДС, засягащи финансовата сигурност на Съюза. С промени в НПК пък депутатите вече решиха делата, върху които Европейската прокуратурата работи, да бъдат гледани у нас от Специализирания наказателен съд.   Вчера лидерът на БСП Корнелия Нинова се обърна към мнозинството с думите - \"Не си и помисляйте да изберете европейски прокурори за България на тъмно! Очакваме в много скоро време управляващите да внесат начина за избор на европейски прокурори за България.\" Това каза тя във връзка с текста от НПК на специализирания наказателен съд да са подсъдни и делата от компетентност от Европейската прокуратура.  „Уважаеми управляващи, имам по-скоро въпроси към вас. Внасяте подсъдност на Специализирания съд на делата от европейската прокуратура. И ви питам, кога ще имаме правила, кога ще гласуваме реда, по който ще бъдат избрани онези делегирани български прокурори, които ще отговарят за България по линия на Европейска прокуратура и европейска наказателна политика. Бързате да определяте подсъдността, но никак не бързате да внесене яснота кога и как ще избираме тези хора. И не си и помисляйте, тихомълком, без правила някъде в Министерски съвет да ги решите и изберете без критерии, определяни в Народното събрание, без дебат и без кандидатури. Просто ви предупреждавам. Европейската прокуратура е един изключително важен институт за справедливост в Европа, но и в България също, разбира се.   Очакваме освен подсъдността в много скоро време да внесете и начина за избиране на европейските прокурори за България“, посочи Нинова.    Тя заяви, че БСП има готовност да го направи и ако управляващите не го сторят, ще внесат промени в Закона за съдебната власт.  ", "date": "2019.10.10", "title": "Борисов на парламентарен контрол ще отговаря на въпроси на Нинова за Европрокуратурата"}
{"url": "http://epicenter.bg/article/Mayk-Pompeo--SASht-ne-sa-davali-na-Turtsiya--zelena-svetlina--da-nahlue-v-Siriya-/195209/7/0", "text": "Държавният секретар на САЩ Майк Помпео защити оттеглянето на администрацията на президента Доналд Тръмп на военната подкрепа за кюрдските сили в Сирия, в момент, в който Турция нахлу в северната част на страната, за да изтласка кюрдските милиции. Първият дипломат на Вашингтон обаче бе категоричен, че САЩ не са давали „зелена светлина“ за третата по ред военна операция на Анкара в страната, съобщават Politico и Агенция \"Фокус\".    В неделя президентът на САЩ Доналд Тръмп обяви изтегляне на американските сили от Североизточна Сирия след телефонен разговор с турския си колега Реджеп Тайип Ердоган, което фактически излага кюрдските съюзници на САЩ на агресия от страна на Турция и „Ислямска държава“. Турция започна въздушни удари по Североизточна Сирия в сряда, последва и сухопътно нахлуване, с което предизвика критиката на европейските правителства и на Конгреса на САЩ.    Но Помпео отрече администрацията да е разрешила на Турция да провежда военна операция, заявявайки: „САЩ не са дали „зелена светлина“ на Турция“ за провеждането й.    Все пак, допълни Помпео, Турция има „законово право да се погрижи за сигурността“, добавяйки, че САЩ подкрепят Анкара в опитите й за предотвратяване на насилието.    Той също така даде да се разбере, че приоритетът е защитата на САЩ от тероризъм, въпреки че това може да бъде с цената на защитата на ръководените от кюрдите Сирийски демократични сили (СДС), лоялни съюзници на САЩ в борбата срещу „Ислямска държава“.    Помпео поясни, че оттеглянето на американските войници от района на турската операция е сцел тяхната защита.    В понеделник Тръмп обеща „напълно да унищожи и заличи икономиката на Турция\", ако Анкара направи нещо, което според него е „извън границите\".    Турските сили продължават да напредват на изток от река Ефрат в Сирия след началото на наземната фаза на операция „Извор на мира“. Това съобщиха в сутрешните часове на деня от Министерство на отбраната в Анкара, предава TACC.    „Нашите героични военни, участващи в операция „Извор на мир \", продължават да напредват на изток от река Ефрат\", се казва в съобщението на ведомството, публикувано в социалната мрежа „Туитър“    В сряда Анкара обяви началото на нова военна операция в Северна Сирия, която започна с въздушни удари по позиции на кюрдските сили.  ", "date": "2019.10.10", "title": "Майк Помпео: САЩ не са давали на Турция „зелена светлина“ да нахлуе в Сирия "}
{"url": "http://epicenter.bg/article/Evropeyskata-kosmicheska-agentsiya--Asteroid-mozhe-da-udari-Zemyata-prez-2084-g-/195210/7/0", "text": "Европейската космическа агенция съобщава, че голям астероид може да удари Земята след 65 години.    Очаква се той да премине изключително близо до Земята през 2084 г. Има вероятност обаче гравитационната намеса от други планети да го изпрати в нашата атмосфера.    Европейската космическа агенция (ESA) добави нов астероид към така наречения списък на рисковите небесни тела, заявявайки, че той може да удари Земята в следващите 65 години, съобщава \"Дейли Мейл\".    Списъкът с рискови небесни тела включва всеки космически обект, който има по-голяма от нула вероятност да удари Земята, а въпросният астероид - 2019SU3, е четвъртият по големина обект в списъка с приблизително 46 фута в диаметър - по-малък от метеорита, който удари руския Челябинск през 2013 г.    Според ESA астероидът има шанс 1 на 152 да се сблъска с нашата планета, което астрономите прогнозират, че може да се случи през септември 2084 г. Експертите обаче казват, че размерът му не е достатъчно голям, за да създаде голяма катастрофа.    ESA прогнозира още, че астероидът ще премине покрай нашата планета на разстояние от около 73,435 мили в близост до орбитата на Луната. Следователно, дори и най-малкото гравитационно влияние от други планети, може да го изпрати право в земната атмосфера.   Източник: Новини.бг", "date": "2019.10.10", "title": "Европейската космическа агенция: Астероид може да удари Земята през 2084 г."}
{"url": "http://epicenter.bg/article/Turtsiya-uveri--che-operatsiyata-v-Siriya-shte-bade--quot-proportsionalna--premerena-i-otgovorna-quot-/195211/7/0", "text": "Турция увери Организацията на обединените нации, че нейната военна операция в Северна Сирия ще бъде \"пропорционална, премерена и отговорна\". Това става преди закрито заседание на Съвета за сигурност на ООН, на което ще бъде обсъдена турската офанзива, предаде агенция Ройтерс, цитирана от БТА.    Съветът за сигурност ще се събере днес, за да обсъди ситуацията в Сирия по искане на петте европейски членки на органа - Великобритания, Франция, Германия, Белгия и Полша.    \"Както и в случая на предишни антитерористични операции, турският отговор ще бъде пропорционален, премерен и отговорен\", написа турският посланик в ООН Феридун Синирлиоглу в писмо до Съвета, видяно от Ройтерс. Турският посланик посочва, че операцията е насочена само срещу терористи и техните скривалища, убежища, военни позиции и оборудване. Посланикът уверява, че са взети всички предпазни мерки, за да се предотвратят щети за цивилното население.    Турция оправдава своите действия с чл. 51 от Хартата на ООН, който касае индивидуалното или колективно право на самозащита при въоръжена атака.  Генералният секретар на ООН Антонио Гутериш е \"много разтревожен\" от развоя на събитията в Североизточна Сирия, заяви говорителят на ООН Фархан Хак и посочи, че \"всяка военна операция трябва да спазва изцяло Хартата на ООН и международното хуманитарно право\".    Гутериш призова за защита на цивилното население и гражданската инфраструктура. Говорителят на ООН Фархан Хак каза още, че генералният секретар на ООН не вярва във военно решение на сирийския конфликт.", "date": "2019.10.10", "title": "Турция увери, че операцията в Сирия ще бъде \"пропорционална, премерена и отговорна\""}
{"url": "http://epicenter.bg/article/Islyamist-namushka-indoneziyski-ministar/195222/7/0", "text": "Министърът по сигурността на Индонезия Виранто е намушкан от нападател, за когото се твърди, че е „радикализиран в редиците на ИДИЛ“, съобщават АФП и БГНЕС.   Това се е случило, докато той е влизал в превозно в четвъртък, заявиха от полицията и добавиха, че местен полицейски шеф също е ранен. \r\n   \r\n \"Някой се приближи и го нападна. Началникът на местната полиция и г-н Виранто бяха ранени\", заяви говорителят на националната полиция Деди Прасетио за нападението в Панделанг на остров Ява. Той добави, че мъж и жена са били арестувани във връзка с нападението.", "date": "2019.10.10", "title": "Ислямист намушка индонезийски министър (Видео)"}
{"url": "http://epicenter.bg/article/Donald-Tramp--Dvama-Biytalsi-na-ID-sa-v-SASht/195230/7/0", "text": "Двама членове на \"Ислямска държава\" (ИД) с британски паспорти се намират в американски затвор, предаде Би Би Си, цитира Новини.бг   Президентът на САЩ Доналд Тръмп е заявил, че военни под негово командване от затвор в район, контролиран от сирийски кюрди, са извели Александа Коти и Ел Шафи Елшейх.   \"Ние решихме да преместим на американска територия двама бойци на ИД, обезглавявали хора, и известни като Бийтълси, извън Сирия в затвор на американската територия. Тези двамата са злината на злините\", е написал държавният глава в Twitter.   От публикацията на Тръмп е станало ясно, че членовете на ИД са били изведени от Северна Сирия преди началото на турската операция в района. По информация на в. \"Ню Йорк таймс\" Коти и Елшейх са били въдворени в място за лишаване от свобода в щата Виржиния.    Лондончаните са били пленени от кюрдски бойци през януари 2018 г. На двамата им е бил лепнат прякора Бийтълси заради тяхното поданство. По същия начин са били наречени още двама ноторно известни бойци на джихадистката групировка. Единият от тях е бил Мохамед Емвази, наричан още Джихади Джон. Британецът, смятан че е убил американския журналист Джеймс Фоули през 2014 г., е загинал при въздушен удар година по-късно. Другият - Ейн Дейвис е бил арестуван в Турция през 2015 г.", "date": "2019.10.10", "title": "Доналд Тръмп: Двама Бийтълси на ИД са в САЩ"}
{"url": "http://epicenter.bg/article/Vzriv-do-letishteto-v-Lints--Ima-raneni-/195237/7/0", "text": "Голям пожар е избухнал след експлозия в близост до летището в Линц.    Петима души са ранени, а двама са в тежко състояние, съобщават немски медии, предада Нова телевизия.    Експлозията е станала тази сутрин.  Според полицията е имало експлозия в зала на компания за управление на отпадъците в Хьоршинг, съобщава salzburg24.at.   Към мястото на произшествието са били изпратени полицаи, сапьори, спасителни екипи и линейки.    Причините за инцидента са в процес на изясняване.   Две халета са напълно разрушени.    По време на инцидента в сградата са се намирали 23-ма човека. Съобщава се за 9 ранени, трима от които с тежки изгаряния, съобщават немски медии.      250 пожарникари и 18 пожарни се опитват да овладеят пламъците и да ограничат разпространението им. От полицията смятат, че работата по потушаването на пожара ще отнеме още няколко часа.    Въздушният трафик не е засегнат от пожара. Не се очаква полетите да бъдат отменени.         ", "date": "2019.10.10", "title": "Взрив до летището в Линц!  Девет души са ранени, а трима са в тежко състояние"}
{"url": "http://epicenter.bg/article/Spetsialisti-prognozirat-katastrofalno-uvelichavane-na-goreshtinite/195241/7/0", "text": "Американски учени прогнозират, че в средата на този век горещите вълни ще обхванат далеч по-големи територии, съобщи Физ.орг, цитира Новини.бг   В съответствие със сценария за умерено изхвърляне на парникови газове териториите, където ще има екстремни горещини, ще се увеличат с 50-80 процента. При максимално нарастване на концентрацията на въглероден диоксид засегнатите райони може да се удвоят. Това ще увеличи броя на хората, които са подложени на топлинен стрес, ще повиши риска от преждевремнна смърт за възрастните хора и други групи от населението. Ще се увеличи също натоварването на електрическите инсталации в резултат на функционирането на повече климатици.    Освен това се очаква нарастване на продължителността и интензивността на горещите вълни. По думите на учените, това съответства на прогнозите за климатичните промени и глобалното затопляне.    \"Ако в гъстонаселени райони има големи и продължителни горещини, удовлетворяването на нуждите от електроенергия ще е по-сложно, отколкото в няколко района, които са със същата обща площ, но горещите вълни там са по-малки\", отбеляза един от авторите на изследването Тони Барнстън от Колумбийския университет.", "date": "2019.10.10", "title": "Специалисти прогнозират катастрофално увеличаване на горещините"}
{"url": "http://epicenter.bg/article/SASht-shte-razreshat-na-nyakoi-amerikanski-kompanii-da-dostavyat-oborudvane-na--quot-Huavey-quot--/195243/7/0", "text": "Администрацията на президента Доналд Тръмп планира да предостави в скоро време лицензи на малък брой водещи американски компании, чрез които те ще могат да доставят на \"Хуавей\" някои \"нечувствителни стоки\", въпреки че китайският технологичен гигант е включен в т.нар. \"черен списък\" на САЩ, съобщава вестник New York Times, цитиран от БНР.    Компанията Huawei Technologies Co Ltd., която е най-големият световен производител на телекомуникационни устройства, беше поставена в американския \"черен списък\" през май, когато бяха преустановени търговските преговори между САЩ и Китай. Повод за това решение дадоха твърденията на САЩ, че китайската компания може да шпионира своите клиенти - обвинения, които бяха отречени многократно от \"Хуавей\".    \"Черният списък\" забранява \"Хуавей\" да купува части и компоненти от американските технологични компании без специално одобрение от страна на САЩ, ограничавайки по този начин достъпа на китайската фирма до основни технологии като например Google Mobile Services и към микрочипове на компании като Micron.    Американските компании могат да поискат лиценз за конкретни продукти, които да бъдат освободени от забраната, като към август Департаментът за търговия на САЩ е получил над 130 заявления от компании за лицензи за продажба на американски продукти на \"Хуавей\".    Агенция Ройтерс напомня, че правителствените служители призоваха американските компании да кандидатстват за подобни лицензи, следвайки обещанието на президента на САЩ Доналд Тръмп за известно облекчение, след като той заяви преди време, че ще бъде разрешен износът за \"Хуавей\" на \"нечувствителни артикули\", които биха могли да бъдат лесно заменени от чуждестранни конкуренти.    През миналата седмица администрацията на Тръмп е дала зелена светлина да започне одобряването на такива лицензи за няколко американски компании, целящо заобикаляне на наложените през май ограничения, съобщава New York Times, позовавайки се на източници, запознати с въпроса.    През Ройтерс обаче говорител на Департамента за търговия на САЩ заяви, че поне до сряда следобед не е имало официално указание по този въпрос за предоставяне на лицензи. На този етап и от \"Хуавей\" не коментираха информацията, посочва Ройтерс.    Макар и все още непотвърден, този ход на американската администрация идва в момент, когато във Вашингтон се очаква по-късно днес да стартират търговските преговорите на високо ниво между САЩ и Китай, целящи да бъде сложен край на 15-месечната търговска война между двете водещи световни икономики.    По-рано днес базираното в Хонконг китайски издание South China Morning Post (близко до управляващите в Пекин) съобщи, че \"не е бил постигнат прогрес\" по време на проведените двудневни преговори на по-ниско ниво, които имаха за цел да очертая рамката на предстоящите разговори на високо ниво между китайския вицепремиер Лю Хъ и американския търговски представител Робърт Лайтхайзър и финансовия министър Стивън Мнучин.    Според изданието китайската делегация е отказал да преговаря за т.нар. \"принудителен трансфер на технологии\", което е едно от ключовите настоявания от страна на САЩ. То също така посочва, че вицепремиерът Лю Хъ и неговият екип могат да напуснат преговорите по-рано от очакваното.    Агенция Блумбърг обаче съобщава, че САЩ, подобно на Китай, са склонни за постигане на \"частична търговска сделка\", която да включва и валутно споразумение. Валутното споразумение, за което САЩ твърдят, че е било договорено по-рано тази година преди разпадането на търговските преговори през май, може да се окаже част от това, което Белият дом смята, че може да се окаже първа фаза от търговското споразумение с Пекин. Според източници на Блумбърг това ще бъде последвано от повече преговори по основни въпроси като интелектуалната собственост и принудителния трансфер на технологии.    Днешните търговски преговори са от голямо значение с оглед на факта, че преди време САЩ заплашиха да увеличат от 15-и октомври митата върху вноса на китайски стоки за 250 млрд. долара до 30% от настоящите 25%. Ако преговорите отново се провалят, от 15-и декември САЩ ще въведат високи мита за почти целия китайски внос, който е на стойност около 500 млрд. долара годишно.  ", "date": "2019.10.10", "title": "САЩ ще разрешат на някои американски компании да доставят оборудване на \"Хуавей\" "}
{"url": "http://epicenter.bg/article/Rim-shte-izprashta-bokluka-si-v-Balgariya-/195272/2/0", "text": "Рим ще изпраща отпадъците си в България. Италианската столица, която от няколко години се задръства от боклук заради недостатъчен капацитет за обработката му, е започнала преговори с България да поеме част от римските отпадъци, предава Нова телевизия.    Близо 800 тона боклук на ден остават необработени и се изнасят към страни, които да ги поемат за обработка.    За последните две години Римската община похарчи 14 милиона евро за прехвърляне на отпадъците към Австрия. Боклукът на града поема и Португалия.    Римската управа е започнала преговори за едногодишен износ на отпадъци за обработка с България за една година от 1-ви януари 2020 година, след като не е успяла да се договори с Дания и Швеция.  ", "date": "2019.10.10", "title": "Рим ще изпраща боклука си в България "}
{"url": "http://epicenter.bg/article/Sled-podobryavane-na-patya-do--Ledenika--zapochva-rabota-i-za-vodosnabdyavane-na-rayona-/195274/2/0", "text": "Със средства от бюджета на Министерството на регионалното развитие и благоустройството е финансирано изготвянето на прединвестиционно проучване за водоснабдяване на Врачански Балкан и туристически комплекс „Леденика“, което ще създаде по-добри условия за туризъм и поминък на населението.    Това съобщи във Враца днес министърът на регионалното развитие и благоустройството Петя Аврамова на форум за инвестициите във ВиК инфраструктурата в областта. Тя напомни, че за да може да се развива туризмът, със средства от Оперативна програма „Региони в растеж“ 2014-2020 беше рехабилитиран пътят от областния център до пещерата, част от който попада в града, поради което с него са ремонтирани и градски булеварди. Приемателната комисия приключи своята работа, пътят е готов и вече може да се използва.    За да бъде комплексно решението за развитието на туризма, се стигна до разговори за водоснабдяването на Врачански Балкан – проблем, който стои от години и търси своето решение. През тази година в разговори с кмета и областния управител на Враца стигнахме до решението МРРБ да финансира предпроектно проучване, така че да направим първата стъпка към реализацията на този проект. Това вече е факт и то е изготвено. Това е следващата стъпка, с която да решим цялостно инфраструктурата на „Леденика“, за да може да има хотели, заведения за хранене, магазини, туристи и Враца да бъде зелен и туристически град, обясни Аврамова. Тя изрази увереност, че със съвместните действия на общината, областната администрация и министерството ще бъдат намерени възможности за финансиране и този проект ще бъде реализиран.    От 2015 г. досега от бюджета на МРРБ се инвестират близо 6,3 млн. лв. за ВиК инфраструктура в област Враца – в Бяла Слатина и в Оряхово. С община Враца също има подписано споразумение за предоставяне на средства за реконструкция и доизграждане на водоснабдяването на с. Челопек, информира регионалният министър и поздрави екипа на общината за това, че обръща внимание не само на инфраструктурата в града, но и в малките населени места.    Петя Аврамова напомни, че предстои да бъдат реализирани инвестиции в размер на 1,9 млрд. лв. във ВиК инфраструктура в България. 1,2 млрд. лв. от тях са безвъзмездни средства от Оперативна програма „Околна среда 2014-2020 г.“. Проектът на ВиК Враца, което първо подписа договор за финансиране от ОПОС, е на стойност 50 млн. лв. и е голямо предизвикателство. Тези средства ще бъдат инвестирани в 4 общини – Козлодуй, Бала Слатина, Враца и Мездра.    В отговор на въпрос от медии министър Аврамова обясни, че приетите от правителството постановления за увеличаване на ангажимента за разходи, които могат да бъдат поети от МРРБ през 2019 г., дават „зелена светлина“ за реализацията на участъци от пътя Видин - Ботевград. Така Агенция „Пътна инфраструктура“ има възможност да сключва договори с избрани изпълнители и до месец да стартира реални строителни дейности в участъците Мездра - Ботевград и Видин - Ружинци.", "date": "2019.10.10", "title": "След подобряване на пътя до „Леденика“, започва работа и за водоснабдяване на района "}
{"url": "http://epicenter.bg/article/Ekaterina-Zaharieva-otkri-novoto-generalno-konsulstvo-v-Barselona-/195276/2/0", "text": "Вицепремиерът и министър на външните работи Екатерина Захариева откри новото Генерално консулство на Република България в Барселона, Кралство Испания. Генерален консул ще бъде Цветелин Цолов, който досега ръководеше Генералното консулство във Валенсия. Това съобщиха от пресцентъра на Министерството на външните работи.   “Радвам се, че за две години като външен министър успях да открия две нови посолства и две нови консулства. Свърши времето, когато България закриваше мисиите си. Благодаря на българската общност тук и специално на г-жа Иванка Иванова, без вашата подкрепа трудно щяхме да се справим. Благодаря, че пазите връзките с родината и чрез двете български училища. Бог да е с нас”, каза Екатерина Захариева.    “В консулския окръг живеят близо 16 000 българи, а по неофициални данни може би дори два пъти повече. Това ни кара да мислим, че разкриването на консулската мисия тук ще има само положителен ефект. На първо място – ще бъдат спестени редица неудобства за нашите сънародници, както финансови, така и времеви. Вече няма да ви се налага да пътувате до Мадрид или Валенсия, за да получите административна услуга или да ви бъдат преиздадени лични документи, например. Увеличават се и възможностите ни да оказваме помощ на изпаднали в беда български туристи, студенти или временно пребиваващи в Испания”, добави външният министър.    Тя констатира, че се увеличава и туристическият поток от България към тази част на Испания – с почти 80 на сто за четири години до 2018 г., както и че една четвърт от стокообмена ни с Испания е с фирми, чието седалище е в Каталуния.    “Благодаря на премиера Борисов, когото лично притесних, за да го убедим, че е нужно да бъде открито консулството. Сърдечни благодарности на българското правителство и на испанските власти. Благодаря и на консулите ни в Испания, които сме будили през нощта, за да помагат на българите”, каза Иванка Иванова от името на българската общност.    На церемонията по откриването на консулството присъстваха посланикът ни в Кралство Испания Иван Кондов, генералният директор на Протокола на испанското външно министерство Каридад Баталя, ген. Хосе Андреу - началник на главния щаб на Гвардия сивил (жандармерията) в Каталуния, Едуардо Кото, зам.-началник на националната полиция в Каталуния, бизнесмени от български произход и представители на асоциациите на нашите сънародници в региона, в това число от фондация “Св. Георги”, която създаде първото българско училище в Каталуния.    Отец Александър Великов от Валенсия отслужи водосвет.    Министър Захариева връчи и първия готов документ - лична карта, документи за който бяха подадени в новото Генерално консулство.    Новото Генерално консулство на Република България в Барселона отвори врати на 10 септември 2019 г. Откриването му е в резултат на вътрешен анализ на МВнР и на усилията на правителството за подобряване обслужването на българските граждани зад граница. Консулството ще предостави по-лесен и бърз достъп до консулски услуги като подаване на заявление за издаване на български документи за самоличност, извършване на нотариални заверки на пълномощни и декларации, както и получаване на актове за гражданско състояние.    От началото на мандата на министър Екатерина Захариева до момента МВнР е разкрило четири нови мисии в чужбина - посолства в Обединените арабски емирства и в Саудитска Арабия, и консулства в Тараклия, Молдова, и Барселона, Испания.    Информацията за дейността и контактите на Генералното консулство на Република България може да получите тук (линк към подсайта: https://www.mfa.bg/embassies/spain-barcelona ).", "date": "2019.10.10", "title": "Eкатерина Захариева откри новото генерално консулство в Барселона "}
{"url": "http://epicenter.bg/article/Emil-Radev-/195282/2/0", "text": "Европа не бива да спира плащанията към Турция заради бежанците, защото така ще накажем не управляващите в Анкара, а хората в беда. Това заяви евродепутатът от ГЕРБ Емил Радев в предаването \"Плюс - минус\" по Нова телевизия.   \"Има възможност за политически и икономически санкции към Турция. ЕС многократно осъжда практиката на заплахи от страна на Турция. Ако спрем плащанията към турската страна, не наказваме правителството, а хората избягали от война. От взаимен интерес е бежанците да си останат по лагерите в Турция и да има добър тон\", каза още Емил Радев.    \"Не за първи път Ердоган използва заплахата с бежанците. От август това е придружено от големи групи бежанци по 600 души дневно, които пристигат на гръцките острови. Гръцкото правителство прехвърля бежанците на север от Солун, което създава опасност и за напрежение по българо-гръцката граница\", коментира Радев.   Много по-добре е нашите съседи да са членове на ЕС, каза Радев по повод на декларацията, с която днес Народното събрание подкрепи присъединяването на Северна Македония и Албания към ЕС. Ние разясняваме българската позиция, в ЕС знаят нашата ситуация с историята, посочи Емил Радев.   \"Подкрепихме Северна Македония и Албания за членство в ЕС, а ние ще имаме време да си поставим изискванията. Северна Македония не трябва да се радикализира по отношение на историческите факти\", каза още той.    \"В Европейската Правна комисия спряхме от изслушване представители от Румъния и Унгария, кандидати за комисари. Причината бе недекларирани огромни суми пари\", разкри Радев.    \"За мен приоритет е търговията с домашни любимци. Годишно търговията генерира 2 млрд. евро. Има много нерегламентирани продажбни, а животните се отглеждат в ужасни условия. Преди 2 години разбихме такава група за животни, използвала фалшиви документи за произход и ваксинация на животни, а собственикът печелеше десетки хиляди. Искаме да се регистрират всички такива собственици и развъдници\", допълни българският евродепутат.    Емил Радев призова и за по-строг контрол върху транспортирането на животни в ЕС.  ", "date": "2019.10.10", "title": "Емил Радев: В Брюксел знаят за нашите притеснения по повод историята със Северна Македония"}
{"url": "http://epicenter.bg/article/Dimitar-Nikolov--Predstoyat-klyuchovi-za-razvitieto-na-Burgas-godini--VIDEO--SNIMKI--/195286/2/0", "text": "  Мащабна управленска програма за успеха на Бургас представи на пресконференция днес Димитър Николов, съобщиха от пресцентъра на ГЕРБ.    „Имам силата, идеите и самочувствието да надградим постигнатото и да продължим заедно напред. Предстоят ключови за развитието на нашия град години. Моята цел е още по-успяващ, модерен, интелигентен, желан като място за живеене и работа Бургас. Знам какво очакват от мен бургазлии - по-малко приказки и повече работа. В списъка с проекти в програмата ми няма нищо пожелателно. Ако получи силната подкрепа на бургаските граждани, нейното изпълнение започва още на 28 октомври“, каза Димитър Николов.    „Здравеопазването ще бъде основната тема на Бургас през следващите четири години. Предстои създаването на нова Университетска детска болница с денонощен спешен център, приемно отделение и консултативно – диагностичен център. Бургаският онкодиспансер ще бъде дооборудван с пет скенер и гамакамера за брахитерапия“, съобщи Николов.    „Инвестициите в образование ще продължат, за да бъдем все по-конкурентоспособни и привлекателни за инвеститорите. Тяхното първо и най-важно условие винаги е осигуряването на квалифицирани кадри за техните предприятия и офиси. В пряка конкуренция сме с останалите градове за привличането на сериозни инвеститори, за създаването и задържането на добри специалисти“, заяви Димитър Николов.    Продължава масовото обновяване на дворовете в училища и детски градини. Предвидено е изграждането на пристройки към няколко училища, за да бъде подобрено качеството на учебния процес. Нови индустриални зони с изграждане на довеждащата и вътрешната им инфраструктура са сред предимствата, които ще привлекат и задържат вниманието на бизнеса. С тях ще бъдат привлечени много външни инвеститори, а едновременно с това ще се осигури перспектива за развитие на бургаския бизнес. Още през 2020 г. в Бургас ще отворят над 20 нови предприятия. Съвместната работа през последните години накара водещи компании от ИТ и Аутсорсинг индустрията да припознаят Бургас като коректен партньор и перспективно място за работа, за живеене, създаване на семейство и отглеждане на деца. Това е само първа крачка към новите възможности на Бургас да привлича високотехнологични компании. През следващите години стотици нови работни места ще бъдат заети от местни кадри и привлечени специалисти от страната и чужбина.    Благоустрояването на Бургас ще продължи с цялостно обновление на най-посещаваните паркове - парк „Изгрев“ и парк „Славейков“. Димитър Николов предвижда допълнително залесяване и озеленяване в целия град, изграждане на нови пикник зони - две в „Меден рудник“ и една в парк „Езеро“, както и разширяване на зоната в „Минерални бани“.    Предстои ремонт на десетки улици, изграждане на нов обход за к-с „Меден рудник“, обособяването на нови паркоместа и етажни паркинги, масово облагородяване на междублокови пространства, надграждане и продължаване на програмата за саниране на многофамилните жилища. Ще бъде реализиран трети етап от реконструкцията на главната улица „Александровска“ – от пл. „Тройката“ до Централна автобусна спирка.    С ново звено за градски ремонти и инспекторат за борба с вандализма ще бъде засилен контролът за поддръжка на детски площадки, квартални паркове и междублокови пространства. Това ще позволи да бъдат опазени по-дълго време здрави и безопасни елементите на градската среда - тротоари, стълбища, градинска и паркова мебел, съоръжения за детски игри и достъпна среда, фонтани, асансьори, подлези и пасарелки, както и да се ограничат вандалските посегателства върху тях.    Туристическата привлекателност на Бургас ще расте с изграждането на нов етнографски комплекс в Ченгене скеле, музей на минералната вода, Конгресен център в пристанището. Димитър Николов обяви предстоящото закупуване на хидробуси и създаването на свързан маршрут в Бургаския залив, по който да се пътува с морски таксита между Магазия 1, острова, рибарско пристанище „Сарафово“ и новоизградените пристани на „Крайморие“ и Ченгене скеле.    Във възродени храмове на бургаската култура ще се превърнат реновираните Културен дом на нефтохимика и Филхармонията. Нова Библиотека, Арт галерия и Арт уличка ще привличат посетители не само с външния си вид, но и със своите индивидуални програми и съдържание.  „Бургаските творци и НПО могат да разчитат и занапред на моята подкрепа. Ще отделим повече средства за независими културни проекти, изложби, представления и др.“, каза Димитър Николов.    Спортен Бургас ще продължи да създава положителни емоции и да предоставя интересни възможности за свободното време. Освен довършването и официалното откриване на зала „Арена“, предстои строителството на нов футболен стадион и изграждането на малки квартални зали в к-с \"Изгрев\", к-с \"Братя Миладинови\", к-с \"Зорница\", к-с \"Славейков\", к-с „Славейков“, к-с „Меден рудник“ и кв. „Сарафово“.    Назначен е екип от 30 души - медици, социални работници, психолози, които да оказват медицинска помощ по домовете на самотни възрастни хора. Десет нови социални услуги и стартирането на програма „Активни пенсионери“ ще позволят предлагането на още по-качествена грижа за възрастните и хората с увреждания.    Още по-сериозно внимание към проблемите на околната среда, инвестиции в нови станции за мониторинг на въздуха, подмяна на печки с твърдо гориво с щадящи околната среда уреди за отопление и модернизиране на процеса по сметосъбиране, ще повишат качеството на живот в общината.    Автопаркът на Бургас ще се увеличи с 56 нови електробуса за градския транспорт. Ще бъдат пуснати допълнителни курсове по натоварените линии, автобусите ще се движат по-бързо и по спирките ще се чака по-малко.    Димитър Николов обяви предстоящо усъвършенстване на много от системите, които обслужват функционирането на града – осветление, светофарно регулиране, видеонаблюдение, паркиране и всякакви електронни услуги. Те ще бъдат обединени в обща платформа, наречена „Смарт Бургас“. Тя е готова да заработи през ноември, когато ще започне да събира на едно място градските данни от различни свързани системи така, че да са в помощ и на местната управа, и на гражданите.    Димитър Николов представи и листата с кандидати за общински съветници от ГЕРБ-Бургас. „От първия до последния в листата - това са хора с професия, биография, чисто име и желание да работят за развитието на Бургас. Те знаят, че най-лесното за тях е тази предизборна кампания. Трудното идва след това, защото бургазлии са взискателни, аз също, и те ще трябва да покажат най-доброто от себе си през следващите четири години“, каза Димитър Николов. За финал той благодари за оказаното доверие, предложенията, критиките и помощта. Димитър Николов разчита на широка подкрепа от бургазлиите от всички възрасти и всички населени места в общината.    „Готов съм да се конкурирам с останалите кметове, а битката през следващите години ще е за привличане на млади хора, обучени специалисти и инвеститори. Моята цел е Успех за Бургас!“, заяви Димитър Николов    „Като заместник областен управител мога да заявя, че от управленската програма на Димитър Николов ще могат да се възползват не само жителите на Бургас. Тя има мащабна регионална програма за Югоизточна България заради обхвата на инвестициите в здравеопазване, образование и много други сектори на развитие. В тази управленска програма за първи път се предвиждат средства за изграждане на студентски жилища. Идеята получи одобрението и на студентските съвети на нашите университети. С програмата на Димитър Николов ще бъда създадени условия за привличането на млади хора в Бургас, които да започнат работа и заживеят в нашия град“, заяви водачът на листата на ГЕРБ-Бургас проф. Севдалина Турманова. ", "date": "2019.10.10", "title": "Димитър Николов: Предстоят ключови за развитието на Бургас години (ВИДЕО, СНИМКИ) "}
{"url": "http://epicenter.bg/article/Mariana-Nikolova--Osazhdame-vsyakakvi-napadeniya-nad-hramove/195287/2/0", "text": "Заместник министър-председателят по икономическата и демографската политика Марияна Николова проведе среща с посланика на Държавата Израел у нас Н. Пр. Йорам Елрон. Това съобщиха от правителствената информационна служба. В началото на разговора вицепремиерът осъди нападенията от последното денонощие срещу синагога в германския град Хале и срещу еврейски център в Бруклин, Ню Йорк.   „Осъждаме всякакви нападения над храмове, независимо от това към кое вероизповедание са и изразяваме своите искрени съболезнования на близките на жертвите“, заяви българският заместник министър-председател. Двамата обсъдиха широк кръг от теми, свързани със сътрудничеството между България и Израел, включително обмяната на опит в сферата на киберсигурността. Посланик Елрон даде висока оценка на двустранните отношения, които определи като изключително важни за Израел и отбеляза, че ще работи за тяхното засилване.  Акцент в разговорите беше и предстоящия в Тел Авив в края на януари 2020г. международен форум за кибер технологии.", "date": "2019.10.10", "title": "Марияна Николова: Осъждаме всякакви нападения над храмове"}
{"url": "http://epicenter.bg/article/Parvata-klonirana-krava-se-spomina-na-21-godini/195226/10/99", "text": "Кравата Кага от първата двойка близначки, които се появиха на бял свят в резултат на клониране, е починала от старост в резерват в префектура Ишикава в Япония.    Кага бе на 21 години и три месеца.    През последните няколко седмици тя се затрудняваше да се придвижва и ветеринари ѝ даваха различни хранителни вещества и противовъзпалителни препарати. Нейната сестра близначка Ното умира също от естествена смърт миналата година.  Ното и Кага се родиха през юли 1998 г. Те бяха клонирани от специалисти от университета Киндай, които използваха стволови клетки от възрастни екземпляри. При клонирането им бяха приложени същите технологии, до които се прибегна при появата на бял свят на овцата Доли през 1996 г. И двете клонирани крави родиха малки.    Средната продължителност на живота на кравите е около 20 години, така че по този показател клонингите на японските учени съответстват напълно на другите животни.   Източник: Канал 3", "date": "2019.10.10", "title": "Първата клонирана крава се спомина на 21 години"}
{"url": "http://epicenter.bg/article/Brizhit-Makron-posreshtna-printsesa-Meri-s-tseluvka-v-Parizh--Snimki-/195238/10/84", "text": "Брижит Макрон и датската принцеса Мери посетиха заедно парижко училище, а преди това двете дами в поздравиха с целувка.   47-годишната датска принцеса бе елегантна с фина бял пуловер с яка с къдрички, съчетана с карирана пола в червената гама от Александър Маккуин. 66-годишната съпруга на френския президент Еманюел Макрон - Брижит, която бе в черен ансамбъл от рокля тип \"шлифер, прибрана с колан в талията и съчетана с обувки на висок ток.   Двете дами се поздравиха сърдечно с прегръдка и целувка по бузите, когато пристигнаха в училището, а след това позираха за снимки.   Източник: Дир.бг", "date": "2019.10.10", "title": "Брижит Макрон посрещна принцеса Мери с целувка в Париж (Снимки)"}
{"url": "http://epicenter.bg/article/Kevin-Speysi-inkognito-v-Belgrad/195260/10/100", "text": "Холивудският актьор Кевин Спейси тайно е кацнал в Белград, съобщават сръбските медии. Спейси е посетил „Народния театър“ и след това е бил видян по улиците на сръбската столица, съобщава „Блиц уоман“, цитира Нова.тв   Сръбската актриса Ваня Милачич публикува в Инстаграм снимка, на която тя и колежката й Мария Вичкович са в компанията на носителя на \"Оскар\" и под нея тя написа:„Кевин Спейси дойде на генералната репетиция на „Сън в лятна нощ“ на Шекспир. Зрелищен завършек на вълнуващия процес на работата по пиесата.\" \r\n   \r\n Според „Блиц уомън“ актьорът е бил изключително мил и приятен. Както по-късно стана ясно, Спейси е дошъл в Белград в строга тайна, за да снима сериал, но не се уточнява за кой конкретно става дума. Това е първият проект, в който Спейси участва след обвиненията в сексуално насилие преди две години.   Екипаж на \"Еър Сърбия\" не пропусна да си направи селфи със Спейси на бордао на самолета.", "date": "2019.10.10", "title": "Кевин Спейси инкогнито в Белград"}
{"url": "http://epicenter.bg/article/Dizaynerkata-Vivian-Uestuud--Kupuvayte-po-malko--retsiklirayte/195273/10/100", "text": "Вивиан Уестууд иска хората да купуват по-малко - \"да редуцират, да преминат към повторна употреба и да рециклират\", за да спасят планетата, съобщи Контактмюзик, цитира Дарикнюз.   78-годишната дизайнерка настоява, че са нужни драстични мерки, за да се спрат климатичните промени. \"Нещо трябва да се направи тази година, защото в противен случай ще е прекалено късно. Не е достатъчно да живеем живота си, както досега. Трябва да се придържаме към редуциране, повторна употреба, рециклиране. Трябва да намалим дрехите, които купуваме, да купуваме неща с високо качество, а не много неща, да сме сигурни, че искаме да носим дадена дреха”, каза тя.   Вивиан Уестууд смята, че дейността й на активистка се преплита с тази на дизайнерка, защото едното помага на другото. В разговор с Наоми Кембъл за британското издание на сп. \"Вог\" тя отбеляза, че ако искаш да постигнеш успех, е много важно да изглеждаш страхотно, защото тогава хората гледат сериозно на теб.   Наоми припомни, че когато била 16-годишна, дизайнерката разговаряла с нея, за да я накара да прояви интерес към филантропската дейност.   \"Това имаше огромно въздействие върху мен. По онова време започнах да работя с Нелсън Мандела в РЮА, така че за мен това бе нещо ново. Това бе като да направиш нещо, защото искаш да го сториш”, поясни Кембъл.", "date": "2019.10.10", "title": "Дизайнерката Вивиан Уестууд: Купувайте по-малко, рециклирайте"}
{"url": "http://epicenter.bg/article/Ministar-Kralev-se-sreshtna-s-natsionalite-po-sportna-gimnastika-/195269/8/0", "text": "Министърът на младежта и спорта Красен Кралев се срещна със състезателите от отбора по спортна гимнастика Дейвид Хъдълстоун и Йордан Александров. Двамата се завърнаха от Щутгарт, Германия след участието им на Световното първенство, съобщиха от пресцентъра на ММС.    На шампионата на планетата 19-годишният Хъдълстоун изигра и шестте си съчетания без грешка и с обща оценка от 80,533 т. се нареди 28-ми в многобоя. По този начин той спечели квота за Олимпийските игри в Токио през 2020 г. Това беше и голямата цел пред гимнастиците ни преди шампионата.    Легендата Йордан Йовчев изказа увереността си, че Хъдълстоун и Александров могат да бъдат основата на силен български отбор в този спорт. Генералният секретар на федерацията сподели, че двамата са били отлично подготвени за Световното първенство и не е имал съмнения, че България ще има представител в Токио догодина. В надпреварата по спортната гимнастика нямаше българско участие в Рио де Жанейро през 2016 г.    Министър Кралев поздрави лично Хъдълстоун за пробива сред най-добрите и му пожела успешна подготовка до Токио.    По време на срещата Йордан Йовчев, който има зад гърба си участие на шест поредни Олимпийски игри обяви, че заедно със старши треньор на националния отбор Милко Танкушев, започват работа по план за подготовка на Дейвид Хъдълстоун.    От своя страна министър Кралев се ангажира ММС да обезпечи тренировъчния процес на двамата ни най-добри състезатели, които според него имат силите да възродят традициите на България в този спорт.    В олимпийската година Варна отново ще бъде домакин на състезание от Световната купа по спортна гимнастика, което ще се проведе в Двореца на културата и спорта от 13 до 17 май.  ", "date": "2019.10.10", "title": "Министър Кралев се срещна с националите по спортна гимнастика "}
{"url": "http://epicenter.bg/article/Kyurdskite-sili-v-Severna-Siriya-sa-unishtozhili-4-turski-tanka--vodyat-se-suhopatni-boeve-/195224/7/0", "text": "Кюрдските „Сирийски демократични сили“ (СДС) са унищожили четири турски танка близо до сирийския град Тал Абаяд, предава TACC, като се позовава на изявление на организацията, цитирано от местни медии. Според СДС са убити петима турски войници. Телата им не са предадени на военните на Анкара.    Според кюрдските източници по време на бомбардировките и обстрелите, проведени от турски войски, седем кюрдски бойци са били убити, а ранени са били 16.  На 9 октомври Анкара обяви провеждането на нова военна операция в Северна Сирия – „Извор на мира“, която започна с въздушни удари по позиции на кюрдски сили.    Целта на операцията е да се създаде буферна зона в Северна Сирия, която трябва да се превърне в защитен пояс за турската граница и където, според плана на Анкара, сирийските бежанци ще могат да се върнат от Турция. Сирийската държавна агенция SANA определи операцията като агресия, международната общност осъди действията на Анкара. Великобритания, Германия, Белгия и Франция поискаха извънредно заседание на Съвета за сигурност на ООН.    Според доклади на очевидци, настъплението на турските войски срещу кюрдските области в Северна Сирия е предизвикало бягството на хиляди хора, съобщава австрийският национален ежедневник Der Standard.  Огромна група цивилни са напуснали град Тал Абаяд, който се намира от сирийската страна на границата точно срещу турския град Акчакале, разказва очевидец. Хиляди хора също са избягаха от град Рас ал Айн, също разположен на границата. По данни на Сирийските демократични сили (СДС), най-малко петима цивилни са били убити при въздушни атаки на турците, а десетки хора са ранени.    Според Министерството на отбраната в Анкара армията е поразила общо 181 военни цели. Атаките са били насочени главно срещу кюрдската милиция „Народни отряди за самоотбрана“ (YPG), която е класифицирана от Турция като терористична организация. Високопоставен член на групировката призна военното превъзходство на турците: „YPG няма тежки оръжия, които биха могли да бъдат полезни срещу турски танкове или изтребители\".    Арабската лига свика среща на върха в събота по искане на Египет. Външното министерство в Кайро осъди „турската агресия\". Генералният секретар на Арабската лига Хосам Заки заяви, че турската инвазия в Сирия е неприемлива атака срещу член на организацията.    Турция започна и наземна операция в Северна Сирия, след което са влезли в контакт с кюрдски въоръжени сили в граничните райони на Ал-Халилия и Танур на запад от град Камишли (680 км от Дамаск), предава TACC. Според местни медии в битката се използват и гранатомети.    Според тях артилерията на турската армия, след кратка пауза е възобновила обстрела на западната и източната околност на Камишли, който е административен център на самопровъзгласилата се кюрдска автономия.    По-рано турските военновъздушни сили извършиха нападения, а по-късно техни войски атакуваха 20 защитни линии на кюрдските формирования в Североизточна Сирия.    Според информацията, агресивните действия на турските войски доведоха до срива на водната кула в един от ударените градове.  Местните власти заявиха, че екипите за ремонт спешно са изпратени на мястото на съоръжението, което доставя питейна вода на 2 млн. жители. Според информацията са нанесени сериозни щети и на местния язовир.    По-рано беше съобщено, че цивилните са напуснали граничните градове Рас ал Айн и Тел Абяд, близо до които сега са концентрирани големи сили на турските войски и сирийската въоръжена опозиция. Жителите заминават за съседните селища, където са създадени приемни центрове за бежанци.     ", "date": "2019.10.10", "title": "Кюрдските сили в Северна Сирия са унищожили 4 турски танка, водят се сухопътни боеве (ВИДЕО)"}
{"url": "http://epicenter.bg/article/Zelenski-kategorichen--Tramp-ne-me-e-shantazhiral--/195236/7/0", "text": "Украинският президент Володимир Зеленски заяви, че държавният глава на САЩ Доналд Тръмп не се е опитвал да го шантажира нито в телефонния им разговор през юли, нито на срещата им през септември, съобщиха Ройтерс и БТА.    Зеленски каза пред журналисти, че целта на телефонния му разговор с Тръмп била да уговори последвалата среща и че той поискал Белият дом да смени тона към Украйна. \"Казах му: Вижте ни, приличаме ли ви на корумпирани хора?\", посочи Зеленски.    \"Не е имало никакъв шантаж\", категоричен беше той.    Камарата на представителите на американския конгрес започна разследване за импийчмънт (отстраняване от власт) на президента Тръмп във връзка с подозренията, че може да е използвал одобрената от конгреса военна помощ за Украйна като инструмент за натиск над Зеленски, за да разследва бившия вицепрезидент Джо Байдън и сина му. Байдън е един от основните съперници демократи на Тръмп в предстоящата догодина надпревара за Белия дом, напомня Ройтерс.    Зеленски каза в отговор на въпрос на Асошиейтед прес, че разбрал за блокираната от САЩ военна помощ за стотици милиони долари едва след телефонния разговор с Тръмп на 25 юли. Той смятал, че разговорът ще доведе до лична среща с Тръмп и искал американският президент да посети Украйна, добавя агенцията.  ", "date": "2019.10.10", "title": "Зеленски категоричен: Тръмп не ме е шантажирал! "}
{"url": "http://epicenter.bg/article/ES-predade-pravitelstvoto-na-Polsha-na-nay-visshiya-sadeben-organ/195245/7/0", "text": "Европейският съюз предаде правителството на Полша на най-висшия съдебен орган на Общността, заради нов дисциплинарен режим за съдиите, който според Брюксел заплашва тяхната независимост, предава AFP, цитирано от Агенция \"Фокус\".   Спорната реформа касае възрастта за пенсиониране на съдиите, която се  понижава от 67 на 65 години за съдии и прокурори мъже, и от 67 на 60 за жените. Европейските магистрати смятат, че реформата има дискриминативен характер и виждат в нея инструмент за политически контрол върху работата на съдиите.   В третото дело на ЕС срещу Варшава по въпроса за правосъдната система на страната, Европейската комисия подчерта в изявление, че новият закон „не дава необходимите гаранции за защита на съдиите от политически контрол“.", "date": "2019.10.10", "title": "ЕС предаде правителството на Полша на най-висшия съдебен орган"}
{"url": "http://epicenter.bg/article/Lavrov--Amerika-poprechi-Damask-i-Ankara-da-se-razberat-za-situatsiyata-po-granitsata/195247/7/97", "text": "Легитимните опасения на Турция относно ситуацията на границата със Сирия трябваше да бъдат решени въз основа на съществуващите споразумения. Това подчерта министърът на външните работи на Руската федерация Сергей Лавров, предават TACC и Агенция \"Фокус\".    „От самото начало на кризата в Сирия винаги сме обръщали внимание на факта, че разбираме законните опасения на турската република относно сигурността на нейните граници. В същото време силно подчертахме необходимостта от решаване на тези проблеми в рамките на споразуменията, съществуващи между Дамаск и Анкара, т.нар. споразумение от Адана от 1998 г. За съжаление, ефективното изпълнение на това споразумение, което включваше съвместни усилия за ограничаване на терористичните атаки на границата между Турция и Сирия, беше усложнено от американците и тяхната коалиция на източния бряг на Ефрат“, заяви Лавров.    Както руският външен министър отбеляза, Русия възнамерява да насърчава диалога между Дамаск и Анкара, както и между сирийските власти и кюрдските организации.    „Сега ще се стремим към установяване на диалог между Турция и Сирия. Имаме основание да смятаме, че това е в интерес и на двете страни. В същото време ще се съгласим, че въпреки това ще бъдат установени контакти между Дамаск и кюрдските организации, които отхвърлят екстремизма и терористичните методи на действие“, поясни първият дипломат на Москва.  ", "date": "2019.10.10", "title": "Лавров: Америка попречи Дамаск и Анкара да се разберат за ситуацията по границата"}
{"url": "http://epicenter.bg/article/Erdogan-zaplashi-ES-da-pusne-milioni-bezhantsi--ako-Bryuksel-kritikuva-operatsiyata-v-Siriya-/195256/7/0", "text": "Държавният глава на Турция Реджеп Тайип Ердоган предупреди Европейския съюз, че ще позволи на милиони бежанци да се отправят към страните му, ако Брюксел продължава да критикува военната офанзива на Анкара в Сирия, предават AFP и Агенция \"Фокус\".    „Здравейте, ЕС, събудете се. Казвам го отново: ако се опитате да представите нашата операция там като нашествие, задачата ни ще е проста: ще отворим вратите и ще изпратим 3,6 милиона мигранти към вас\", увери Ердоган в реч пред парламента в Анкара.    След няколко дни на напрегнато очакване и различни спекулации, в сряда държавният глава на Турция обяви началото на нова, трета по ред операция на Анкара в Северна Сирия под името „Извор на мира“.    „Турските въоръжени сили, заедно със „Сирийската национална армия\"(СНА), започнаха операция „Извор на мира“ срещу „Работническата партия на Кюрдистан“ (ПКК), „Отрядите за народна самоотбрана“ (ОНС) и „Ислямска държава\", обяви Ердоган.    Съгласно думите му, целта на новата операция на турските въоръжени сили е „унищожаване на терористичния коридор, който те се опитаха да създадат по границата на републиката, както и постигане на мир и стабилност в региона\". Операцията започна с удари на турските военновъздушни сили по позициите на кюрдските формирования, след което бе даден старт на наземната операция.    Турция вече проведе две военни операции в Сирия: „Щита на Ефрат“ и „Маслинова клонка“. Правителството на Ердоган предупреди по-рано, че може да започне нова военна интервенция в Северна Сирия, след като американските войски по-рано обявиха изтеглянето си от региона.    Международната общност посрещна новината критично. Европейският съюз призова Турция незабавно да преустанови действията си.    Отвъд океана президентът на САЩ Доналд Тръмп определи операцията като „лоша идея“, а държавният секретар Майк Помпео увери, че с решението си за изтегляне на американските войници Вашингтон не е дал „зелена светлина“ за военна намеса на Турция.    Иран и Саудитска Арабия също осъдиха операцията на Анкара.  ", "date": "2019.10.10", "title": "Ердоган заплаши ЕС да пусне милиони бежанци, ако Брюксел критикува операцията в Сирия "}
{"url": "http://epicenter.bg/article/Olga-Tokarchuk-i-Peter-Handke-sa-nositelite-na-Nobel-za-literatura/195259/7/0", "text": "Полската писателка Олга Токарчук е носител на Нобеловата награда за литература за 2018г. През миналата година наградата не беше връчена заради скандал.   Токарчук е отличена за \"въображението си на разказвач, който с енциклопедична страст представя пресичането на граници като форма на живот\". За романа си \"Бегуни\" тя е удостоена с награда \"Букър\".     Петер Хандке е един от най- ярките представители на съвременната австрийска литература. Той е роден през 1942г., а дебютният му роман \"Стършелите\" е публикуван, когато той е само на 24.   Хандке е отличен за \"въздействащия си труд и лингвистична изобретателност, с която изследва човешките емоции\".  ", "date": "2019.10.10", "title": "Олга Токарчук и Петер Хандке са носителите на Нобел за литература за 2018 и 2019г."}
{"url": "http://epicenter.bg/article/Bogomolets-ot-napadnata-sinagoga-v-Hale--Byahme-gotovi-za-boy/195261/7/0", "text": "Ние бяхме готови да се бием. Това е казал посетител в синагогата в източния германски град Хале, нападната вчера от неонациста Щефан Балиет пред местния в. Билд.   Мъжът, наречен Роман Р., е заявил, че той и около 70-80 души са се молели по повод Йом Кипур (Деня на изкуплението).   \"Изведнъж чухме взрив, излязох от помещение за молитва и отидох в коридора. По-голямата част от богомолците, включително и възвратните хора, се скриха в стаята за молитви. Аз и още петима мъже барикадирахме и вратата, водеща към това помещение, и входа на храма. Ние гледахме какво става отвън благодарение на камерите за видеонаблюдение и бяхме готови да се бием\", е допълнил 31-годишният мъж пред германското издание, цитирано от нюзру.   Източник: Новини.бг", "date": "2019.10.10", "title": "Богомолец от нападната синагога в Хале: Бяхме готови за бой"}
{"url": "http://epicenter.bg/article/Rumanskite-deputati-svaliha-kabineta-na-Viorika-Danchila-/195270/7/0", "text": "Румънските депутати свалиха днес правителството на Социалдемократическата партия на премиерката Виорика Дънчила, с което отвориха пътя към временен кабинет до парламентарни избори в края 2020 г., предаде Ройтерс, цитирана от БНР.    Законодателите гласуваха днес вот на недоверие, който бе подкрепен от 238 депутати при необходими за минаването му 233.    Вотът идва само седмици преди президентските избори и на фона на спорове около номинацията на Букурещ за еврокомисар.    Премиерката Виорика Дънчила изгуби парламентарното си мнозинство през август, когато по-малкия партньор на нейната Социалдемократическа партия оттегли подкрепата си заради сериозни разногласия.    Това последва тежки загуби за левицата – най-голямата партия в страната, на евроизборите през май и хвърлянето в затвора на доскорошния ѝ лидер Ливиу Драгня по обвинения в корупция.    „Този вот няма да мине. Опозицията не е разбрала, че се нуждае от екип и програма“, за да управлява, каза по-рано днес Дънчила пред парламента.  ", "date": "2019.10.10", "title": "Румънските депутати свалиха кабинета на Виорика Дънчила "}
{"url": "http://epicenter.bg/article/EK-zapochva-nakazatelna-protsedura-sreshtu-Balgariya-zaradi-obmen-na-danni-s-darzhavi-ot-Zapadnite-Balkani/195271/7/0", "text": "Европейската комисия реши, че открива наказателни процедури срещу Австрия, България, Румъния и Унгария заради подписването на 13 септември 2018 г. на споразумение с пет държави от Западните Балкани за автоматизиран обмен на данни за ДНК, пръстови отпечатъци и регистрация на превозни средства.    Според комисията споразумението нарушава изключителната компетентност на ЕС в тази област. Обменът на такива данни между държавите в ЕС е уреден с решенията на Съвета на ЕС, уточнява ЕК.    Посочените държави разполагат с два месеца, за да отговорят на доводите на комисията. ЕК може да реши да продължи след това наказателната процедура, се посочва в съобщението. ", "date": "2019.10.10", "title": "ЕК започва наказателна процедура срещу България заради обмен на данни с държави от Западните Балкани"}
{"url": "http://epicenter.bg/article/Evrodeputati-ne-odobriha-Silvi-Gular-za-komisar/195288/7/0", "text": "Евродепутатите гласуваха със сериозно мнозинство  , избора на френския президент Еманюел Макрон за член на новата Еврокомисия. Гулар, която се изправи пред две напрегнати изслушвания от страна на евродепутатите на фона на съмненията за поредица от скандали, получи 82 гласа „против“, 29 „за“ и един въздържал се, казаха няколко парламентарни източници пред АФП, цитира БГНЕС. Френското президентство осъди отхвърлянето на кандидата на Париж за еврокомисар Силви Гулар от членовете на Европейския парламент, като нарече този ход „политическа игра“, предава AFP. От президентството на Еманюел Макрон заявиха, че вотът срещу Гулар „оказва влияние на цялата Европейска Комисия (ЕК)“ и че държавният глава ще обсъди проблема със следващия ръководител на ЕК Урсула фон дер Лайен.", "date": "2019.10.10", "title": "Евродепутати не одобриха кандидатката на Макрон за комисар"}
{"url": "http://epicenter.bg/article/Mariya-Gabriel-shte-otkrie-Mezhdunaroden-forum-za-kiberpolitiki/195289/7/0", "text": "Българският еврокомисар за цифрова икономика и общество ще открие в София Тех Парк утре Международен форум за киберполитики.    Събитието се организира от Комисията за защита на личните данни съвместно с правен център - ILAC.    Форумът цели да обхване всички пресечни точки между защитата на личните данни и дигиталната среда, сред които киберсигурността, изкуствения интелект, регулацията на личните данни и онлайн средата като цяло, фалшивите новини.", "date": "2019.10.10", "title": "Мария Габриел ще открие Международен форум за киберполитики"}
{"url": "http://epicenter.bg/article/Riana--Donald-Tramp-e-nay-psihichnobolniyat-chovek-v-SASht/195301/7/0", "text": "Риана заяви пред сп. \"Вог\", че най-психичноболният човек в САЩ изглежда е президентът Доналд Тръмп, предаде Франс прес, цитира Новини.бг    Певицата от Барбадос обвинява Тръмп, че непрестанно свързва извършваните от бели хора стрелби с психични смущения, докато стрелбите, извършени от представители на етническите малцинства, окачествява като терористични актове.    Американският президент заяви през месец август, че психични болести са в основата на извършените от бели стрелци убийства в Ел Пасо, Тексас, и Дейтън, Охайо.    \"Тръмп лошо произнесе една по една буквите в думата тероризъм - каза Риана. - Фактът, че това е окачествено различно заради цвета на кожата на извършителя, е унизителен. Това е съвсем расистко. Ако дадете оръжие на арабин в магазин от веригата \"Уолмарт\" (стрелбата в Ел Пасо на 3 август бе именно в такъв магазин,) Доналд Тръмп изобщо няма да спомене за проблем, свързан с психичното здраве. Най-психичноболният човек в САЩ днес изглежда е президентът Тръмп.\"", "date": "2019.10.10", "title": "Риана: Доналд Тръмп е най-психичноболният човек в САЩ"}
{"url": "http://epicenter.bg/article/Makron--Brekzit-e-britanska-vatreshna-kriza--ne-evropeyska/195308/7/0", "text": "Френският президент Еманюел Макрон предупреди, че Брекзит е „британска вътрешна криза“ и че Лондон трябва да поеме отговорност за това как ще напусне Европейския съюз, предава AFP, цитирана от Агенция \"Фокус\". „Брекзит е британска вътрешна криза, не европейска“, заяви държавният глава, като добави, че е важно как ще бъдат финализирани преговорите и да се види дали ще бъде постигнато приемливо споразумение, което да е взаимноизгодно. Той добави, че „в края на краищата това е отговорност на Великобритания“ дали ще напусне ЕС със или без сделка или дори дали ще прекъсне изобщо процеса по Брекзит.", "date": "2019.10.10", "title": "Макрон: Брекзит е британска вътрешна криза, не европейска"}
{"url": "http://epicenter.bg/article/Frantsiya-e-protiv-zapochvaneto-na-pregovori-za-prisaedinyavane-sas-Severna-Makedoniya-i-Albaniya-/195309/7/0", "text": "Франция информира страните от ЕС, че засега е против започването на преговори със Северна Македония и Албания за присъединяване към Европейския съюз, предава TACC, цитирана от Агенция \"Фокус\". \"Преговорите не могат да започнат през октомври 2019 г. Ще трябва да преразгледаме ситуацията през 2020 г.\", заяви френски висш държавен служител.   Според френските дипломати, страната е изправена пред твърде много предизвикателства, за да приеме още две държави от Балканите. Решението за започване на преговори трябва да бъде взето от министрите на всички 28 държави от ЕС на заседанието на Европейския съвет в Люксембург на 15 октомври, като е необходимо то да бъде одобрено от всички тях. В момента страните от Западните Балкани и Турция са кандидати за присъединяване към ЕС, като процесът по присъединяването на Анкара е замразен на този етап, заради нерешения конфликт в Кипър и общото несъгласие на европейските страни за присъединяването й към Общността.", "date": "2019.10.10", "title": "Франция е против започването на преговори за присъединяване със Северна Македония и Албания "}
{"url": "http://epicenter.bg/article/Makron-prizova-Turtsiya-da-prekrati-voennata-si-operatsiya-v-Siriya/195310/7/0", "text": "Френският президент Еманюел Макрон призова Турция да прекрати възможно най-скоро на военната си операция в Сирия, защото според него това настъпление може да помогне на \"Ислямска държава\" да възстанови халифата си и поражда \"хуманитарен риск за милиони хора\", предадоха Франс прес и ДПА, цитира Новини.бг    \"Най-категорично осъждам едностранното военно настъпление в Сирия и призовавам Турция да го прекрати възможно най-скоро. Има опасност ставащото да помогне на ИД да изгради наново халифата си и да изникне хуманитарен риск, това е отговорността, която поема Турция\", заяви Макрон.    Париж също така привика днес следобед посланика на Турция във Франция.", "date": "2019.10.10", "title": "Макрон призова Турция да прекрати военната си операция в Сирия"}
{"url": "http://epicenter.bg/article/Sayuznikat-na-Turtsiya-v-NATO-Norvegiya-prekrati-iznosa-na-orazhiya-za-Ankara-/195316/7/0", "text": "Норвегия, която е съюзник на Турция в НАТО, обяви, че прекратява всякакъв нов износ на оръжие към страната, след като Анкара започна нова военна операция в Северна Сирия срещу кюрдските формиования там, предава AFP, цитирана от \"Фокус\".    „Като се има предвид, че ситуацията е сложна и се променя бързо, външното министерство като превантивна мярка няма да се занимава с никакви нови искания за износ на отбранителни материали за различна употреба (…) към Турция“, се казва в съобщение на външния министър на Норвегия Ине Ериксен Сорейде.  ", "date": "2019.10.10", "title": "Съюзникът на Турция в НАТО - Норвегия, прекрати износа на оръжия за Анкара "}
{"url": "http://epicenter.bg/article/Ruski-iztrebiteli-provedoha-uchebni-poleti-nad-Yaponsko-more--vodiha--bitki--v-stratosferata-/195317/7/97", "text": "Екипажите на изтребители МиГ-31, Су-35С и Су-34 проведоха тактически летателни учения над водите на Японското море и навлязоха за учебна \"битка\" в стратосферата, пише руският вестник ”Известия“, цитиран от \"Фокус\".    От пресслужбата на Източния военен окръг съобщиха официално за провеждането на въздушните маневри.    Пилотите извършиха учебни мисии като откриване, проследяване и приближаване близо до военни цели. Някои от учебните операции бяха извършени на височина от 9000 метра. „Вражеските“ самолети бяха свалени от управлявани ракети тип въздух-въздух.    „След завършването на бойните (ракетни) изтрелвания, екипажите извършиха въздушни маневри, с които целяха да избегнат ответния огън на „противника“. Общо над 30 полета бяха осъществени като част от ученията“, се казва в доклада от военните тренировки.    Ученията бяха насочени към подобряване на летателните умения на руските пилоти, както поединично, така и по двойки.    По-рано изтребителите МиГ-31БМ на Пермския авиационен полк на Централния военен окръг демонстрираха и нощна битка в стратосферата на надморска височина от около 15 000 метра.  ", "date": "2019.10.10", "title": "Руски изтребители проведоха учебни полети над Японско море, водиха „битки“ в стратосферата "}
{"url": "http://epicenter.bg/article/Lavrov--Rusiya-nyama-da-dopusne-prerazglezhdane-na-resheniya-na--quot-Normandskata-chetvorka-quot--/195319/7/97", "text": "Макар да е възможно Киев на срещата на върха във \"Нормандския формат\" да иска да преразгледа предишните споразумения на лидерите, Русия няма да допусне това, заяви външният министър на Русия Сергей Лавров пред журналисти, пише московското издание ”Росийская Газета“, цитирано от Агенция \"Фокус\".    „Усеща се чувството, че украинската страна ще изиска на срещата на върха на „Нормандската четворка“ да се преразгледат споразуменията от предишните срещи на лидерите на Русия, Украйна, Германия и Франция. Това ще бъде просто удар по репутацията на \"Нормандската четворка\" и ние ще направим всичко, за да предотвратим това“, заяви Лавров.    Той отбеляза също, че \"някой не иска или не може да изпълни споразуменията от Минск\", но в същото време се опитва да обвини Русия в забавяне на срещата на високо равнище.    „Знаете ли, това обвинение срещу нас е опит с много безполезни средства“, добави той.    Руският външен министър също подчерта, че сегашното забавяне на изтеглянето на силите на Украйна от Донбас може да се дължи на опити за „изостряне на темата“, преди провеждането на срещата от високо равнище.    „Както се състоя изтеглянето на силите в Луганск, което всички приветстваха, така трябваше да се извърши и подобно изтегляне в Петровско и Золотое“, заяви Лавров.    „Виждам една причина за това – някой не иска да изпълни договореното“, добави министърът.    По-рано президентът на Украйна Владимир Зеленски заяви по време на пресконфереция, че не е доволен от Минските споразумения, подписани от неговия предшественик Петро Порошенко, както и от последователността на стъпките за разрешаване на конфликта в Донбас, пише руското издание “Коммерсантъ“.    Украинският президент заяви, че има \"план Б\" за разрешаване на конфликта в региона, но не разкри неговите подробности.    „Като цяло не съм доволен от подписания в Минск документ, но ние търсим отговори на някои трудни въпроси, (…) и най-важното е, че търсим реда, в който ще се провеждат събитията там“, заяви Зеленски.    „Нас не ни устройва целия ред в документа в Минск, искаме да обсъдим всичко това в „Нормандския формат“ “, добави още президентът.    Според него договореностите ще трябва да се обсъдят между лидерите на страните от \"Нормандския формат\" (Франция, Германия, Русия и Украйна), тъй като само представители на страните, участващи в преговорите, \"не могат да решат този въпрос\".    Освен това президентът на Украйна добави, че в преговорите не е имало предложение за размяна - „освобождението на Донбас“, в замяна на което Украйна да признае Крим за руска територия.    „По отношение на предложенията - „нека ви дадем окупираната територия на Донбас, а вие - Крим“- това никога не е присъствало в нито един разговор по този въпрос“, каза президентът.    Според Зеленски в момента се водят преговори между Украйна и Русия за размяната на затворници, за Донбас и в \"Нормандския формат\". Той обеща, че на срещата в „нормандския формат, въпросът за Крим определено ще бъде повдигнат“.    Президентът изключи и възможността за вътрешен конфликт в Украйна, след прилагането на формулата „Щайнмайер\" за разрешаване на ситуацията в Донбас.    „В обществото има искане за прекратяване на войната. (…) Ако този въпрос бъде допълнително разгорещен, всичко може да се случи\", каза президентът на Украйна.  ", "date": "2019.10.10", "title": "Лавров: Русия няма да допусне преразглеждане на решения на \"Нормандската четворка\" "}
{"url": "http://epicenter.bg/article/Romanat--Fizika-na-tagata--izliza-s-nova-koritsa-ot-Teo-Ushev/195204/6/0", "text": "Романът „Физика на тъгата“ от Георги Господинов излиза с нова корица, дело на Теодор Ушев.  Специалното осмо издание на книгата ще се появи месец преди българската премиерата на анимацията на Ушев, създадена по текста на Господинов.   Близо осем години след публикуването си „Физика на тъгата“ продължава да е една от най-четените и превеждани книги у нас. Издадена на 15 езика по света, носител на наградата „Ян Михалски“ (Швейцария), това е „една задължителна книга за остатъка от живота ни“ (Kleine Zeitung).   Тази есен полското издание на романа е финалист за европейската награда „Ангелус”, която ще се връчи на 19 октомври.   Новата корица на „Физика на тъгата“ е с рисунка от едноименния филм. Това е вторият проект на тандема Ушев – Господинов след късометражната анимация „Сляпата Вайша“, която беше номинирана за „Оскар“ през 2017 г.   27-минутната лента „Физика на тъгата” идва в България след световна премиера в Торонто. Гласовете на баща и син – Доналд и Росиф Съдърланд – разказват историята зад кадър и произнасят ключовата фраза от романа „Аз сме“.   Единствената засега прожекция у нас ще бъде в рамките на „Киномания” на 17 ноември в зала 1 на НДК в присъствието на Георги Господинов и Теодор Ушев.", "date": "2019.10.10", "title": "Романът „Физика на тъгата“ излиза с нова корица от Тео Ушев"}
{"url": "http://epicenter.bg/article/Narodnoto-sabranie-e-domakin-na-izlozhba-posvetena-na-110-godishninata-na-Dimitar-Dimov/195239/6/0", "text": "Изложбата „Димитър Димов в писма и спомени“ бе открита в Народното събрание. Експозицията е посветена на 110-ата годишнина от рождението на писателя и в нея са представени ръкописи, вещи и снимки от фонда на къща-музей „Димитър Димов“.   На 16 пана са показани и моменти от живота на автора на романите „Тютюн“ и „Осъдени души“, свързани с неговото семейство, професионален път, приятелства, обществена дейност и кореспонденция.  Заместник-председателят на парламентарната Комисия по културата и медиите Диана Саватева отбеляза, че изложбата разкрива по-малко известни факти, свързани с житейския път на бележития учен и творец.  Димитър Димов е един от най-скромните и моралните български писатели, който през целия си живот налага висока ценностна система, подчерта директорът на Националния литературен музей Атанас Капралов. По думите му Димитър Димов е автор на изключително силни, дълбоки и психологизирани творби, превърнали се в еталон.  Автор на експозицията е д-р Милена Катошева, а художественото оформление е дело на Ивелина Велинова. Богатият и внимателно подбран архивен материал дава възможност всеки сам да изгради собствените си впечатления за един преди всичко талантлив човек.  По повод годишнината от рождението на Димитър Димов бе представен и юбилеен вестник, издаден от Националния литературен музей. Изложбата \"Димитър Димов в писма и спомени\" съдържа 16 документални пана, представящи различни моменти от биографията на писателя – семейство, ученически и студентски години, професионално развитие, пътувания, приятелства, интереси, обществена дейност. Експозицията е допълнена с архивни материали от фонда на къща музей „Димитър Димов“ към Националния литературен музей – лични вещи, книги с автограф, ръкописи и снимки.   Експозицията е допълнена с архивни материали от фонда на къща музей \"Димитър Димов\" към Националния литературен музей – лични вещи, книги с автограф, ръкописи, снимки. На официалното откриване ще бъде представен и юбилеен вестник, който Националният литературен музей издава по повод годишнината от рождението на писателя, съобщиха от литературния музей.    Богатият и прецизно подбран архивен материал – снимки, ръкописи, кореспонденция, спомени, дава възможност на посетителя сам да изгради неговия образ за себе си.    Автор на изложбата, която ще гостува в Народното събрание до 18 октомври, е д-р Милена Катошева, гл. уредник на къща музей \"Димитър Димов\", художествено оформление – Ивелина Велинова.    „Ние се грижим за паметта на българските писатели“, категоричен е директорът на Националния литературен музей Атанас Капралов. По повод годишнината от рождението на писателят музеят е подготвил и специален юбилеен вестник.  ", "date": "2019.10.10", "title": "НС е домакин на изложба посветена на 110-годишнината от рождението на Димитър Димов"}
{"url": "http://epicenter.bg/article/Napusna-ni-Pancho-Panchev---Dyado-Panch/195275/6/0", "text": "  Роден е в София на 17.11.1933 г. Завършил е руска гимназия и театрознание. Бил е главен редактор на списание \"Театър\" (1966 - 1969), а също и на сп. \"Славейче\". Написал е десетки пиеси (между които най-играният в чужбина български драматургичен текст – „Приказка за калпаците”, комедия за малки и големи), както и десетки книги и книжки за деца.  Много от неговите пиеси са поставяни от театрите във всички наши градове, а също от радиотеатъра и телевизионния театър. Игран е и в повече от сто чуждестранни театри – в Русия и бившите й републики, Германия, Полша, Чехия, Белгия, САЩ, Румъния, Монголия, Сърбия, Унгария, Финландия, Норвегия, Кипър и другаде.  Освен като драматург е известен и като писател, изкушаван от всички литературни жанрове. Издавал е книги с лирика, с басни, награждаван е за разказ, писал е хумор – епиграми и фейлетони, автор е сценарии за анимационни филми и т.н. Носител на Националната литературна награда на името на Гео Милев.  Особено голям дял от творчеството му заема посветеното на децата. Повечето от пиесите му са адресирани към малчуганите, а за тях е написал и много стихотворни гатанки, приказки, стихотворения, приспивалки (негова дума), дори роман – „Дневникът на слончето Моди”. Гостувал е стотици пъти в училища, детски градини и читалища, където е изнасял цели малки представления със свои стихотворения, с гатанки (в този жанр е абсолютен шампион) и с всякакви забавни изненади.  ", "date": "2019.10.10", "title": "Напусна ни Панчо Панчев - Дядо Пънч"}
{"url": "http://epicenter.bg/article/Panko-Anchev--Bolestta--narechena-antikomunizam/195277/6/0", "text": "  Неолиберилзмът и антикомунизмът са заболявания, които трудно се лекуват. Те пък нанасят тежки поражения върху душевното състояние на болния, поразяват разума и отключват в болното му тяло и в още по-болната му душа нечовешки страсти. Думата „комунизъм“ причинява на болния такива страдания, че на гледащия отсрани не му се вярва, че ги понася човек – пък бил той и професор, доцент или нещо такова. То не и за вярване, когато уж нормални и учени хора, чели и знаещи, натруфени с титли и книги, постоянни участници в предавания по телевизии и радиостанции, а имената им кичат вестници, списания и електронни сайтове, се преобразят до такава степен, че почват да се държат като ... Антикомунизмът е болест на разума и съвестта. Обаче болните от нея се усещат здрави и силни. И дори когато е безопасно и изгодно, се хвалят със своята болест. Тогава тя вече е разяла мозъка им и той е започнал да произвежда думи, каквито здравият човек никога не би си позволил да каже или напише. Но ги казва, най-напред защото от болестта го засърбява езикът, а после (пак заради болестта) – защото не си дава сметка колко това отежнява лечението му и уязвява достойнството му. Ако е останало, разбира се, нещо от него и ако го е заслужавал, докато го е имало! Иззад този мой увод напира да се покаже един от знаменосците на българския постмодерен антикомунизъм: професорът по философия Калин Янакиев. Постмодерният антикомунизм е различен в сравнение на „класическия“, ако е допустимо да се даде определението „класически“ на явлението антикомунизъм. Все пак класическият е породен от откритата идеологическа заплаха, отправена към буржоазията и капитала от една класа, на която е възложено от историята да бъде техен „гробокопач“. И те открито се борят срещу срещу тази заплаха, преследват нейните водачи, арестуват ги и ги съдят жестоко, бият ги и ги убиват. Няма как в тази класова борба да не пламти омраза и отрицания. Когато живееш в страх и отстояваш срещу набезите на противната ти класа, можем да се съгласим, че „целта оправдава средствата“ и да „оневиним“ властта, която е жестока, безмилостна, непримирима. Така оправдаваме и тези, които не я признават и се борят са нейното свержение. Защото всичко е по законите на историята. А в каква историческа борба участва и оправдава енергията и омразата си постмодерният антикомунизъм? Това не е лесен въпрос и той не е породен от някакво любопитство, а от подтик да се разбере целият абсурд на днешното ни време с неговите пропагандни кампании, политически хайки и оправдания за злонамеренията на главните неолиберални идеолози и многобройните пропагандни екзекутори на тази нечовешка идеология. Това е, ако щете, въпрос за характера на властта и политическата система. Някои от тези екзекутори са всеотдайни в служението си и това им личи по изражението на лицето, по премрежения сърдит поглед, по изпъстрянето на грубата им реч с научни термини и понятия, с „философски оклонения“ и нескривана радост, че поставят някого на мястото му, дръзнал да се съмнява в тях или дори да ги оспорва. И така да го насолят, че да го сърби цял живот. Професор Калин Янакиев покрива почти напълно идеалния образ на постмодерния антикомунист. Той за всичко говори сърдито, с неприкривано отегчение, че си губи времето да обяснява очевидни неща. Но успява да сдържи отегчението и да прояви благосклонност към необразованата аудитория, за да й отвори очите и тя да прогледне най-сетне и да види онова, което той вижда с проницателните си професорски очи. Да ме прости професорът, но има нещо нездраво и фанатично в него – завършен, истински, всеотдаен антикомунист.   В свърталището и една от главните трибуни на антикомунистите и постмодернистите порталът „Култура“ Янакиев е публикувал статия с гръмкото заглавие „Съветският протекторат България и „стогодишната“ БСП“. Статията е, както той подчертава, неговото приветствие към фамозната декларация на българското министерство на външните работи по повод изложбата в Руския културен център, посветена на 75-годишнина от победния демарш на Съветската армия в прохитлеристка България. Във въпросната декларация нашето министерство оспорва определението на този демарш като освободителен – още по-малко от фашизма. И го характеризира като окупация и поставяне под зависимостта на СССР. Съдейки по реакцията на професора, неговите думи, радостта от декларацията и гнева от „постъпката“ на Посолството на РФ, се убеждавам, че авторите на министерската декларация са хора от неговия кръг – и то не само също толкова примитивни антикомунисти, но и също толкова невежи в българската история от времето, за което разказва въпросната изложба. Хайде, на министърката все пак й отива да бъде невежа. Но за професора си е направо непоносимо.   Аргументите, че 1 септември 1944 г. България не била повече съюзник на Германия, че у нас не е имало фашизъм, а страната ни не е воювала със СССР, за да й се обявява война, са убедителни единствено за хора клъвнали от тук-оттам историята и то от книги на пишманисторици и публицисти. Янакиев ни убеждава, че неговите думи били по-точни „за случилото се преди 75 години“. И е прав, защото в декларацията думите са съвсем неточни. Неудобно ми е да цитирам изреченията на Калин Янакиев за характера на антифашистката съпротива у нас, още повече тези, които се отнасят до историята на днешната БСП и доколко е наследница на партията, създадена от Димитър Благоев. Той очевидно е забравил наученото в университета по предмета „История на БКП“, а навярно си е изгорил след 1989 г. учебника и записките от лекции, за да му подсказвам какво и къде да прочете. Все пак е професор – сам ще намери, ако пожелае и прояви воля и съвест необходимите източници на знания. Защото това, което е написал в портала „Култура“, не отговаря на гръмката му титла и на общественото му положение. Дори и в научна област, която не е типична за един професор, трябва да си на равнище, а не да се петлаеш като хитруващ студент на изпит. Обидно е за човек като него – сигурно не прощава на студентите си, когато са като него са се доверили на съмнителни източници. Нека професорът попита, ако няма къде да прочете, защо Георги Димитров е бил „съветски гражданин“ и като такъв идва след 9 септември 1944 г. в България. Може би някой ще му обясни какво го е принудило след Лайпцигския процес да се засели в Съветския съюз, а не да се завърне в отечеството си. И защо тогавашните власти са че чувствали неудобно от поведението му на процеса и не са се затъпили за него, не са го защитили от лъжливите обвинения, които нацистите са му вменявали. Не е зле и да попита дали Вълко Червенков е наистина „почти непознат дори за нашенските комунистически среди“, а и защо „цялото му партийно минало е практически съветско“. Впрочем, защо Янакиев държи водачите на Комунистическата партия след Девети септември да бъдат непременно известни, та се дразни, че Червенков и Живков били слабо познати. Как ли им измерва известността? Като я сравнява с тази на Жельо Желев, Иван Костов или Бойко Борисов в зората на политическата им кариера ли? Няма да го укорявам за волните му изпълнения по теми от предисторията на Втората световна война, когато той просто нехае за истината. Той се е доверил на „капацитети“ от своя идеологически антураж. И очевидно няма сила, която да го накара да променя тяхното мнение, станало завинаги негово. Но дори когато си отявлен антикомунист, пишеш ли за комунизма и неговата политическа практика и теория в България, трябва да си подготвен, а не само да бълваш змии и гущери и да настояваш да ти признават правото да мразиш и изопачаваш. А когато наричаш собствената си страна „протекторат“, па макар и „съветски“, трябва да знаеш какво означава и това и доколко е възможно да бъде вярно. Още повече когато днешната ни държава открито и доброволно се е отказала от „суверенитет“ с членството ни в НАТО и Европейския съюз. За „европееца“ това е благодат. Обаче точното обозначение на статута й е именно протекторат. Или колония. В последно време българският антикомунизъм се реанимира. И то толкова енергично и със съдействието на държавата. Защо ли? Признавам си, че ми е трудно да отговоря на този въпрос. Защото времето, когато антикомунизмът беше уместен, понеже имаше някакъв политически и социален смисъл, отдавна отмина. Сега дори ръководството на БСП е антикомунистическо, за да бъде някаква заплаха както за „демокрацията“, така и за „евроатлантическата ориентация на страната“, а още по-малко за „смяна на системата“ и възвръщане на социализма. Той е използван като ударна сила срещу истината за Втората световна война и резултатите от нея, които се възхваляват в Русия и й придават самочувствие и предизвикват симпатии на българите към нея. Безогледно се фалшифицират тези резултати. Вече се изкарва СССР агресор, а Германия и Европа – невинни жертви. Да не говорим, че се изключва каквато и да било съпротива срещу хитлеризма у нас и съучастие на България в победата над нацизма.   „Едва след юни 1941 г. терористични групи – т. нар. „партизани“ – започват да извършват убийства, палежи и грабежи на мандри и складове (без особено чувствителни вреди за държавата)“. Това според остроумния и находчив Янакиев била антифашистката съпротива. Ето една типична проява на политически провинциализъм, сервилничене, нагаждачество и угодничене пред тези, които раздават милостиня. Но като се оспорват и преиначават резултатите от Втората световна война и се заклеймява комунистическата власт след 1944 г., се реабилитират онези, които въвлякоха България във войната и я направиха жалка слугиня на Хитлер, унизиха я и извършиха престъпления против собствения си народ. Сега антикомунизмът се мъчи да ги оневини и дори ги обявява за „цвета на интелигенцията“, който комунистите ликвидирали чрез Народния съд. И откъде такъв апломб и самочувствие, за да се осмеляваш да прекрояваш историята, да я изопачаваш и оскверняваш. Днес пипаш с мръсни ръце в този период – хайде, ще те разбера заради антикомунизма ти. Но да злоупотребяваш с невежеството на публиката, което сам ти и твоите съидейници и съратници налагаш съзнателно и последователно, е скверно и безнравствено занимание. То показва дълбоката криза на неолибералната идеология и ниското равнище, до което е паднала една част от интелектуалците – предимно из средите на университетите. Има и още нещо и то според мене е истинската причина. Докато се водят подобни спорове и се разменят реплики от едната и от другата страна, фактически, но тайно, се въвеждат в българското законодателство отхвърлени от обществеността положения в Истанбулската конвенция. И то онези от тях, които се отнасят до семейството, родителите, децата, пола. Настъплението срещу морала и традициите, срещу нацията, семейството и историята продължава с активното съучастие на антикомунистическата постмодернистка интелигенция. Затова се посяга и на историята, и на традициите, и на ценностите, които не са „европейски“. Тези интелектуалци смятат за свой дълг да преправят историята, да я преиначават, макар че почти не я познават. Да служиш на такава служба, е не само жалко, но и позорно. Още по-позорно е да смяташ, че като повтаряш постоянно едни и същи лъжи, ще ги превърнеш в истини. Тази гьобелсова илюзия изяде главите на мнозина. В това число и професорски. Ще повторя още веднъж: антикомунизмът е болест. Коварна и трудно лечима болест с обществена значимост, защото е твърде опасна. Степента на нейното разпространение в едно общество е сигурен знак за състоянието му. Болните трябва да се лекуват, а не да се правят на здрави и като здрави да поучават здравите и да не се изживяват като повелители на истината.", "date": "2019.10.10", "title": "Панко Анчев: Болестта, наречена антикомунизъм"}
{"url": "http://epicenter.bg/article/Prof--Lyubomir-Halachev--Dokato-sedim-na-morskiya-bryag-/195279/6/0", "text": "  Понятието щастие е с широки граници. Хората в различните страни и в различните времена могат да бъдат и са били щастливи по разному.   Даже има световно известен роман, в който се описва еднодневното щастие на човек, който живее в концлагер! С други думи – щастието е относително понятие. Хората могат да работят и упорито да търсят щастието, а могат да лежат и без да се мъчат да чакат то да дойде отнякъде. Но, когато говорим за България и за хората, живеещи тук трябва да сме наясно. Да бъдем щастливи като живеем в Европа днес, през 21 век, с други думи за да постигнем понятието щастие с днешните разбирания за него - да имаме добра работа, добро образование за децата си, добро здравеопазване, свободно време за съмоусъвършенстване - можем само ако работим здраво и спазваме законите така, както го правят хората от т.нар. „западно-европейски държави”.   В приказките на авторите от тези страни – Хан Кристиян Андерсен, братя Грим, Шарл Перо, Вилхелм Хауф - често се срещат герои, които са силни с трудовите си навици. Обущари, шивачи, дърводелци, хлебари, въглищари, ковачи. Те както всички герои от приказките разчитат да намерят чудо, което да им помогне да бъдат щастливи, но в тези приказки основно условие за чудото е героите да използват трудовите си умения. Много често добрите се отличават от лошите с любовта си към труда и за това биват възнаградени. С чудо, но разбираемо – все пак са се трудили. По този начин писателите са искали съзнателно да възпитат в децата любов към труда, уважение не само към богатството и царските дворци, но също така и към ежедневния труд на обикновените хора. Факт е, че по-голямата част от тези герои произхождат от страни с протестантска деноминация, но това не е основното при тях. В приказките на народите от Близкия изток – например в „Приказки от хиляда и една нощ“ – най-често срещаният мотив за щастие е желанието нищо да не се прави. Дори когато героите са добри бояджии, грънчари, кожари или търговци те с лекота изоставят занаята си, за да търсят огромно богатство по вълшебен начин. Най-често това богатство идва когато намерим вълшебен дух, обикновено като търкаме стара глинена лампа или като отворим намереното гърне, изхвърлено от вълните на морския бряг, от което излиза могъщ Джин. И тогава героят му поставя задача (на този Джин който междувременно по вълшебен начин е станал негов роб) да му помогне да стигне до състояние, в което не е нужно да се работи. Не случайно в тези страни много популярно е понятието „кеф“ (или „кайф) – един немски пътешественик дълго се чудил как да го опише в своите пътеписи и накрая го определил като „удоволствието от нищоправенето“. Трябва да признаем, че доста добре го е казал! Разбира се, това са приказки и ние не можем да правим на основата на написаното там социологически заключения с днешна дата. Но можем да разсъждаваме. Защото това понятие – „работят само бедните” – и днес е убедително за много хора у нас. Преди няколко години разговаряхме със селяни от едно село в Северозападна България – снимахме ги в наш филм. Ставаше дума за живота във Франция през 20-те години. Нашият събеседник беше твърдо убеден, че по онова време французойките са били добре (за разлика от българските жени!) защото нищо не са работили, а само са пиели кафета по цял ден и са пушили цигари.   „Добре бе, кой работеше при тях?- питахме го ние. – Ами що да работят – отговаряше убедено той – французите имат пари. – Ами не могат ли да работят, като имат пари?- питахме го ние. – Чакай сега – отговаряше той – те да не са луди. Ти например, ако имаш пари ще работиш ли?” Ние му давахме пример с английската кралица, която е една от най-богатите жени в света и в същото време една от най-заетите с ежедневни дела. Но той не ни хвана вяра. Така и не успяхме да го убедим, че греши. Тази позиция – само ако имах пари всичко щеше да е наред!- много често е повод за сляпа вяра в чудесата. Има хора, които са попаднали в лошо положение – особено здравословно – и тъй като медицината не може да им помогне, без да искат се хващат за всяка сламка, предложена от гадатели, церители, мними лечители и всякакви чудотворци. Преди по страниците на вестниците, сега предимно по телевизите в специални предавания или във всякакви сайтове или фейсбук профили. Не мога да ги коря, защото наистина човек останал без помощ може да изпадне в отчаяние. Но трябва да се знае, че на техния нещастен гръб живеят маса мошеници.   През последните трийсет години в Европа навлязоха огромен брой т.нар. „китайски лечители”. Казвам „т.нар.“ защото никой никога не е виждал техните дипломи на друг език, освен на китайски, който не е популярен у нас. Аз вярвам в невероятните богатства на китайската цивилизация, древните китайски мъдрости и традиционната китайска медицина. Но тук имаме работа с обикновени санитарки – ако трябва да ги приравняваме към европейската йерархия – които от гледане как се забиват игли са решили, че и те могат да го правят на глупавите европейци, защото европейците всичко могат да понесат. И като окачват по стените на наетите от тях апартаменти лозунги написани с йероглифи, които са прекопирани от китайските болници за традиционна медицина, заглушават последните нотки съмнение в душите на отчаяните болни, дошли от немай къде при тях. Трябва да добавя, че в Сингапур, който е наполовина населен от китайци, не се реимбурсират здравни разходи за посещение при китайски народен лечител. Само като факт го казвам! Преди години имаше един много известен лечител - ще го нарека бай Иван. Той се беше прочул из цяла България с някакво тайнствено лекарство, някаква белезникава течност, с която лекуваше почти всичко, но главно костно-ставни проблеми. Лекарите в неврологията се опитаха да изкопчат от него съдържанието на това вълшебно лекарство, но той само седеше, усмихваше се и повтаряше: „Няма да кажа, рецептата е тайна, правя я от едни треви, само аз си знам кои са те“. На въпроса на лекарите: „Как така лекуваш болести, чието лечение има противоположни изисквания“ той пак усмихнато отговаряше: „Вие кажете, вие сте доктори!“ Аз успях да се добера до едно шишенце от това тайнствено лекарство ( с много протекции) и го дадох на майка ми да си намаже краката, които я боляха.   На другия ден тя ми каза: „ Опитах се, но няколко капки паднаха на чорапите ми и направиха дупки. И аз се изплаших“. По-късно разговарях и с други хора, опитали лекарството- всички бяха ядосани и разочаровани. При елементарен анализ се оказа, че най-голямо съдържание в тази тайнствена течност има на солна киселина. Която не само разяжда дамските чорапи, но и дразни силно кожата. Пак за да бъде близо до природата (все пак бай Иван имаше някакво усещане за маркетинг!) той препоръчваше мястото да се маже със свинска мас, но само собствено приготовление, да не се използва купената в магазин. С други думи- само народно лечение, никакви фабрични продукти! Което кой знае защо внасяше допълнително успокоение в изтерзаните души на болните, кой знае защо продължили да му вярват. Опитите да се вкара в съзнанието на хората свръхестественото във всички области на човешкия живот, което някак си идва от небето като струи от ядрата на положителните енергии и ни се представя посредством опитните медиуми не спира до тук. В книжарницата можете да наброите повече от 50 заглавия (излезли само през последните 2-3 години) главно на американски и руски автори (последните обикновено с ориенталски фамилии, за повече екзотика!). Ще ги отличите по това, че на корицата стои усмихнат достолепен мъж с изкуствени зъби и ви съветва: ” Как да успея в живота”, „Как да отслабна”, „Как да победя пърхота“, „ Как да забогатея”, „Как да стана лидер”, „Как да победя стеснителността”, „ Как да бъда щастлив” и т.н. Понякога до този усмихнат мъж стои усмихната руса жена. Между тези заглавия безспорно има и много сериозни и полезни – не трябва да бъркаме тези автори с Котлър или Жак Сегела – но повечето са просто повтаряне на изтъркани фрази и общовалидни сентенции. Кой знае защо хората сляпо им вярват, купуват ги, държат ги на нощните си шкафчета и ги издигат в наукообразен култ, като вечерно време свещено се взират в тях и очакват зад празните изречения да намерят някоя пенкелер формула.   За такива любители на чудото ще разкажа следния виц. Обява: „Семинар на тема: Как да изкараме 100 хил.лв за кратко време. Залата е пълна, появява се лекторът и казва: Дами и господа, залата има 2000 места, вие сте платили по 50 лв. Има ли някакви въпроси!“ Едва когато попаднат в подобна ситуация доверчивите хора възкликват: „Никой не ни предупреди!“ Другата причина за доверието в тези шестващи чудодейци е неглижирането от страна и на държавата, и на обществото на резултатите от образованието. Би трябвало на отличниците от престижните университети да им дават работа първи – и то най-добрата. Тогава всички ще разберат, че учението има значение, че образованието носи изгоди, а отсъствието на образование с претенции за величие, всичкознаене или чудодейни практики е просто глупост. Когато няма такова държавно отношение изниква въпросът: „Защо на службата да бъде назначен той, а не аз!“ Защото когато виждаме как на отговорни места се назначават хора без образование или със случайно придобито по неестествен начин образование, без да искаме започваме да вярваме в чудо, от вселенски или местен характер. В страните в които образованието е приоритет (ще добавя реален, защото и у нас много неща се именуват приоритет, но от това нищо не следва!) както е в Сингапур, има много ясно и външно заявено отношение на държавата към най-добрите в учението. Всяка година се организира „открит ден на университета“ на който от рано сутринта в отворения кампус започват да идват представители на бизнеса и държавата. Първи пристигат с големи лимузини ръководителите на най-богатите корпорации, които същевременно се явяват и най-добрите спонсори на университета. Те получават правото първи да се срещнат с изявените студенти и очи в очи, в частен разговор, да им предложат своите условия с цел първи да ги привлекат в своята компания.   Обикновено тези студенти започват работа със стартова заплата два-три пъти по-голяма от тази на останалите. След тях идват военните, които също имат право с предимство да си изберат добри студенти, след това следва полицията и след тях – всички които се интересуват от свежо попълнение за своя бизнес. Ето така държавата показва, че доброто образование е на уважение и няма никаква нужда от чудо - то вече се е случило през годините на обучението по най-естествен път. Третата причина за безумното доверие в бъдещите чудеса е ежедневното и повсеместно забогатяване на хора с незнайни професии и по незнаен начин. Често богатството на тези хора е силно преекспонирано от медиите, те ги възвеличават, с тях се правят интервюта в които „милионерите“ (слагам ги в кавички защото понякога те не притежават милиони, а ги дължат като кредити!) тайнствено и загадъчно отговарят : „Трябва да имаш нюх”, „В началото работехме по 24 часа на денонощие” или любимото ми „Бях на точното място по точното време”. И тъй като това обяснение нищо не обяснява, много хора си казват : „Станало е чудо!“ В известен смисъл е така, защото всяко действие което няма логическо обяснение явно е предизвикано от свръх естествени сили. И нещастните и объркани хора хукват към притежателите на чудодейни сили, треви, мехлеми, знаци и всякакви особени предмети. Или търкат по цял ден шарените хартийки на всевъзможните лотарии с надеждата да се появят тайнствените цифри, които ще ги изкарат на телевизионния екран и там ще им връчат огромен чек с надпис „1млн. лв“. Което много, много рядко става! Ако въобще става. Но, както разбрах докато пишех този текст около 600 000 души ежедневно обръщат страниците на вестниците и гледат телевизии с надежда за битово чудо. Половината от тях да са твърди фенове на чудото – ето ти една армия от 300 хил. души. Ако рекат да заедно да гласуват – като нищо могат да вкарат партия на Магьосниците и Чудотворците в Парламента. И то с достатъчно присъствие, за да оказват давление върху управляващите. Даже две партии могат да вкарат – една на черната магия и една на бялата магия. И сега вече сериозно. Казаното до тук ме плаши, защото за да може България да навлезе в добре живеещото европейско пространство трябва най-малко 50% от хората да вярват в това, което казах за щастието. Аз не знам дали в момента има поне 1 млн вярващи, че трябва да се работи и да се спазват законите, за да бъдем щастлива и богата страна. Значи вярващите сме под 10%! Надеждата ми е, че все пак българите, които в голяма степен са трезвомислещи хора, ще преценят кое е важно за тях и ще се обърнат към старата поговорка: „Бог помага, но в кошара не вкарва!“ Но има още нещо. Нагласата ни като близки до Изтока хора е такава, че ние бързо се обезсърчаваме и след малка несполука се обръщаме отново към посоката, откъдето чакаме чудото.   Това значи, че за да направим процесите необратими трябва постепенно да се променяме така, че да започнем да мислим, да работим, да живеем като хората от тези страни, на които искаме да приличаме по стандарта на живота. Ще дам пример с един обикновен механизъм, измислен от швейцарските механици през студените зимни месеци, когато търпеливо изработвали частите за своите прочути часовници. Този механизъм се нарича анкер (котва) и представлява малко чукче, което след всяко завъртане на пружината спира зъбното колело, за да не се обърне то назад дърпано от силата на пружината. По този начин стрелките се движат само напред, отбелязвайки хода на времето и историята, Ако се махне този механизъм, след като пружината се навие достатъчно, силата й ще върне обратно стрелките и времето ще се върне назад. Ето този механизъм много ни липсва в националното битие и затова така често направим нещо, а след това бързо-бързо се връщаме там, откъде току що сме тръгнали. Като казвам „трябва да се променим“ имам пред вид, че в процесите на глобализацията това е и лесно, и трудно. Лесно е, защото днес с помощта на бързата и всеобщо достъпна информация много неща се сменят сякаш от само себе си, имаме добри образци на които да подражаваме, сменя се макар и бавно и ценностната система. Трудно е, защото добрите навици и добрите традиции по-бързо си отиват. Лошите, за съжаление са трайни, старите мъчно изчезват, а новите лоши навици довеяни от ветровете на глобализацията лесно пускат корени в душите ни. Ето това е страшното! И затова ние трябва твърдо да вярваме в основните принципи на живота, който искаме да създадем: работи упорито и вярвай в законите. Който смята, че може да седи на морския бряг и да търка глиненото гърне, чакайки от него да изскочи вълшебен Джин – той няма да дочака щастието такова, каквото току що го описахме.", "date": "2019.10.10", "title": "Проф. Любомир Халачев: Докато седим на морския бряг..."}
{"url": "http://epicenter.bg/article/Ian-Bremer--Svetat-se-namira-v-geopoliticheska-retsesiya-/195240/11/0", "text": "Всяка геополитическа история има своя кръг актьори и обстоятелства, които движат световната политика. Нишката, която ги обединява, е липсата на глобален лидер, който да поддържа геополитическия баланс.    Светът премина от ерата на „Pax Americana”, при която САЩ използваха своя икономически и военен потенциал за базисна стабилност и да координират отговорите на глобалните проблеми сред съмишленици и съюзници, до „геополитическа рецесия” и разрушаване на стария глобален ред.    През последните 30 години могат да бъдат разграничени четири ключови момента, които доведоха света до срив в съществуващата политическа система.    Първият от тях е неадекватната реакция на Запада по отношение разпадането на Съветския съюз от 1991 г. След като десетилетия бяха затворени в ожесточена идеологическа битка със Съветите, западните демокрации отпразнуваха победата си, посрещнаха бившия СССР в лоното на демократичния капитализъм и след това ефективно го остави да се грижи за себе си. За бившия Съветски съюз нямаше план Маршал, какъвто беше предложен на Европа след опустошенията на Втората световна война. Русия се нуждаеше от много повече помощ и внимание от Запада, отколкото получи.   Резултатът от това е обхванати от специални интереси и олигарси индустриални производства, политическо ръководство, чиято всеобхватна политическа цел е дестабилизирането на западните демокрации посредством кампании по дезинформация и тактически провокативни ходове на геополитическата сцена.    Вторият повратен момент бяха атаките на 11 септември и свръхреакцията на Запада, който започна две неуспешни войни в Афганистан и Ирак. Докато войната срещу Афганистан беше разбираема, предвид ясната връзка между талибаните и „Ал Кайда“, решението на САЩ да водят война срещу Саддам Хюсеин заради фалшиви основания остава непростимо и оставя петно върху имиджа на глобалния лидер САЩ.   И двете войни доведоха до разруха в тези държави, които и днес изправят региона пред сериозни предизвикателства по отношение на сигурността. Изключителните разходи за двете войни – похарчени трилиони долари и хиляди загинали, принудиха САЩ и техните съюзници да внимават да не повторят отново същата грешка. Сега те са много по-малко заинтересовани да играят ролята на глобален полицай.    Финансовата криза през 2008 г. също изигра своята повратна роля. Глобалният отговор за преодоляването на предстоящия крах на световната финансова система беше последният път, когато се прояви истинско американско лидерство. Тогава беше демонстрирано и сътрудничество между напредналите индустриални демокрации за справяне с глобалната криза, която заплашваше всички. Това е времето, когато Г-7 работи като едно цяло. Това даде началото на първата среща на Г-20.    Начинът, по който беше спасена финансовата система посредством освобождаването от задължения на големи банки и финансови институции, използващи пари от данъкоплатците, потвърди виждането, че тези, които вземат политически решения, са се откъснали от гласоподавателите си. Това повдигна сериозни въпроси за това как западният капитализъм изпълнява социалния договор през ХХI век.   Китай по време на бурния си икономически възход осъзна, че трябва да поддържа различни политически и икономически структури, за да избегне подобна съдба. Движения като „Окупирай Уолстрийт“ идваха и заминаваха на Запад, но принципният въпрос остана нерешен.    Това доведе до четвъртия повратен момент – популисткият скок през 2015-2016 година, поляризирана политическа среда. Това доведе до резултата от референдума за Брекзит и избирането на Доналд Тръмп – две събития, които разтърсиха Великобритания и САЩ във вътрешнополитически план и глобалното сътрудничество в по-широк.    Това беше последният сигнал за света, че ръководеният от Съединените щати световен ред е приключил. Това доведе до набиращото все по-голяма популярност сред обществото схващане „всеки народ за себе си“. В съчетание с амбициите на Китай, който изгражда набор от алтернативни международни структури, за да се конкурира със Запада.   След Втората световна война подобни сериозни промени не са се случвали в областта на глобалната политика.    „Геополитическата рецесия“, която преживяваме в момента, няма да продължи вечно, но краят на Pax Americana е ясен. Въпросът е какво следва.     ", "date": "2019.10.10", "title": "Иън Бремер: Светът се намира в геополитическа рецесия "}
{"url": "http://epicenter.bg/article/Mishel-Onfre--Teoriyata-za-dzhendara-podgotvya-transchoveka--kraynata-tsel-na-kapitalizma-/195254/11/34", "text": "Автор: Самюел Прюво и Юг Льофевр, famillechretienne.fr          - Не, изобщо… И дори мисля, че съмнението доказва, че сме в него! Диктатурата има дълга история. Името си дължи на Рим, където на един човек давали пълни правомощия, за да разреши даден проблем, пълни правомощия, които той връща без насилие, когато мисията му приключи. Диктатурата напуска западното полукълбо с императора на Монголия Чингис Хан през ХII-ХIII в. или с Тамерлан, емира на Трансоксиана през следващия век. Тя се връща в Европа със Савонарола през ХV век, после с Кромуел, Калвин, Робеспиер и неговия Комитет за обществено спасение и т.н. Но през повечето време под диктатура ние имаме предвид кафявия или червения фашизъм на Хитлер, Ленин, Сталин, Мао, Пол Пот. Нашата неспособност да разглеждаме нещата в по-дълги периоди ни пречи да размишляваме за диктатурата извън най-новата ни история. Хитлер и Сталин обаче не са вечната извънвремева мярка за диктатура.        - Моята хипотеза е, че Оруел е политически мислител, равен на Макиавели или Ла Боеси и “1984” ни позволява да мислим за разновидностите на постнацистката или постсталинистката диктатура във форми, чието съществуване изучавам в нашата епоха. Когато трябваше да обобща моя труд, предложих схемата на диктатура от нов тип. Тя предполага определен брой цели: разрушаване на свободата; обедняване на езика; премахване на истината; заличаване на историята; отричане на природата; разпространение на омраза; стремеж към империя.        - За да се унищожи свободата, е необходимо: да се осигури постоянно наблюдение; да се съсипе личният живот; да се премахне уединението; да се радваме на задължителните празници, да се уеднаквят мненията; да се осъждат престъпления чрез мисълта.    За да обеднее езикът, е необходимо: да се въведе новоговор; да се използва двойнствен език; да се унищожат думи; да се вербализира езика; да се говори само на един език; да се отменят класиците.    За да се премахне истината, е необходимо: да се преподава идеология; пресата да се превърне в инструмент; да се разпространяват фалшиви новини; реалното да се създава.    За да се заличи историята, е необходимо: да се изтрие миналото; да се пренапише историята; да се измисли паметта; да се унищожат книгите; да се индустриализира литературата.    За да се отрече природата, е необходимо: да се унищожи жизненият импулс; да се организира сексуална фрустрация; да се хигиенизира живота; да се въведе медицински асистирана репродукция;    За да се разпространи омразата, е необходимо: да се създаде враг; да се разпалят войни; да се психиатризира критичната мисъл; да се доубие последният човек.    За стремежа към империя е нужно: децата да се форматират; да се контролира опозицията; да се управлява с елитите; поробване чрез прогреса; прикриване на властта.    Кой ще каже, че вече не сме стигнали дотук?        - О, да, как не! Но сравнението не е точно. Нашата диктатура не атакува телата, тя смазва душите - което е друг начин за унищожаване на телата, оставяйки ги живи…  През 2008 г. публикувах една театрална пиеса в издателство “Галилей” - “Сънят на Айхман”. Там поставих въпроса за подчинението и съпротивата срещу диктатурата, срещайки насън Айхман и Кант няколко часа преди екзекуцията на първия. Нацистът каза по време на процеса си, че се е задоволил да действа кантиански, което Хана Аренд отхвърли в “Айхман в Йерусалим”. Аз показах обратното, че, уви, Айхман наистина е чел Кант… Посвещението на тази пиеса беше “В памет на Инге Шол и Бялата роза”.        - Не ме интересува какво мисли за мен пресата на властта. Тя не е моето мерило за ценност. Но забележката ми се отнася до всяка преса, дори да е опозиционна. Нито един журналист не би могъл да спре перото или словото ми, както и нито един политик. Ако трябва да платя за тази свобода с изгонване от държавна работа, без нито един журналист да се разбунтува, аз вече платих, малко скъпо платих!  Мерилото за ценност за мен се крие в мнението и оценката на трима души, от които само един все още е жив. Вече мисля, говоря и пиша пред погледа само на един човек - това е безкрайният лукс на истинската свобода, добре го знам…        - Тя е продукт на едно общество, чиято цел е да води тотална война срещу природата, за да превърне всичко, абсолютно всичко в артефакт, продукт, обект, вещ, умение, уред, с други думи: пазарна стойност. В столетния хоризонт, това е възможността за интегрален капитализъм, в който всичко ще се произвежда, следователно всичко ще се купува и всичко ще се продава. Теорията за джендъра е един от първите камъни на този планетарна каторга. Тя подготвя трансчовека, който е крайната цел на капитализма - с други думи: не премахване на капитала, както смятат неомарксистите, а неговото тотално, окончателно, необратимо утвърждаване.        - Това е свързано с процеса на извращаване на реалността. Природата се отрича, разрушава, презира, покварява, опустошава, експлоатира, замърсява, после се замества с културното: повече хормони, повече ендокринни жлези, повече тестостерон… Или пък хормонални инжекции за смяна на пола. Тази омраза към природата, тази обявена война за разрушаване на природата, е подготвителна за трансхуманистичния проект.  Аз никога не съм бил генетично баща, но поради брака си с жена, която е живото око, пред което аз пиша, последвано от осиновяването на двамата й внуци, аз станах баща и дядо: така че не съм против “родството по намерение”, защото го въплъщавам, но по логика, която не лишава детето от ориентирите, на които то има право. Доста се борих срещу метапсихологията на фройдистката психоанализа, за да мога да кажа, че се оказах в битката на някои психоаналитици, които противопоставят на изчезването на бащата, било то за сметка на двама бащи или на две майки.  ", "date": "2019.10.10", "title": "Мишел Онфре: Теорията за джендъра подготвя трансчовека, крайната цел на капитализма "}
{"url": "http://epicenter.bg/article/Nov-referendum-za-Brexit-e-nay-malko-loshiyat-variant--no-sazdava-golemi-riskove/195278/11/0", "text": "    Джонсън се опита да предотврати „парламентарната намеса“ в преговорите за Brexit, като прекрати (или суспендира) работата на парламента в продължение на пет решаващи седмици. Той не се съгласи с единодушното решение на Върховния съд, че това е незаконно. Джонсън намекна, че може да пренебрегне закона, приет от парламента, който изисква той да поиска удължаване на срока по член 50, ако не постигне сделка. Джонсън осъди това законодателство като „предаване“. Най-лошото от всичко е, че той планира да очертае следващите избори като битка на „народа срещу парламента“.    Как Великобритания стигна до положение, в което нейният премиер разглежда парламента като препятствие, което трябва да бъде преодоляно? Простият отговор е, че страната реши да вкара особено зле премислен референдум по изключително спорен въпрос в парламентарната система. Това създаде противоречиви източници на легитимност. По-лошото е, че значението на опцията, която спечели минимално мнозинство на този референдум, беше неточно определено. „Brexit означава Brexit“ е може би най-глупавото изречение, произнесено някога от британски премиер. Но това беше и всичко, което можеше да се каже.  Противно на това, за което привържениците на напускането на ЕС настояват, участието на парламента не е неоправдана намеса. Всеки референдум изисква законодателство. Този също изискваше договаряне и споразумение. Уви, не съществува мнозинство по никой вариант за сделка с ЕС. За това са виновни колкото привържениците на напускането, толкова и противниците му. Следователно вариантът „без сделка“ се очертава като провал.    Кампанията за напускане на ЕС, обаче, не каза по същество нищо за излизане без сделка. Няма мандат за това, което всеки информиран наблюдател, включително държавен служител, знае, че би имало деструктивен и костващ резултат. Това би било и само началото на преговорите, а не тяхното приключване. Но тези разговори ще се случат при по-лоши обстоятелства. Ще има широко разпространена икономическа несигурност. Това би било луд избор. Правителствата съществуват, за да помагат на своите държави, а не да им вредят умишлено.    Сред най-важните причини за този резултат е отказът, особено от страна на Brexit, да се разбере ЕС. Привържениците на напускането трябваше да разберат, че съюзът е екзистенциален проект за своите членове, а не просто търговска сделка. Прилагането на европейското право от Европейския съд е централна част от този проект. Бе ясно също така, че ЕС, с 27 останали членове, ще бъде труден контрагент.    Какво следва? Планът, според който Северна Ирландия трябва да остане в регулаторната система на ЕС за стоки, но не и в митническия му съюз, ще бъде отхвърлен като неиздържан, юридически неприложим и несъвместим с безграничната търговия в Ирландия. Той също така представлява отхвърляне на ангажиментите на Обединеното кралство за ирландската граница от 2017 г. Това със сигурност ще отслаби допълнително доверието в надеждността на Великобритания.      Някои смятат, че този план трябва да е съвместим с ЕС. Няма да бъде такъв. Ако Северна Ирландия също остане в рамките на митническия съюз, той би могъл да проработи. Но ако останалата част от Обединеното кралство има свои търговски и регулаторни политики, това би превърнало Ирландско море в митническата и регулаторна граница на Обединеното кралство с ЕС. Това би било неприемливо за Демократическата юнионистка партия и консерваторите. То може да разпали отново насилието в Северна Ирландия.        . Да приемем, че съюзът е склонен да го направи, но при определени условия. Какви могат да бъдат те?    Една от възможностите е да се опита ратифициране на споразумението за оттегляне на Тереза ​​Мей. Това ще позволи на Обединеното кралство и ЕС да продължат преговорите за нови отношения. Това би означавало и компромис между привържениците и противниците на напускането, който сам по себе си е много желан. Но това изглежда невъзможно. За противниците на напускането такъв компромис ще е твърде малък, а за привържениците - твърде голям. Противниците искат да останат в ЕС. Привържениците отхвърлят ирландския предпазен механизъм, който ще задържи Обединеното кралство в митническия съюз и ще ограничи британската търговска политика за неопределено време.    . Това би било достатъчно трудно да се направи. Може също да е невъзможно да се договори въпрос за референдума, след което той да се проведе, без мащабно насилие. За мен нов референдум е най-малко лошият вариант, но създава големи рискове.     С кампанията на Джонсън срещу парламента, изборите могат да имат тежки последици както в краткосрочен, така и в дългосрочен план. Но те може временно да решат проблема с Brexit.    Проблемът сега обаче не е само Brexit. Той е далеч по-дълбок.         Brexit събуди тези демони. Джонсън, подпомаган от Найджъл Фараж и неговата Brexit партия, ще се стреми да спечели, освобождавайки ги. Те със сигурност ще бушуват много дълго време.     ", "date": "2019.10.10", "title": "Нов референдум за Brexit е най-малко лошият вариант, но създава големи рискове"}
{"url": "http://epicenter.bg/article/Shte-povleche-li-regionalniyat-vot-natsionalna-promyana-/195298/11/0", "text": "Почти половината кампания за Местни избори 2019 мина, а общественото внимание сякаш е фокусирано повече върху избухващите напрежения извън периметъра на надпреварата, отколкото върху самата надпревара.    Нещо повече – на предварителната загряваща обиколка очакванията за остър сблъсък, особено в София, бяха гигантски. Политолози и социолози прогнозираха, че при загуба на ГЕРБ в столицата, където са на власт повече от десетилетие, ще тръгне лавинообразна промяна в цялата страна.  „Ако ГЕРБ бъде пробита в София, се променя моментално цялата политическа конфигурация в страната“, заяви в интервю през септември  .   Какво твърдят политолози и социолози, които по време на кампания са почти толкова звезди, колкото и самите кандидати.  „  Идеи има, въпросът е дали има ресурс за реализация“, твърди политологът от СУ  . При изявите си в ефир, той прави опити да свали общественото напрежение с минимум един градус. Смята, че   Че било време, според Стойчев, да се занимаваме с бизнес, креативност, градска среда.   Политологът  , изглежда не споделя изцяло тази теза: „Има протести, които не са опасни за самата власт, но са важни за всички нас, като тези на здравните специалисти, които не трябва да се пренебрегват.“ Друг пример, който дава, е напрежението около казуса с австралиеца Джок Полфрийман. „Там недоволството не идва толкова от конкретното съдебно решение, което вероятно малцина познават добре, колкото от някакъв тип нагласа, че животът на българските граждани не е защитен.“ Но и Попиванов смята, че   личат паркоместата, детските градини.“  Според   кампанията започна с грозния инцидент срещу кандидата на „Демократична България“ арх. Борислав Игнатов. В същата гама бе и скандалът с Волен Сидеров в „Референдум“ на БНТ. Но „като изключим тези два момент, като че ли останалата част от кампанията е в по-тихи и умерени тонове.  В тази посока са и оценките на  : „Започна с доста неприятни свински номери, но този път надделя някакво чувство за цивилизованост.“ Социологът   различава два пласта в надпреварата: „Самата кампания изглежда по-позитивна от друг път, а около кампанията изглежда по-негативно от друг път. Особено в София, но не само, сякаш кандидатите са съгласни един с друг, усмихнати, добронамерени. В последното десетилетие като че ли градовете, общините, се преобразиха към по-добро. Това се дължи на най-големия коалиционен партньор на ГЕРБ – европейското финансиране. Градовете изглеждат по-добре и на този фон е трудно да излезеш и да правиш негативна кампания.“ „Изнудването с лични снимки, ситуацията около радиото, съдебната система. Там е по-голямото напрежение.  Остър в оценката си за случващото се като технология и умение за комуникация с електората е политологът  .   Тогава пиарът има за цел не да изгради крайни доверителни отношения на партньорство, на съвместна работа, а да забаламоса хората, колко хубаво е едно нещо, в каква хубава опаковка е то и да ги излъже да го купят. А след това рекламации не се приемат. Самите политици искат комуникации, които да им осигурят победа, а след победата да им осигурят спокойствие и да могат да си правят каквото си искат.“ Социалният антрополог   приземява очакванията:   Това обяснява по-обраните кампании на по-нормалните кандидати за кметове. Драмата е в София, защото всичко, което става в София е много важно.“ Ако трябва да обобщим дотук, първоначалният съспенс, че битката за София е битка за България избледня, но вниманието все пак се фокусира върху двумилионната столица с бюджет от 1,75 милиарда лева и с проблеми от центъра до крайните квартали.  Социологът   определя сблъсъка в столицата като „много голям“. „Той е и личен, и кметски, и политически, и национален. Основното послание на едната страна на властта е – управляваме добре, не презалагайте нов кон, този кара достатъчно хубаво. Другата версия е – трябва промяна и ако смятате, че трябва промяна, давайте да променяме.‘‘  Силен акцент Райчев поставя върху формулата на гражданския кандидат и шансовете й за успех. Социологът винаги е твърдял, че дългогодишната изборна доминация на ГЕРБ, съответно стоенето й на власт от близо десетилетие, се дължи на центристкото й позициониране. С други думи, през главата на ГЕРБ лявото и дясното не могат да се обединят.    Социологът е убеден, че другата възможна формула „червен кандидат за София“ е обречена на сребърен медал.  Социологът  , който мина по пътя на Мая Манолова (бе кандидат-кмет на БСП), обръща внимание на важна подробност от нейното поведение: „Много странна е тази ситуация. Формално БСП има свой кандидат и той изглежда с шансове за изборен успех, но този кандидат казва на БСП: „Вие се борете с ГЕРБ, а аз имам друга кауза. Все едно в София бесепарите не са граждани“. Според Мирчев     поставя столичното състезание в по-широк контекст и отново е силно критичен: „Властта в София си приписва всички успехи. Казва: „Ние построихме това-онова“, все едно, че са ходили на Ленински съботници, все едно са извадили пари от джоба си. Само че тази власт не е решила нито един сериозен, труден, неприятен проблем. Градът се изражда. А те ни казват: „Той става все по-хубав и по-хубав.“ Въпросът е:  Проф. Маринов връща националната интрига в предстоящото гласуване:„Ключовият въпрос в тези избори е ще продължи ли статуквото или ще има промяна. Няма гаранции, че промяната ще е кой знае колко по-добра, това предстои да се види. Съперниците на статуквото би трябвало вместо да излъчват сложни послания, ангажименти, програми, да поставят пред хората един единствен въпрос: „Искате ли това, което е досега, да продължава или искате промяна?“   В цялостната картина той вписва и един на пръв поглед страничен елемент, какъвто е партията на Слави Трифонов. Но не от гледна точка на потенциалното доверие към новата политическа заявка, а на нейните цели и на момента на създаването й:   е пределно ясен и много категоричен: „Софиянци ще гласуват против Фандъкова.“ Социологът   залага на данните, а не толкова на вътрешното си убеждение: „На 27 октомври ще получим някакъв резултат в София от типа на 30% за едната и 25% за другата. Тоест, ще получим значителна подкрепа, но сборът от двете няма да направи 60%. Това значи, че съдбата им ще бъде решена от хората, които са гласували за другите кандидати. Дилемата ще е  - аз съм десен, а трябва да подкрепя леви или аз съм за промяна, но не мога да подкрепя левите и ще гласувам срещу тях.“   Казаното от Райчев добре описва ситуацията и стаеното напрежение, което може да избухне с пълна сила между двата тура. Защото засега балотажът в столицата е извън съмнение според социолозите.   Така или иначе, преднината на едната или другата е незначителна. „Алфа рисърч“ дава малка разлика в порза на настоящия кмет, „Маркет линкс“ - на конкурентката й.   Сондажът на „Маркет линкс“ показва, че в сравнение с данните отпреди месец Фандъкова скъсява дистанцията, но опира вече тавана на потенциалната си подкрепа. Докато Манолова има шанс да расте.  Резултатите на „Алфа рисърч“ са интересни с процентите за останалите кандидати, които се подреждат така: арх. Борислав Игнатов (ДБ), Ангел Джамбазки (ВМРО), Борис Бонев („Спаси София“. Общо те събират 22,4%, което доказва абсолютно тезата на Райчев за това кой държи ключа за София. *** Рискът социолозите да не познаят крайните резултати е най-вече в двойствения характер на кампанията – приветлива на видимо ниво (с изключения като грозни снимки, изблици в ефир, нарязана шатра и облепени със стикери автомобили), но протичаща в крайно изнервена обстановка – процесите около БНР не спират, здравеопазването е пред колапс, съдебната система е арена на гигантски сблъсък, безпрецедентна паника и щурм на училища, национилизъм и неолиберализъм в ескалиращ конфликт. И още, и още... На този фон кампанията наистина изглежда твърде прагматична и заоблена. Ако не реши това противоречие, не ускори темпо публично, не придобие ясен политически релеф по оста статукво и промяна, предстоящият вот рискува да бъде запомнен единствено с гигантските очаквания. Или може би всички чакат втори тур, за да издигнат ясни политически послания?  ", "date": "2019.10.10", "title": "Социолози за местния вот: Липсва остър сблъсък. Дамската битка в София запазва добрия тон"}
{"url": "http://epicenter.bg/article/Angelkova--Zastrahovka--Otgovornost-na-turoperatora--pokriva-edinstveno-shtetite-za-turistite/195218/4/0", "text": "  „Томас Кук” и „Астрал Холидейз” имат договор помежду си за официално представителство, а „Астрал Холидейз” са регистрирани по българското законодателство. Независимо дали един туроператор е чуждестранен или български, всеки един оператор има застраховка „Отговорност на туроператора”, която покрива само и единствено щетите за туристите\". Това заяви министърът на туризма Николина Ангелкова в NOVA.    „Няма застраховки, които да покриват рисковете нито по отношение на доставчиците на услугата към туроператора, нито към чуждестранния такъв. Няма такова изискване в нито едно законодателство\", каза още тя.    „Независимо дали „Томас Кук” би била регистрирана по българското законодателство или не, рискът за хотелиерите е един и същ\", коментира Ангелкова.    Ангелкова подчерта, че заради „Томас Кук” е започнал дебат за законови промени. „След като се случи фалитът на „Томас кук“, стартирахме инициатива и дебат за промяна на законодателството. Предложих в рамките между първо и второ четене на Закона за туризма, който е в Народното събрание, ако има консенсус от всички заинтересовани страни, да се обърнем към някои от народните представители да внесат промени, така че или да се увеличи лимитът на минималната изискуема сума за застраховка отговорност на туроператорите, или да бъде процент от оборота”, посочи още тя.    „За да можем да бъде максимално полезни на потребителя в Националния туристически регистър ние обявяваме застраховките на всеки туроператор. Ще ги направим така, че да се търсят по лимит - да показваме тези, които имат най-висока застраховка. За сведение от 3140 туроператора и турагенти, регистрирани в България, само 18 имат лимит на покритие над 1.4 млн. лв. Над 1100 са с лимит над 25 000 лв.“, допълни Ангелкова.    „За месеците от януари до август имаме над 6.8 млн. чуждестранни туристи, което е минимален спад от 0.6% спрямо рекордната 2018 година”, каза още министърът на туризма.    „За нас е важно да си вършим работата и го показваме чрез факти. Откакто Министерството на туризма е създадено като самостоятелна администрация, имаме ръст от 31% на чуждестранни туристи и 24% на приходите. Независимо от мрачните прогнози, които юни месец бяха умишлено очертани, към момента за първите месеци от януари до август имаме над 6.8 млн. чуждестранни туристи, което е минимален спад от 0.6% спрямо рекордната 2018 г., когато имахме над 9.2 млн. чуждестранни туристи“, посочи още тя.    „За месеците юни‚ юли и август имаме над 4.437 млн. чуждестранни туристи и спад от 1%. Фактите и цифрите показват, че ние си вършим работата. Има още какво да се желае и работим в посока постигане на основната ни цел - превръщането на България в целогодишна туристическа дестинация и максимално използване на капацитета по отношение на летни, зимния и културно-историческия туризъм“, посочи още Ангелкова.", "date": "2019.10.10", "title": "Ангелкова: Застраховка „Отговорност на туроператора” покрива единствено щетите за туристите"}
{"url": "http://epicenter.bg/article/ES-premahna-Shveytsariya-i-OAE-ot-spisaka-na-darzhavite--koito-osiguryavat--danachen-ray-/195232/4/0", "text": "Европейският съюз премахна Швейцария и Обединените арабски емирства от списъка на държавите, които осигуряват „данъчен рай“, предава AFP, цитирана от Агенция \"Фокус\".   Решението беше взето на среща на финансовите министри на страните-членки на ЕС в Люксембург.   „Албания, Коста Рика, Мавриций, Сърбия и Швейцария са приложили преди крайния срок всички необходими реформи, за да се съобразят с принципите за добро управление на данъците в ЕС\", заявиха 28-те финансови министри на Блока. \"Черния списък\" на ЕС покрива юрисдикции, които не сътрудничат с Общността по данъчни въпроси. Маршаловите острови също са премахнати от списъка, в който остават 9 юрисдикции, предимно тихоокеански острови, които имат незначителни финансови отношения с ЕС.    \"Сивият списък\", обхващащ държави, които са ангажирани да променят данъчните си правила, за да отговарят на стандартите на ЕС, включваше Швейцария от самото създаването на регистъра през декември 2017 г. Считаше се, че в страната действа неадекватна данъчна норма. Властите на Швейцария поеха ангажимент да ги реформират, припомня агенцията.", "date": "2019.10.10", "title": "ЕС премахна Швейцария и ОАЕ от списъка на държавите, които осигуряват „данъчен рай“"}
{"url": "http://epicenter.bg/article/Petkova-i-Hadzidakis-podpisaha-sporazumenieto-za-gazoviya-interkonektor-s-Gartsiya/195242/4/0", "text": "Теменужка Петкова и гръцкият й колега Константинос Хадзидакис подписаха междуправителствено споразумение за уреждане на данъчния режим с експлоатацията на газовата връзка между България и Гърция, съобщават от Дарикнюз.   Бе подписан също и договорът за заем между Европейската инвестиционна банка, по силата на който финансовата институция отпуска 110 млн. евро за проекта.    Бяха подписани още ред договори, касаещи сделката: Споразумение за пренос на газ, Изменение на акционерното споразумение в смесената компания с Гърция, Решение за увеличаване на капитала й и други.    \"Денят е знаков, защото ще даде възможност да се реализира дългоочакван проект за целия регион на Югоизточна Европа, каза министърът на енергетиката Теменужка Петкова.    \"Този ден ще промени изцяло облика на пазара за природен газ в региона и ще бъде гарант за енергийната сигурност на страните в региона. Извървяхме дълъг път, докато стигнем до днешния ден, който в никакъв случай не беше лесен. Благодарение на усилията на всички нас, на волята на правителствата на Гърция и България, на Европейската комисия, на нашите партньори от Азербайджан, САЩ и партньорите ни от ЕИБ това се случва. От подписаните документи става ясно, че проектът за изграждане на интерконектора между България и Гърция вече е необратим“, добави още Петкова.   \"Надявам се до година връзката Стара Загора - Комотини реално да функционира\". Това каза председателят на КЕВР Иван Иванов в свое изявление след подписването на междуправителственото споразумение.   \"Газовата връзка България - Гърция има значима политическа символика. Този проект представлява потвърждение на нашата воля за сътрудничество и мирно съвместно съществуване на народите от Югоизточна Европа, на онези, които гледат на енергетиката като на катализатор за сътрудничество, а не като повод за конфликт.\" Това каза гръцкият министър на енергетиката и околната среда Константинос Хадзидакис в изявлението си след подписването на споразумението, предаде Агенция „Фокус“. Той добави, че по време на разговорите с българския министър на енергетиката Теменужка Петкова се е коментирала и електрическата връзка между Неа Санда и Марица - Изток.  „Европейските Балкани могат да гледат с увереност напред, отвъд призраците на миналото към едно бъдеще на икономическа и политическа интеграция под егидата на ЕС, които чрез финансовото съдействие на ЕИБ допринесоха по един съществен начин за изграждането на газопровода“, посочи още Хадзидакис.  ", "date": "2019.10.10", "title": "Петкова и Хадзидакис подписаха споразумението за газовия интерконектор с Гърция"}
{"url": "http://epicenter.bg/article/Zhelyazkov--Ako-bade-priet-paketat--quot-Mobilnost-quot--14-hil--ot-zasegnatite-v-sektora-shte-si-zagubyat-rabotat/195280/4/0", "text": "53 на сто от всички курсове на българските международни тежкотоварни превозвачи ще бъдат празни, без товари и без приходи за компаниите, а 14 хил. от пряко засегнатите в сектора ще си загубят работата. Това ще се случи, ако бъде приет пакетът Мобилност 1, без да е уважена позицията на България по него, стана ясно на пресконференция в МТИТС, с участието на министъра на транспорта, информационните технологии и съобщенията Росен Желязков и бизнеса.    На пресконференцията бяха представени резултатите от направеното проучване на тема \"Българският тежкотоварен сектор\", възложено от Съюза на международните превозвачи. То обхваща пазарно изследване и прогнозна оценка за въздействието на Пакета Мобилност 1 върху тежкотоварния автомобилен бранш у нас.    Пазарното проучване има значение за представяне на пазарите в България и последиците от прилагането на новия Мобилен пакет, уточни министър Желязков. Категорични сме по отношение на връщането на превозните средства в държавата на регистрация и възможността да се ползва седмичната почивка на охраняем паркинг в превозното средство, посочи министърът.    Цветан Алексиев от фирмата, провела социологическото проучване, уточни, че са използвани собствено проучване и публично достъпна информация, както и специализирани източници и анализи. Около 12 700 компании от България предоставят сухопътен международен транспорт. 75% от тях са с до 5 камиона, т.е. малки фирми. Заетите в сектора са 42 500 с около 1 750 евро средна заплата, сочи анализът.    Общо 25 800 са българските камиони, които са оперирали в Европа през миналата година, тяхната средна възраст е 3 години, за разлика от тези в Европа, които са средно на 11 години, посочиха анализаторите. Средната възраст на тежкотоварния автопарк общо за страната е 6 години, а около 1,5 млрд. евро са направените инвестиции, показва проучването.    Общо 6% от БВП и 2,8 млрд. евро е пазарният дял от сектора за международен автомобилен транспорт.    Основната проблем, ако бъде прието задължителното връщане в държавата на всеки 4 месеца на тежкотоварните камиони, е че то ще обхване около 53 на сто от всички задължителни курсове от и за България, които ще бъдат празни, без да генерират печалби за компаниите. От пропуснати приходи загубите ще бъдат 0,5 млрд. евро.    Ще се увеличат и въглеродните емисии, като 1 процент от техния дял ще е за сметка на българските автомобили.    Словакия, Чехия, Холандия, Португалия, Естония са страните, от които ще търсим подкрепа и съдействие по отношение Мобилен пакет 1. Важното е да нямаме разколебаване в подхода като правителство и да сме единни с групата на единомишлениците, посочи министър Желязков.    Йордан Арабаджиев от Съюза на международните превозвачи посочи, че 850-те млн.евро очаквани загуби за българските превозвачи ще са същите и за другите източноевропейски държави.    \"Ние не сме против Мобилен пакет 1, а за равнопоставеност между отделните превозвачи в ЕС. За целта ще търсим конструктивен диалог и онова златно сечение, което устройва и българските, и холандските превозвачи\", коментира Арабаджиев.    Около 40 млн.евро ще бъдат административните разходи през 2023 г.за оформяне на различните процедури и унифициране на процеса за българските превозвачи. Много са и неяснотите по правоприлагането, смята още министър Росен Желязков.", "date": "2019.10.10", "title": "Желязков: Ако приемат пакета \"Мобилност\", 14 хил. от засегнатите в сектора ще си загубят работата"}
{"url": "http://epicenter.bg/article/SIF--Balgarskata-ikonomika-e-nay-konkurentosposobnata-na-Balkanite-/195285/4/0", "text": "Българската икономика е на 49 място в класацията за световна конкурентоспособност, предаде БГНЕС, позовавайки се на класацията на Световния икономически форум /СИФ/.    През 2019 г. България се изкачва с две позиции в престижния рейтинг, включващ 141 държави от цял свят. Нейният резултат е 64,9 точки.    Българската икономика е по-конкурентоспособна от повечето икономики в нашия регион. Страната ни е с две места пред Румъния, която е 51. Също така ние се представяме по-добре от Гърция /59 място/, Турция /61 място/, Хърватия /63 място/ Сърбия /72 място/, Черна гора /73 място/, Албания /81 място/ и Македония /82 място/.    Тази година най-конкурентоспособна икономика в света има Сингапур, който се изкачва от второ на първо място, измествайки миналогодишния лидер САЩ. От първата петица на лидерите отпадат Германия и Япония, на техните места влизат Хонконг и Нидерландия. Първата петица оформя Швейцария. На останалите места от шесто до десето са: Япония, Германия, Швеция, Великобритания и Дания.    Една от специфичните черти на тази класация е, че тя не оценява нормите на закона и процедурите, както е в класацията на Световната банка, а взима под внимание субективната оценка на инвеститорите за инвестиционния климат.    СИФ прави класацията от 1979 г., включените в нея 141 икономики представляват 99% от световния БВП. Изследването констатира, че десетилетие след световната финансова криза повечето икономики все още се намират в цикъл, който се характеризира с нисък растеж на производството.    Икономиките, които инвестират в преквалификация на работната сила и укрепването на инфраструктурата, най-добре ще устоят на глобалното забавяне.    „Държавите, които в своята икономическа политика поставят акцент върху инфраструктурата, знанията, изследванията и развитието са по-успешни от тези, които се фокусират само върху традиционните фактори на растеж”, подчерта проф. Клаус Шваб, основател и президент на Световния икономически форум в Давос.", "date": "2019.10.10", "title": "СИФ: Българската икономика е най-конкурентоспособната на Балканите "}
{"url": "http://epicenter.bg/article/Nyama-sluchai-na-zloupotreba-s-lichni-danni-sled-hakerskata-ataka-sreshtu-NAP-/195295/4/0", "text": "След пробива в електронната система на НАП няма случаи на злоупотреба с лични данни и прехвърляне на собственост. Това съобщиха пред временната парламентарна комисия по темата от Нотариалната камара и Висшия адвокатски съвет, предаде БНР.    Повече от три месеца след случая няма основания за притеснение, увери Луиза Стоева, заместник-председател на камарата.    „В Нотариалната камара съществува една система, в която при удостоверяване на подписите върху пълномощни за разпореждане с недвижим имот, директно се качва там документа. Това възпрепятства възможността да бъдат ползвани фалшиви пълномощни, като бъдат ползвани чужди лични данни, за да може да бъде прехвърлен даден недвижим имот,“ обясни тя.    Людмил Рангелов, заместник-председател на Висшия адвокатски съвет, също потвърди липсата на сигнали за злоупотреби с лични данни.    „Само медийно са известни два случая на образуване на дела срещу Националната агенция по приходите за отговорността на държавата по закона. По-скоро са някакъв медиен ажиотаж, отколкото да са реално обосновани с причинени на тези граждани щети,“ заяви Рангелов.  ", "date": "2019.10.10", "title": "Няма случаи на злоупотреба с лични данни след хакерската атака срещу НАП "}
{"url": "http://epicenter.bg/article/Moshenik-opita-da-iztegli-10-bona-kredit-s-falshiva-lichna-karta-v-Shumen-/195217/3/0", "text": "Мъж е задържан в Шумен за опит да изтегли 10 000 лева с фалшиви документи. Това съобщиха от ОДМВР - Шумен.    Служители от сектор \"Противодействие на икономическата престъпност\" са задържали мъжа. Мъжът бил забелязан от служители на сектора в следобедните часове на гише в клон на банка в центъра на Шумен.    Предприети били действия за установяване на самоличността му и били прегледани всички документи, представени пред служител на банката за усвояване на кредит.    В хода на проверката е установено, че мъжът ползвал неистински документ за самоличност – лична карта. Изяснена била самоличността му - 36-годишен мъж от София. Задържан е за срок до 24 часа в полицейското управление в Шумен.    За извършеното престъпление е образувано досъдебно производство.  ", "date": "2019.10.10", "title": "Мошеник опита да изтегли 10 бона кредит с фалшива лична карта в Шумен "}
{"url": "http://epicenter.bg/article/Baba-uplashi-valk-s-piratki-v-Blagoevgradsko-/195223/3/0", "text": "Въпреки топлата есен вълци на глутници по 5-6 започнаха да нападат кошари в планинските села Раздол, Гореме и Цапарево в община Струмяни, съобщи Канал 3.   Стигнали са на почти 100-на метра от къщите на хората, а във всеки двор има кошара с по няколко овци или кози. Само за последните няколко дни са изчезнали 4 крави, 10 овце и 5 кози. Нападнали и разкъсали магаре, вързано в местност край село Раздол.    Хората в района, които предимно са възрастни, се страхуват да отидат до нивите си край селата, където сега трябва да събират картофите и зрелия боб. Преди няколко дни 70-годишната баба Стефка Николова от с. Раздол се е срещнала очи с очи с едър вълк, който в продължение на няколко минути стоял на едно място и я дебнел. Бабата имала в джоба си пиратки, хвърлила две от тях срещу вълка и той избягал.    Внесен е сигнал до община Струмяни и до Горското ловно стопанство. В близките дни ще бъдат организирани ловни хайки за справяне с вълчата напаст.  ", "date": "2019.10.10", "title": "Баба уплаши вълк с пиратки в Благоевградско "}
{"url": "http://epicenter.bg/article/Sevdalin-Mavrov--Premahvaneto-na-sakratenoto-sledstvie-za-ubiystva-shte-uvelichi-razhodite-za-veshti-litsa/195233/3/0", "text": "Изпълнението на бюджета на съдебната власт до края на август – един иначе дълбоко рутинен въпрос, който ежемесечно Висшият съдебен съвет (ВСС) обсъжда – предизвика сериозен дебат в Пленума на кадровия орган в четвъртък във връзка с кризата за вещи лица, която години наред стои на дневен ред пред българското правосъдие.    Темата бе повдигната от Севдалин Мавров, който изрази опасения, че проблемът с вещите лица ще се задълбочи, след приетите в сряда на второ четене промени в Наказателно-процесуалния кодекс (НПК), с които бе ограничена възможността за приложение на съкратеното съдебно следствие в случаите на умишлени убийства.    \"Използвам случая, че министърът е тук. Вие знаете какви са проблемите, но се опасявам, че с промените в закона и отпадането на съкратеното следстиве разходите за вещи лица и експертизи ще се увеличат. Моля да ни помогнете в тази насока, тъй като е всеизвестен проблемът с липсата на вещи лица и трудното им намиране заради ниските възнаграждения. Един вариант е възвеждането на видеоконферентни връзки. В ход и проект в тази насока, но може би нещата ще вървят по-бързо, ако не разчитаме само на него\", заяви Мавров.    Правосъдният министър Данаил Кирилов откликна.    \"Благодаря за предложението! По отношение на разходите с отпадане на съкратеното съдебно следствие за убийствата, статистиката, която бе предоставена, сочи, че в последните 4 години от 600 дела за убийства около ¼ от тях са били по съкратеното производство. Има логика в това, което казвате – около 25% от делата, ако преминат по общия ред, би могло да се очаква забавяне във времето и увеличаване на разхода. Убеден съм, че има възможност за оптимизация на разходите, включително и в частта за съдебната охрана, която също се претоварва при удължаване на съдопроизводството. Тук остро се поставя и въпросът за квалификацията на вещите лица. Този въпрос обаче трудно ще получи развитие, но разчитам на вашето участие да намерим ефективни форми за стимулиране да намерим качествени вещи лица. Разчитам вие да посочите пътя и формата, а изпълнителната власт да се опита да я осъществи\", заяви Кирилов.    \"Има решение. Отдавна се говори за създаването на институт за вещите лица, който да е отделен от МВР, но наистина всичко опира до заплащането. Проблемът не е лесен за решаване\", отвърна Мавров.    Евгени Диков също взе думата, за да поясни, че проектът, свързан с вещите лица, по който ВСС е бенефициент, се бави поради липсата на движение в законодателните изменения.    \"Тъй като аз съм координатор на проекта, за който говори г-н Мавров. Вече са направени предложения за законови изменения за въвеждането на видеоконферентни връзки във всички съдилища. Там се забавят нещата. Така, че моля да се придвижат\", заяви Диков.    Накрая, Данаил Кирилов пое личен ангажимент да обърне внимание на предложените промени и да задвижи процедурата.    \"Трябва да ги обявим и на Съвета за съдебна реформа, но поемам ангажимент това да стане възможно най-бързо и това да се случи преди коледното прекъсване на това Народно събрание\", заяви Кирилов.    Пак във връзка с бюджета, министърът на правосъдието се ангажира да направи и справка относно причините за ниския размер на взиманията на съдебната власт, който проблем също е актуален от години.  ", "date": "2019.10.10", "title": "Севдалин Мавров: Премахването на съкратеното следствие за убийства ще увеличи разходите за вещи лица"}
{"url": "http://epicenter.bg/article/Nameriha-trupovete-na-mayka-i-sin-v-doma-im-v-Targovishte-/195249/3/0", "text": "Криминалисти от полицията в Търговище изясняват обстоятелствата около смъртта на майка и син. На 9 октомври, около 16:30 часа, безжизнените им тела са намерени в дома им в жилищна кооперация в кв. \"Запад\" в града. Това съобщиха от ОДМВР-Търговище.    Своевременно на място са пристигнали полицейски и медицински екипи. Извършен е оглед на местопроизшествието, при който не са констатирани видими следи от насилие.    Аутопсия ще установява причините за смъртта на 51-годишната жена и 27-годишния ѝ син.    По случая е образувано досъдебно производство и работата по него продължава под наблюдението на прокурор от Окръжна прокуратура.", "date": "2019.10.10", "title": "Намериха труповете на майка и син в дома им в Търговище "}
{"url": "http://epicenter.bg/article/Prokuraturata-v-Burgas-vnese-obvinitelen-akt-sreshtu-Bencho-Benchev-/195281/3/0", "text": "Районна прокуратура-Бургас внесе обвинителен акт срещу Бенчо Бенчев,      Той е обвинен за това, че в периода от 02 август 2018 г. до 04 август 2018 г. в Република Гърция и Република Турция, спомогнал Димитър Ж. (Димитър Желязков, известен като Митьо Очите, бел. ред) да избегне и да бъде осуетено спрямо него наказателно преследване, като на 02 август 2018 г. е транспортирал с лек автомобил Димитър Ж. от град Солун, Република Гърция, през границата между Република Гърция и Република Турция, до град Истанбул и за периода 02 август 2018 г. до 04 август 2018 г. му предоставил за ползване стая в хотел „Рамада“, която била резервирана на името на Бенчо Бенчев.    Бенчо Бенчев е обвинен и за това, че на 05 август 2018 г.в град Бургас, в дома си, в спално помещение е държал 57 броя фабрични патрони, представляващи боеприпаси по смисъла на Закона за оръжията, боеприпасите, взривните вещества и пиротехническите изделия (ЗОБВВПИ), без да има за това разрешително, изискуемо съгласно ЗОБВВПИ.    Бенчо Бенчев е обвинен и за това, че на 05 август 2018 г. в град Бургас, в дома си, в спалното си помещение е държал огнестрелни оръжия и боеприпаси за тях, както следва:    - В гардероб – огнестрелно оръжие – ловна карабина и 100 броя боеприпаси за същото огнестрелно оръжие, за чието съхранение е имал издадено разрешително за съхранение, но не е взел необходимите мерки за сигурност и особено мерките предвидени в надлежните правилници, наредби или инструкции, а именно чл.98, ал.1 от ЗОБВВПИ – „Огнестрелните оръжия и боеприпасите за тях се съхраняват в метални каси, неподвижно закрепени, снабдени със секретно заключващи се устройства – за физическите лица на постоянния им адрес\".    - В метална каса – огнестрелни оръжия - три пистолета „Байкал – 442“ и 90 броя боеприпаси за посочените пистолети, за което е имал разрешително за съхранение, издадено на търговското дружество „Бенмар“ ЕООД - град Бургас, но не е взел необходимите мерки за сигурност и особено мерките предвидени в надлежните правилници, наредби или инструкции, а именно чл.98, ал.1 от ЗОБВВПИ.    Очаква се Районен съд – Бургас да насрочи дата за провеждане на разпоредително заседание по делото.  ", "date": "2019.10.10", "title": "Прокуратурата в Бургас внесе обвинителен акт срещу Бенчо Бенчев "}
{"url": "http://epicenter.bg/article/8-godishno-momche-beshe-blasnato-na-peshehodna-pateka-v-Plovdiv/195291/3/0", "text": "8-годишно момче беше блъснато от джип на пешеходна пътека на пловдивския бул. \"Васил Априлов\". Това съобщават от БНР.   Пострадалото дете е транспортирано в УМБАЛ \"Свети Георги\" . От спешното отделение информираха, че момчето е прието със съмнения за счупена ключица.    Инцидентът е станал малко преди три следобед. 40- годишният шофьор е тестван с дрегер за алкохол, като резултатът е отрицателен.    Служителите от \"Пътна полиция\" извършват оглед на мястото на катастрофата и изясняват причините за нея.", "date": "2019.10.10", "title": "8-годишно момче беше блъснато на пешеходна пътека в Пловдив"}
{"url": "http://epicenter.bg/article/-Dvama-vidinchani-sa-zadarzhani-za-trafik-na-hora-s-tsel-prosiya-v-Shvetsiya-i-Frantsiya/195294/3/0", "text": "Специализираната прокуратура привлече към наказателна отговорност две лица за участие в престъпен сговор за трафик на хора във Франция и Швеция с цел набиране, транспортиране и склоняване към просия. Това съобщават от пресцентъра на спецпрокуратурата.    Двамата са задържани на 9 октомври 2019 г. във Видин при съвместни действия по разследването на ГДБОП и Специализираната прокуратура, със съдействието на служители на Териториалната служба „БОП“ - Видин и Областната дирекция на МВР - Видин.    При извършените претърсвания на жилища и автомобили, както и лични обиски, са намерени и иззети 700 евро, 2000 шведски крони, бележки от преводи на различни суми, касови бележки на френски и шведски език, талони на автомобили, договори и пълномощни, тетрадки със записки на имена и суми в евро и други документи, доказващи престъпната дейност.    Трафикантите набирали кандидати с обещания за работа на Запад сред малоимотни и малограмотни хора. Транспортирали ги във Франция и Швеция, осигурявали им мизерни квартири и храна, склонявали ги да просят и прибирали по-голямата част от „приходите“.    Установени са и са разпитани като свидетели множество жертви на трафика, експлоатирани от двамата видинчани.    С постановления на прокурор от Специализираната прокуратура на всеки от тях е наложено задържане до 72 часа. На 11 октомври 2019 г. в Специализирания наказателен съд ще бъдат весени и искания за определяне на най-тежката мярка за неотклонение „задържане под стража“.", "date": "2019.10.10", "title": " Двама видинчани са задържани за трафик на хора с цел просия в Швеция и Франция"}
{"url": "http://epicenter.bg/article/-Okonchatelno-reshenie-na-VKS--petima-ot-podsadimite-po-deloto--Kilarite-3--ostavat-v-zatvora/195303/3/0", "text": "Тричленният състав на Върховния касационен съд окончателно реши да остави в затвора петима души от престъпната група, известна като \"Килърите 3\", съобщиха от пресцентъра на ВКС.   Наложените наказания \"лишаване от свобода\" са за Милчо Петров – 10 г., Васил Василев – 5 г., Иван Цветков – 3 г., Калоян Томов – 3 г., Димитър Начков – 1 г., отложено с изпитателен срок от 4 години.    „Възприемането на извлечените от съответното доказателствено средство относими обстоятелства изисква тяхното съпоставяне с другите доказателства и точно това е направил съдът, като действията му не са произволни или както се твърди по „непонятна логика“, а следват точно определените процесуални правила за проверка на доказателствата с оглед преценката за доверяването им като правдиви и истинни, спомагащи за разкриване на обективната истина“ – пише в решението на ВКС.    Решението не подлежи на обжалване и протест.  ", "date": "2019.10.10", "title": " Окончателно решение на ВКС: петима от подсъдимите по делото „Килърите 3“ остават в затвора"}
{"url": "http://epicenter.bg/article/Uchenichka-e-v--Pirogov--sled-kato-uchitel-ya-zameril-s-chin-/195306/3/0", "text": "Инцидент с учител и ученик разбуни духовете в училище в софийското село Яна. Детето е прието в института \"Пирогов\" след спречкване с учител в час по история, предава bTV. След спор за дисциплината в часа, учителят е повдигнал чина, в следствие на което едно от децата на него е с наранявания на ребрата.    Подаден е сигнал и в полицията. Образователният инспекторат също се ангажира с проверка по случая.  „Звъннаха ми от вкъщи и ми казаха, че госпожата е метнала с чина по детето, което е на 12 годинки и е 20 кила с мокри дрехи. В момента е в „Пирогов” и не знам точно къде е. Причина не мисля, че има, тя е една от най-добрите ученички, нито отговаря, нито се налага. Как си позволява тази госпожа да го направи? Ние си не си бием децата, тя ще ми хвърля чин по детето”, разказва пред btv бащата Христо Кондов. „В случая е пострадало дете, което няма вина”, казва пък Райна Стоилова - директор на 116 ОУ \"Паисий Хилендарски\".", "date": "2019.10.10", "title": "Ученичка е в „Пирогов“, след като учител я замерил с чин "}
{"url": "http://epicenter.bg/article/-Geshev-otgovori-pismeno-na-zadadenite-kam-nego-vaprosi-ot-sdruzhenie--Boets-/195312/3/0", "text": "Кандидатът за нов главен прокурор Иван Гешев отговори писмено на зададените към него въпроси от сдружение „Боец“ във връзка с номинацията му за главен прокурор. Писмото му беше публикувано на страницата на Висшия съдебен съвет.   В него Гешев оборва, по думите му, „манипулативните твърдения на сдружението“, с факти по конкретни разследвания и дела. Зам. -главният прокурор посочва, че неназованият източник на информация на НПО-то очевидно го е подвел и излага конкретиката по зададените въпроси, свързани с конкретни дела.   Писмото може да бъде прочетено на сайта на ВСС   ", "date": "2019.10.10", "title": "Иван Гешев отговори писмено на зададените към него въпроси от сдружение „Боец“"}
{"url": "http://epicenter.bg/article/Prof-Mihaylov--Problemat-s-bezopasnostta-idva-ot-zabavyane-na-novite-tehnologii-v-napravata-na-patishta/195296/2/0", "text": ", заяви проф. Николай Михайлов, ръководител на катедра”Пътища и транспортни съоръжения” в УАСГ, по време на XII-та Национална конференция по транспортна инфраструктура.   Форумът започна днес в Несебър, а един от акцентите, по който дебатираха експертите, е изграждането на безопасни пътища.   “Имаме един автомобил, който трябва да се движи безопасно по съвременна и адекватна пътна мрежа, обясни проф. Михайлов, пояснявайки, че проблеми в момента на пътната мрежа има не само в България, а в цяла Европа и в целия свят: \"Те се крият в разликата в бързото развитие на автомобилите, където се внедравят много нови технологии и в направата на пътища, където има изоставане”.   Целта на днешната конференция е обмяната на опит между експертите от различните държави за изграждане на безопасни пътища, поясни още той.   , която заяви: ”Категорично обмяната на опит е изключително важен, за да можем да постигнем бързо големи резултати, защото България на Европейско ниво е една от държавите, които не се справя много с подобряване на безопасността на пътищата. Не е необходимо да започваме от нулата и да измисляме топлата вода има много опит, които може да бъде използван както на Европейско така и на световно ниво.”   Организаторите ѝ са Катедра „Пътища и транспортни съоръжения“ към УАСГ, Институт по транспортно строителство и инфраструктура и Националният комитет на България към Световната пътна асоциация (PIARC) - Сдружение „Български форум по транспортна инфраструктура“.   Събитието се провежда под патронажа на Министерството на регионалното развитие и благоустройството (МРРБ), Министерството на транспорта, информационните технологии и съобщенията (МТИТС), Държавна агенция „Безопасност на движението по пътищата“.   Аудиторията на форума е съставена от международни експерти, специалисти и мениджъри на утвърдени компании в строителния бранш, представители на правителствени и неправителствени организации, както и на научните среди.  ", "date": "2019.10.10", "title": "Проф.Михайлов: Проблемът с безопасността идва от забавяне на новите технологии в направата на пътища"}
{"url": "http://epicenter.bg/article/Petar-Vitanov--Da-varnem-fokusa-ot-sigurnost-kam-integratsiya-na-Zapadnite-Balkani/195304/2/0", "text": "„Ние като ЕП следва да бъдем последователни по отношение на подкрепата за европейската перспектива за Западните Балкани. Най-вече защото процесът на присъединяване е двигател за реформи и за постигане на стабилност в региона. Ето защо, приветствам препоръката на ЕК за започване на преговори с Република Северна Македония и с Република Албания“, заяви ръководителят на Делегацията на българските социалисти в ЕП Петър Витанов в Брюксел. Това съобщиха от пресофиса на евродепутата.   Той подчерта, че в последните няколко години фокусът на ЕС е изместен от интеграция в посока сигурност, което в голяма степен превърна Югоизточна Европа в арена на противоборства. „Така рискуваме да превърнем усилията ни в борба за Западните Балкани вместо в интеграция на Западните Балкани. Да се върнем на полето на интеграцията“, акцентира Витанов.   Ръководителят на българските социалисти наблегна, че започването на преговорите не трябва да се разглежда като гаранция за членство, а като движеща сила за засилване върховенството на закона и поддържане на толерантни добросъседски отношения. „Напредъкът зависи както от индивидуалните усилия, така и от изпълнение на критериите за членство“, допълни Витанов.  ", "date": "2019.10.10", "title": "Петър Витанов: Да върнем фокуса от сигурност към интеграция на Западните Балкани"}
{"url": "http://epicenter.bg/article/Prof--Velislav-Minekov--Razkasvaneto-na-lika-na-Maya-Manolova-e-shamanizam-/195305/2/0", "text": "  „По какво разбрах кои са добрите в тези избори? Това са тези, които пострадаха най-много.“  Това заяви скулпторът проф. Велислав Минеков днес по време на среща на гражданския кандидат за кмет на София Мая Манолова с интелектуалци и хора на изкуството.     Проф. Минеков нарече разкъсването на портрета на Мая Манолова „шаманизъм“. Преди дни вандали разкъсаха шатрата пред НДК, в която се помещава щабът на кандидатката, като един от разрезите бе именно през нейното лице. Преди това шатрата и лицето й бяха неколкократно надрасквани с маркер и химикал.   „Късането на портрет не означава унищожаване на личността. Следващия път се надявам да подготвят кукла и да я бодат с игли“, заяви още той.  „Превърнаха държавата в диктатура. Тази диктатура следва с всяка стъпка, тя се появи дори в Прокуратурата, в медиите, които бяха откраднати от нас, които останаха в затишие и които са длъжни да хвалят единствено управляващата каста. Естествено е да бъдем водещи по корупция в Европа. Естествено е да бъдем водещи и в нищетата на медиите – на 111-то място в света“, категоричен бе Минеков.   „Всъщност, създадохме олигарси по неестествен принцип, банкови измамници, кредитни милионери и нито един от тях не може да бъде определен като истински бизнесмен, защото той не гарантира просперитет, а гарантира само грабеж“, допълни Минеков.  „Бедата е, че този грабеж достигна и до Столичната община. В нея на първо място има корупция и грабеж. Вследствие на този грабеж може да видите на какво е заприличала тя“, заяви още той.  Според него се харчат милиони за глупости, като твъре скъпи колчета по „Граф Игнатиев”.   Той определи ремонта на улицата като „какофония”, а бул. „Витоша“ – като „неясен провинциален проект от далечното минало“.  „Културното наследство беше абсолютно унищожено. Знаете колко къщи, които са паметник на културата, бяха изоставени с очакване да се срутят, за да се построи нещо друго на тяхно място, нещо от което да се изкарват пари“, заяви още професорът и допълни, че „първото нещо, за което трябва да се погрижи Столичната община, са изоставените паметници на културата“.  „Трябва да се действа, за да спасим културното си наследство“, посочи още той.  „В общината напълно отсъстват европейски програми за естетизация на градска среда, отсъстват програми за публично изкуство. Единствените опити за естетизация на града са паметници, с които се заринахме, за съжаление според мен, не знам според други, огромната част от тях са ужасяващи”, заяви още той. Според Минеков е нормално в общината да съществува комисия от специалисти и професионалисти, които да определят какво е нужно като монумент, дали е исторически достоверен, да се направи конкурс между автори и да се избере кое е най-доброто представяне.    „Надявам се на една нова политика на овладяване на културното пространство на София. Една нова политика на развитие на парковата среда, в развитието на градската среда, в развитието на площадите и големите емблематични обществени сгради“, каза на свой ред скулпторът проф. Валентин Старчев.    „Ние имаме нагаждачество от всякакъв род и от всеки пост. Аз много се надявам г-жа Манолова да възстанови авторитетите, които могат да бъдат чути и най-вече да имат власт. Вие трябва да обявите война на обществено-политическата глупост, която бе въдворена последните 15 години“, заяви Лили Маринкова. Видео от изказването на Лили Маринкова тук:  „Говорим за един кмет като символ и като прагматизъм. Като способности и личностно обаяние. Мая е единственият такъв кандидат за кмет на София“, каза проф. Андрей Пантев. „Столичен град без символика не може да бъде авторитетен. Има три примера за символична нищета на столицата. В центъра на София срещу Двореца стоеше мавзолей, мумия. Мумията олицетворяваше една гледна точка към света. За 20 години Столичната община не намери начин да изгради символично пространство срещу Двореца. Тя го превърна в паркинг. Превърна го в бит. Това наричам символ на нищета. Основната улица в София – бул. „Витоша“ също може да бъде погледната като символ на нищета, защото тя прилича повече на зле поддържана баня, на която се отлепват плочките, отколкото на истински булевард. И третият символ за нищета е образът на подлеза. София прилича на изоставен подлез. И така, вместо да имаме символики, които да упражняват авторитет, да излъчват памет, да излъчват значимост, ние имаме паркинг, баня и подлез“, каза проф. Валери Стефанов.   „Ние, членовете на Съюза на българските писатели съществуваме въпреки Столичната община. Пет години съм председател на съюза и не съм почувствал по никакъв начин тя да подпомогне българския писател. А ако го прави, го прави избирателно. Българската литература обаче е жива и ще продължи да съществува въпреки Столичната община. Но аз много се надявам, че като станете кмет, това ще се промени“, каза председателят на Съюза на българските писатели проф. Боян Ангелов.   „Хващам се за думите на проф. Стефанов за подлезите – идеята, че човекът трябва да бъде вкаран под земята, а не колите – това е абсолютно ненормална ситуация, при която хората биват насилвани да не могат да преминат по друг начин, освен да пълзят долу – това е точно тази нищета, за която стана тук дума“, заяви и Виза Недялкова.     „Образованието е другият стълб на духовността. То може да промени живота на хората към добро и виждам, че мерките, предвидени в тази част на програмата на г-жа Мая Манолова, са подробно и интересно разработени – например , въвеждането на различни видове изкуства в общинските училища е чудесен повод децата да разберат какво е удоволствието от това да съпреживяваш изкуството във всичките му форми“, каза режисьорът Борис Панкин.     „Нека г-жа Манолова да има шанс, а ние да имаме късмет тя да бъде наш кмет“, пожела успех и композиторът проф. Георги Костов.      „Вие имате сърца и идеали, и това е нужно на София – идеал как да направим София чиста, почтена, зелена, духовна и свободна. Творците са свободни хора, водачите, които трябва да покажат какъв е пътят към промяната.  Във връзка с анонса ми, че гражданите ще влязат в управлението, че ще управляваме с тях и за тях, че ще има обществени съвети по различни направления, по районите, в различните столични дружества, смятам, че най-ценен би бил творчески съвет, който да вдъхновява и да подкрепя, но в същото време и да възпира кмета, когато идеите му са в конфликт с естетиката“, заяви Манолова. И допълни – „Надявам се, вие да бъдете до мен и когато, и ако стана кмет. Наистина, ще разчитам на вас, ще се постарая да не ви разочаровам“, благодари на всички Мая Манолова.    ", "date": "2019.10.10", "title": "Проф. Велислав Минеков: Разкъсването на лика на Мая Манолова е шаманизъм!"}
{"url": "http://epicenter.bg/article/Yohanes-Han-e-uveren--che-Balgariya-nyama-da-blokira-pregovorite-na-Severna-Makedoniya-za-ES-/195307/2/0", "text": "Европейският комисар по разширяването на Европейския съюз Йоханес Хан е \"уверен\", че България няма да блокира началото на преговорите за членството на Северна Македония в ЕС, но призова София да не използва процеса за присъединяването за решаване на двустранни проблеми. Това пише скопският вестник ”Независен“, цитиран от Агенция \"Фокус\".    Коментирайки позицията на България относно преговорите със Северна Македония и исканията, свързани с историята и езика, Хан отбеляза, че е \"много уверен, че това няма да доведе до вето\" и че има „доверие\" на българския премиер Бойко Борисов, че това няма да се случи.    „Това също е проблем, за който мога само да призова нашите страни членки да не използват процеса за двустранни въпроси. Ако това се случи, това няма да доведе до никъде“, заяви Хан.    Той се възползва от възможността да призове държавите-членки на ЕС да опростят процеса по преговори за страните кандидатки.  ", "date": "2019.10.10", "title": "Йоханес Хан е уверен, че България няма да блокира преговорите на Северна Македония за ЕС "}
{"url": "http://epicenter.bg/article/Pencho-Milkov--Promyanata-v-Ruse-zavisi-ot-vsichki-nas--zaedno-mozhem-da-ya-postignem-/195311/2/0", "text": "  \"При срещите си с русенци разбрах, че всички копнеят за промяната, но много не вярват, че можем да я постигнем. Промяната зависи от всички нас. Гласът и на богатия, и на бедния, стария и младия има еднаква тежест затова заедно можем да направим промяната, но тя изисква мобилизация. Изцяло съм свързан с Русе. Израснах тук, тук пораснаха и трите ми деца и вярвам, че след четири години хората ще виждат Русе като северната столица на България\".   Това заяви кандидатът за кмет на община Русе от \"БСП за България\" Пенчо Милков пред Нова телевизия. Той добави, че в работата си ще спазва принципите на единение, компетентност, прозрачност и почтеност. \"Вярвам, че с усърдието и таланта ни можем да превърнем Русе в град, който другите българи да сочат за пример\", каза още Милков. Той заяви, че за да стане това е необходимо да преминем над партийните ежби и да осъзнаем силата си. \"Важна е личността, която вие ще изберете за кмет - деен, компетентен и с личен мотив за да развива града\", каза още Милков.    \"Чистотата на въздуха в Русе е проблем от З0 години. Като дете носех маска в училище и за жалост миналата година видяхме същия феномен. Това, което ще направя още първите дни, когато стана кмет, ще бъде да дам цялата информация на гражданите\", каза още Пенчо Милков. Той добави, че ще пита русенци дали искат да се закупи мобилна станция за измерване на качеството на въздуха, за да го следят постоянно. \"Ще чистим редовно улиците, ще садим и дървета, защото чистотата на въздуха не е свързана само с промишлените замърсители. Ще направим така, че хората да имат възможност да заменят отоплителните си уреди\", каза още Пенчо Милков. Той припомни, че след негови въпроси в парламента, свързани с качеството на въздуха, три мобилни станции са дошли в Русе и веднага са констатирани нарушения и е наложена глоба на един инвеститор в размер на 400 000 лв. \"Това, което кметът трябва да направи веднага, е да задейства държавната машина , защото досега за управляващите думата \"мигновено\" не съществуваше\", категоричен бе Пенчо Милков.    Кандидатът с №71 в бюлетината заяви още, че когато разходва публични средства като кмет на община Русе ще търси потенциала на местните фирми. \"Ще направя така, че средствата, дадени за Русе да остават тук, защото усвоените 500 млн. лв. за 8 години отидоха във варненски, шуменски и софийски фирми. Ще следим за качеството и срочността на проектите в общината, за да се подобрява средата постоянно. За да развием бизнеса в града, ще направим ефективно работещ технологичен парк със споделени работни места и пълен достъп до технологии. Ще подкрепя и малките семейни фирми\", каза още Пенчо Милков. Той коментира строителството на пътя Русе-Бяла и заяви, че то не е спряно заради съдебните обжалвания, които са приключили много отдавна. \"Трябва ясно да кажем на всички, че финансиране не е осигурено от правителството\", заяви Пенчо Милков.", "date": "2019.10.10", "title": "Пенчо Милков: Промяната в Русе зависи от всички нас, заедно можем да я постигнем!"}
{"url": "http://epicenter.bg/article/Mayk-Pompeo-pozdravi-Boyko-Borisov-za-modernizatsiyata-na-armiyata-i-postizheniyata-v-energiynata-sfera/195313/2/0", "text": "Министър-председателят Бойко Борисов проведе телефонен разговор с държавния секретар на САЩ Майк Помпео. Те обсъдиха стратегическото партньорство между България и САЩ, което и според двамата е отлично и следва да продължи да се развива така и занапред. Помпео изтъкна, че премиерът Бойко Борисов е направил много добри неща за България, съобщиха от правителствената информационна служба.    Държавният секретар на САЩ поздрави премиера Борисов за модернизацията, която правителството реализира в сферата на отбраната и за спазването на поетия ангажимент към НАТО - 2% от разходите от БВП да се отделят за този сектор. Според Майк Помпео, българският министър-председател би могъл да окуражи колегите си в НАТО и Европа също да се ангажират със спазването на тази евроатлантическа цел. Държавният секретар на САЩ изтъкна също така ползата от съвместните учения, които се провеждат в България.    Майк Помпео поздрави министър-председателя Борисов и за сериозната работа по отношение на диверсификацията в енергийната сфера.    „Ние строим газови магистрали, по които да тече газ от различни източници и създаваме по-конкурентна среда“, изтъкна премиерът Бойко Борисов. Министър-председателят запозна държавния секретар на САЩ с етапа на изграждане на интерконектора с Гърция. Борисов посочи още, че страната ни вече получи първите доставки на втечнен природен газ от САЩ през месец юни. По отношение на АЕЦ „Белене“ премиерът отбеляза, че за реализацията на проекта държим да има широко международно участие.    По време на разговора бяха обсъдени добрите резултати от сътрудничеството по линия на сигурността, борбата срещу контрабандата и трафика на хора. Помпео благодари за усилията на България по всички тези теми, а министър-председателят Борисов заяви, че за страната ни е важно да следва своите евроатлантически ценности.    Борисов и Помпео обсъдиха също така и добрите оценки за бизнес климата, които бяха дадени по време на годишната среща на министър-председателя с Американската търговска камара и посолството на САЩ в България в началото на настоящата седмица. Премиерът Борисов изрази надежда, че доброто сътрудничеството на страната ни с американските компании ще продължи занапред и ще се разширява.    Министър-председателят Борисов и държавният секретар на САЩ обмениха мнения за Балканите и развитието на региона. По отношение на Република Северна Македония Помпео акцентира върху приноса на премиера Борисов за развитието по пътя към членство в НАТО и ЕС, до което е достигнала към момента тази страна.    В рамките на разговора премиерът Борисов и държавният секретар на САЩ Майк Помпео обмениха мнения и по отношение на процесите, които текат в Сирия, като българският министър-председател изрази тревога относно ситуацията в тази страна.  ", "date": "2019.10.10", "title": "Майк Помпео поздрави Бойко Борисов за модернизацията на армията и постиженията в енергийната сфера"}
{"url": "http://epicenter.bg/article/Yordanka-Fandakova--Razshiryavame-bul-quot-Lomsko-shose-quot--do-Sofiyskiya-okolovrasten-pat-/195314/2/0", "text": "  Предвиждаме разширение на бул.\"Ломско шосе\" от метростанция от „Ломско шосе\" до жп линията (2020 г.) и до Софийския околовръстен път (СОП) (2021–2025 г.). Поетапно подготвяме работни проекти и извършваме процедури за отчуждаване. От 2020 година имаме готовност да започнем с работа по първия етап до жп линията. Това каза кандидатът за кмет на София Йорданка Фандъкова, издигната то ГЕРБ-СДС на среща с граждани и бизнес, развиващ дейност на територията на район „Връбница\", съобщиха от пресцентъра на ГЕРБ.    На срещата присъства и кандидатът за кмет на района Младен Маринов, както и за общински съветници Николай Стойнев, Владимир Данаилов, Християн Петров, адв. Георги Георгиев, Симеон Колев, Татяна Георгиева и кандидатите за кметове на с. Волуяк - Йордан Йорданов и на с. Мрамор - Александър Георгиев.    Провеждат се процедури за отчуждаване и от следващата година ще имаме готовност да започнем с работа от кръговото кръстовище при метростанция „Ломско шосе\", уточни Фандъкова.    Другите важни инфраструктурни проекти за района, по които се работи, са изграждане на бул.\"Обелско шосе\"/бул. „Стефансон\" – от бул. „Панчо  Владигеров\" до Околовръстен път, изграждане на транспортна връзка между „Обеля 1\" и ж.к „Обеля\", където също са необходими процедури по отчуждаване. Поетапно се извършва и отчуждаване за изграждането на бул.\"Черни Дрин\".    Важна за района е и новата метростанция между бул.\"Сливница\" и жк „Обеля\".    Продължава изграждането на канализация в кв. \"Модерно предградие\" след като са изградени дубльор на колектор „Н\" и прилежащите към него  клонове, Главен канализационен клон I, започна работа по първи етап на Главен канализационен клон II в кв. „Модерно предградие\". Положена е  нова пътна настилка по ул. „Стефан Дуньов\", където приключи изграждането на канализация. Реконструирани са електроснабдителната мрежа, уличното осветление. Извършва се отчуждаване на имоти от вътрешно кварталната мрежа по ул. „Справедливост\", ул.\"357\", ул.\"Старата църква\" и др., по които ще продължи изграждането на канализация. До края на годината предстои да започне изграждане на водопровод и канализация по ул. „Братя Станиславови\".    Защитихме за канализация в София 400 млн.лв. по ОП \"Околна среда\", каза също Фандъкова.    В район „Връбница\" са ремонтирани сградите на 6 училища, изградени са две нови сгради на детски градини, каза кандидатът за кмет Младен  Маринов. По думите му ще работим за връщането на парка пред НЧ „Св. св. Кирил и Методий\" към общината.    След като напреднахме с базовата инфраструктура, предвиждаме активна работа в кварталите – с обновяване и изграждане на улици, паркинги и междублокови пространства, посочи също Фандъкова.  ", "date": "2019.10.10", "title": "Йорданка Фандъкова: Разширяваме бул.\"Ломско шосе\" до Софийския околовръстен път "}
{"url": "http://epicenter.bg/article/Kontraadmiral-Kiril-Mihaylov--VMS-davat-na-mladite-hora-vazmozhnost-za-dobar-sotsialen-status/195315/2/0", "text": "Службата във Военноморските сили дава на младите хора възможност за предвидимо кариерно развитие и добър социален статус. Морските специалисти са елитни военнослужещи и това им дава сигурност и стабилност. При нас кандидатстват млади хора, които притежават различни умения и способности и не се страхуват от трудностите. Това каза днес командирът на Военноморските сили контраадмирал Кирил Михайлов по време на събитията от информационната кампания „Бъди войник“ в гр. Добрич, съобщиха от пресцентъра на МО.    Той припомни, че ВМС са обявили конкурс за заемането на 100 вакантни матроски длъжности, а срокът за подаване на документи изтича на 18 октомври 2019 г. До този момент в конкурса са кандидатствали 107 човека, като 7 от тях са от Добрич, съобщи командирът на ВМС.    Контраадмирал Михайлов посочи, че от началото на кампанията „Бъди войник“, която започна през февруари тази година и вече гостува в над 20 града в страната, се забелязва положителна тенденция за увеличаване на кандидатите за военна служба.    За разлика от миналата година съотношението между броя на кандидатите и обявените вакантни войнишки и матроски длъжности през 2019 г. вече е 1,5 кандидати за 1 място.    „Паралелно с кампанията за привличане на кандидати за военна служба се предприемат и мерки за повишаване на социалния статус на военнослужещите“, отбеляза контраадмирал Михайлов.    Стотици младежи от 8 общини на област Добрич посетиха днес информационната борса в рамките на кампанията „Бъди войник“. Те разгледаха представените образци на военна техника, въоръжение и оборудване на Сухопътните войски, Военноморските сили, Специалните сили и служба „Военна полиция“ и наблюдаваха с интерес демонстрациите на бойни умения, представени от военнослужещите от 68-ма бригада „Специални сили“ и курсантите от факултет „Артилерия, противовъздушна отбрана и комуникационни и информационни системи“ на Националния военен университет в гр. Шумен.    Жителите и гостите на гр. Добрич имаха възможност да разгледат експозицията „Добруджа 1940 година – възвръщане на Южна Добруджа“ на Регионалния исторически музей, както и образците на екипировка и въоръжение на българската войска през XIX и XX век, представени в „музея на открито“ от регионалния клон на Национално дружество „Традиция“ – „46-ти пехотен Добрички полк“. А със своите изпълнения, мажоретният състав при средно училище по изкуствата „Св. Климент Охридски“ заслужи аплодисментите на посетителите на кампанията „Бъди войник“.    Кампанията в гр. Добрич завърши с традиционния концерт на Представителния ансамбъл на Въоръжените сили, Представителния духов оркестър на Военноморските сили и самодейни състави от града.  ", "date": "2019.10.10", "title": "Контраадмирал Кирил Михайлов: ВМС дават на младите хора възможност за добър социален статус"}
{"url": "http://epicenter.bg/article/Radev-i-Mitsotakis-obsadiha-dvustrannoto-partnyorstvo-v-sigurnostta-i-uvelicheniya-migratsionen-natisk/195318/2/0", "text": "Президентът Румен Радев и гръцкият премиер Мицотакис обсъдиха в Атина двустранното партньорство в сферата на сигурността и увеличения миграционен натиск към Европа. Това съобщиха от прессекретариата на държавния глава.    Двамата постигнаха принципно съгласие Военновъздушните сили на България и Гърция да си сътрудничат за охраната на въздушното пространство на Република Северна Македония.    Партньорство между България и Гърция в сферата на сигурността и увеличения миграционен натиск към Европа, обсъдиха днес в Атина държавният глава Румен Радев и министър-председателят на Република Гърция Кириакос Мицотакис. Двамата бяха единодушни, че отчетеното засилване на миграционните потоци в Югоизточна Европа изисква общи усилия от страна на засегнатите страни и своевременна реакция и подкрепа от страна на Европейския съюз за охраната на външните европейски граници.    Румен Радев отново подчерта, че ЕС трябва да изработи план за действие в случай на рязко увеличение на миграционния натиск по сухопътните граници на съюза и България и Гърция следва да обединят усилия в тази насока.    Двете държави споделят отношения на стратегическо партньорство и ще продължат да задълбочават сътрудничеството си в областта на отбраната, беше общата позиция на Румен Радев и Кириакос Мицотакис. Двамата постигнаха принципно съгласие Военновъздушните сили на България и Гърция да си сътрудничат и за охраната на въздушното пространство на Република Северна Македония.    Българският президент и гръцкият министър-председател откроиха като общ приоритет укрепването на стабилността и сигурността в Югоизточна Европа, които изискват продължаване на подкрепата за европейската перспектива на страните от Западните Балкани, при изпълнение на критериите за членство и необратимост в процеса на развитие на добросъседски отношения в региона.    Енергийната диверсификация, строежът на междусистемната газова връзка между България и Гърция и транспортната свързаност в региона, също бяха сред акцентите на разговора. Румен Радев и Кириакос Мицотакис обсъдиха и възможността българската страна да участва в бъдеща приватизация на пристанището в Александруполис.    На срещата беше коментирана и ескалацията на напрежение в Близкия Изток и беше споделена обща позиция за намирането на мирно решение на кризисната ситуация.    Българският президент е на работно посещение в Гърция за участие в срещата на върха на държавните глави от групата „Арайолуш“, която ще се проведе утре в Атина.  ", "date": "2019.10.10", "title": "Радев и Мицотакис обсъдиха двустранното партньорство в сигурността и увеличения миграционен натиск"}
{"url": "http://epicenter.bg/article/Zaev--Napalno-razbiram-pozitsiyata-na-Sofiya-za-Gotse-Delchev--Balgariya-e-nay-golemiyat-ni-poddrazhnik-/195320/2/48", "text": "Изпълнението на Договора за приятелство е задължение и на двете страни. Убеден съм, че ще намерим решения с приятелска България. Това каза премиерът на Република Северна Македония Зоран Заев, цитиран от БГНЕС.    “За мен като политик, осъзнавайки чувствителните теми на Балканите, напълно разбирам дебатите в България и Северна Македония по отношение на революционер като Гоце Делчев, когото България също го смята за свой. Вярвам, че са възможни решения по всички въпроси. Още в понеделник ще имам среща с историческата комисия, която ще има среща на 15-ти този месец”, каза още Заев.    \"Изпълнението на споразумението е задължение на двете страни и вярвам, че ще продължим да намираме решения с приятелска България\", заяви македонският премиер Зоран Заев, коментирайки подкрепата на България за началото на преговорите за членство в ЕС, но при определени условия.    Той очаква България да бъде един от най-лоялните привърженици на решението за дата за преговори за присъединяване към ЕС и вярва в решаването на всички въпроси чрез двустранен диалог и изграждане на приятелство. Наскоро той обяви среща с българския си колега Бойко Борисов, както и среща със смесената българо-македонска експертна комисия, която ще проведе среща преди заседание на Съвета на ЕС.    „Ние сме в постоянен контакт с България, приветствам решението за подкрепа, т.е. очаквам България да бъде един от най-силните привърженици на получаването на дата за начало на преговорите. Нормално е да очакваме, че споразуменията трябва да бъдат изпълнени и аз съм щастлив, че постигнахме добросъседско споразумение, което е голяма работа и важна крачка напред и за двете страни. Изпълнението на споразумението е задължение и на двете страни и вярвам, че ще продължим да намираме решения с приятелска България“, каза Заев.    Той посочи, че е постигнато разбирателство по отношение на шест исторически фигури и четири глави, които са били изпълнени за две години. Той вярва, че те ще продължат да намират решения чрез двустранен диалог с приятелска България.    „Тези дни ще имам контакти с много политици и с моя приятел Бойко Борисов. Нашите министри са в постоянна комуникация. Очаквам България да бъде поне един от най-силните привърженици на решението за датата на преговорите“, подчерта Заев.  ", "date": "2019.10.10", "title": "Заев: Напълно разбирам позицията на София за Гоце Делчев, България е най-големият ни поддръжник "}
