{"url": "http://epicenter.bg/article/Rosen-Zhelyazkov-za-spora-za-prevozvachite--Predstoi-vtori-rund-v-Evroparlamenta-/170103/2/0", "text": "\"Ясно е, че нашите превозвачи са по-конкурентни, по-добри, а паркът ни е сред най-добрите в Европа\", заяви пред бТВ министърът на транспорта Росен Желязков по повод спора с така наречения Пакет \"Мобилност\".  По думите му, ЕК е предпочела да приеме общи за съюза законодателни решение марак че са дискриминиращи за едни и протектиращи други.  \"Предстои втори рунд в Европарламента\", категоричен беше той.  \"За съжаление решенията в съвета се вземат по държави, а Чехия и Словакия в решаващия момент промениха позициите си и не ни достигнаха много малко гласове, за да блокираме това решение\", обясни министърът.  \"Доколко изпълнимо е връщането на шофьорите на всеки 4 седмици, как то ще бъде контролирано? Това няма как да бъде приложено. Ще искаме и дерогация на забраната за спане в камиона. Сега се произвеждат камиони, така че да може да се почива в тях\", каза още Желязков.  \"Обърнах се към колегите си след края на заседанието с гладиаторския поздрав: \"Аве, Цезаре, отиващите на смърт те поздравяват\", но бях много ядосан\", призна той.", "date": "2018.12.06", "title": "Росен Желязков за спора за превозвачите: Предстои втори рунд в Европарламента "}
{"url": "http://epicenter.bg/article/Georgi-Svilenski--Iskame-proverka-na-patishtata-i-magistralite--stroeni-prez-poslednite-5-godini/170037/2/0", "text": "  „От АПИ ни обясняват в отговора си нормативни правила и разпоредби за това, че няма как да се направи подобна проверка. Отговорността е на държавата и тя трябва да направи проверка. Обществото трябва да знае истината къде са най-големите проблеми в инфраструктурата“, категоричен бе той.   Свиленски добави, че правителството работи много усърдно да се самосвали. Според него скоро може да има предсрочни избори.", "date": "2018.12.06", "title": "Георги Свиленски: Искаме проверка на пътищата и магистралите, строени през последните 5 години"}
{"url": "http://epicenter.bg/article/Amerikanski-razuznavach--Balgarskiyat-prezident-Rumen-Radev-e-chast-ot-plan-na-Putin-za-dominatsiya-/170038/2/0", "text": "Българският президент Румен Радев е част от план на Путин за доминация, твърди американски разузнавач в книгата си.   “The Plot to Destroy Democracy” (”Заговорът за разрушение на демокрацията”) е от юни тази година и е своеобразно продължение на издадената и у нас \"Киберзаговорът срещу Америка\".   Книгата вече е бестселър на ”Ню Йорк Таймс”, а авторът й Малкълм Нанс е световно признат член на разузнавателната общност и аналитик по теми за борбата с тероризма на NBC News и MSNBC, пише topnovini.bg.   Нанс се занимава с антитероризъм, военно дело и контраидеологически стратегии. Участвал е в разузнавателни мисии на Балканите, в Близкия изток и в Африка. Автор е на няколко документални разследвания за терористични организации като „Ислямска държава“ и „Ал-Кайда“.   Книгата разкрива голямата игра, която Владимир Путин е започнал, за да постави под контрола си Европа и Съединените щати.   “Една от най-големите мечти на стария Съветски съюз беше да постави на власт един силно предвидим американски идеолог, който да играе за Кремъл. В продължение на почти век Русия искаше да промени американската политика по такъв начин, че нейната икономика и съюзи с НАТО да бъдат толкова повредени, че Съветският съюз да се превърне в превъзходна световна суперсила. Идеята за президент, контролиран от Кремъл, живее и след смъртта на Съветския съюз.” С тази отправна точка стартира книгата на Нанс, която вече разбуни духовете в Щатите.   Във въведението на книгата си разузнавачът споделя още: “Бях решен да проследя друга информация, за да илюстрирам къде руското разузнаване използва методите на кибервойна, за да повлияе на изборите, референдумите и политическите възгледи.   Разследването ми показа, че руското разузнаване използва съвременния злонамерен софтуер, за да атакува други народи в продължение на почти десетилетие. Изборите през 2016 г. бяха просто прозорец към по-голяма цел. Намерих много дейности, в които руските “КИБЕР МЕЧКИ” - колективно име за своите хакери от националната, престъпната и разузнавателната сфера - са били замесени в “преместването на стрелките”   В ”Заговорът за разрушение на демокрацията” Нанс отделя внимание на българския президент Румен Радев, поставяйки го в контекста на плановете на Путин за влияние в Европа.   По темата коментаторът казва: “Много източноевропейски страни от бившия Варшавски договор имат проруски лидери, включително Румен Радев в България; молдовският Игор Додон, проруският лидер на Социалистическата партия и дори пронатовският лидер на естонската Центристка партия Юри Ратас.   Но ядрото на плана на Русия е да впрегне бели етнически екстремисти като Брейвик в Западна Европа и да ги насочи към политическа дейност. С европейска политическа десница в джоба си Путин ще направи техния автократичен национализъм доминираща политическа сила на Запад.”   За книгата си Майкъл Нанс използва своя над 35-годишен опит в американското разузнаване и специализацията си по криптология, национална сигурност и контратероризъм. Той е утилизирал секретни руски политически и хибридни стратегически документи, за да демонстрира грандиозния план за подкопаване на американските институции от Студената война до наши дни.   При подготовката на книгата си Нанс е провел специално разследване и десетки интервюта с експерти в шпионажа. Целта - да докаже важната първа стъпка за дестабилизиране на Запада от Русия и да разкрие защо точно Путин е човекът, който да го направи. Американецът Нанс е вторият човек, който поставя Румен Радев в контекста на стратегически план за доминация на Русия. Преди две години руският генерал-лейтенант Леонид Решетников разкри, че е обсъждал заедно с Корнелия Нинова кандидатурата на Радев. ", "date": "2018.12.06", "title": "Американски разузнавач: Българският президент Румен Радев е част от план на Путин за доминация"}
{"url": "http://epicenter.bg/article/Danail-Kirilov--Nyama-da-ima-elektronno-glasuvane-na-sledvashtite-izbori/170041/2/0", "text": "Електронно дистанционно гласуване няма да има на следващите избори, защото няма да бъде гарантирана сигурността на вота.Това каза председателят на правната комисия в парламента от ГЕРБ Данаил Кирилов по БНР. „Не може на следващите, непосредствено предстоящите избори да се приложи и това приложение да доведе до изискуемото доверие, че този способ ще бъде безспорен“, каза той. Вчера правната комисия одобри на първо четене предложенията на управляващите за промени в Изборния кодекс. Те предвиждат да няма номера пред имената на партиите в бюлетината, възможност за машинно гласуване да има само в малките избирателни секции, а въвеждането на електронно гласуване да бъде отложено. По думите на Кирилов следващата седмица в пленарната зала се очаква да влязат за обсъждане на първо четене промените в Изборния кодекс", "date": "2018.12.06", "title": "Данаил Кирилов: Няма да има електронно гласуване на следващите избори"}
{"url": "http://epicenter.bg/article/Tsvetanov-prisastva-na-darzhavnata-traurna-tseremoniya-v-pamet-na-41-iya-prezident-na-SASht-Dzhordzh-H-U--Bush/170048/2/0", "text": "На 5 декември в Националната катедрала на Вашингтон се състоя държавната траурна церемония в памет на 41-ия президент на Съединените щати Джордж Х. У. Буш. Това съобщиха от пресцентъра ан ГЕРБ.  На церемонията присъстваха всички бивши американски президенти - Джордж У. Буш, Барак Обама, Бил Клинтън и Джими Картър, както и настоящият президент Доналд Тръмп. Участваха и редица световни лидери като канцлера на Германия Ангела Меркел, президентът на Полша Анджей Дуда, принц Чарлс и кралят на Йордания Абдула Втори.  В траурната церемония се включи и председателят на Парламентарната група на ГЕРБ и заместник-председателят на партията Цветан Цветанов.  По време на близо двучасовата церемония бяха припомнени значими моменти от живота на Джордж Х. У. Буш - едва 18-годишен става военен пилот по време на Втората световна война, по-късно става дипломат, политик и държавник с решаваща роля в световните дела след края на Студената война.  В своята траурна реч синът му Джорж У. Буш, 43-и президент на САЩ, го определи като \"лидер с интегритет и кураж, действащ с любов в сърцето си към своя народ. Когато историческите книги за Джордж Х. У. Буш бъдат написани, те ще го опишат като велик президент на Съединените щати - дипломат с рядко срещани качества, върховен главнокомандващ с отлични постижения, джентълмен, изпълняващ задълженията си с достойнство и чест\".  ", "date": "2018.12.06", "title": "Цветанов присъства на държавната траурна церемония в памет на 41-ия президент на САЩ Джордж Х.У. Буш"}
{"url": "http://epicenter.bg/article/Doncho-Barbalov-poema-vremenno-posta-na-Evgeni-Krusev-v-Stolichna-obshtina-/170051/2/0", "text": "Дончо Барбалов е новият временно изпълняващ длъжността заместник-кмет по направление „Транспорт и транспортни комуникации“ в София. Това каза кметът на София Йорданка Фандъкова по време на редовно заседание на СОС, предаде репортер на Агенция „Фокус“.  Той ще замести временно на поста подалия оставка Евгени Крусев, който се оттегли във вторник, след като бе обвинен от прокуратурата за нарушения при ремонта на ул. \"Граф Игнатиев\" в столицата.  Дончо Барбалов е заместник кмет с основен ресор “Финанси и стопанска дейност”. Временно изпълнява и длъжността по направление \"Столично общинско здравеопазване\", става ясно от сайта на Столична община.   Нов зам.-кмет в този ресор ще има на по-късен етап, Каза още Йорданка Фандъкова. Кметът заяви, че чрез работата си в града, показва личната си отговорност към транспорта и инфраструктурата му, посочвайки и предстоящи проекти в този сектор.  \"Не всичко минава гладко, има и проблеми, но омаловажаването на работата ни не прави чест на никого\", заяви Фандъкова. \"Заради иронията на политици в последните дни ще кажа, аз вярвам в младите хора\", добави градоначалникът на София, цитирана от Канал 3.  Пред СОС кметът отчете и резултатите от мерките за опазване чистотата на въздуха в София. Тя предложи на общинските съветници да одобрят промяна в нормативната база и буферни паркинги, заедно със зелен билет да могат да се въвеждат при прогноза за трайно безветрие в града, а не както в момента след определен брой дни с високи нива на фини прахови частици.  От следващата седмица ще започне да функционира специализираният сайт и приложението на СО за информация за чистотата на въздуха в столицата.   \"Работата е много, но ние имаме добри екипи в общината и очаквам те да продължат да работят активно и да постигаме успехи по всички направления. Рано е да се говори за реформи, това което имам като поставена номер едно задача е да възстановим движението на трамваите по ул. „Граф Игнатиев“,\" каза пред журналисти Дончо Барбалов.  „Трябва да подготвим и бюджета за 2019 г., в който транспортът също има големи инвестиции. Всичко това трябва да го подготвим, за да може през 2019 г да изпълним и да продължим да изпълняваме програмата за ремонт на улици, строителство на нови такива и обновяване на градския транспорт, който е доста напреднал“, каза той. Барбалов посочи, че решението за назначаването му на поста е на кмета на София.  „Тя има правото да прецени, тя е направила преценката кой каква позиция да изпълнява\", каза Барбалов.  Относно новите разделите на трамвайната линия на ул. „Граф Игнатиев“ той коментира: „Още днес ще отида на място със строителната фирма и надзора да обсъдим, докъде са стигнали дейностите и какво може да се направи от тук нататък, да разбера все пак обосновката за тези съоръжения там.“   ", "date": "2018.12.06", "title": "Дончо Барбалов поема временно поста на Евгени Крусев в Столична община "}
{"url": "http://epicenter.bg/article/Nov-skandal--Desi-Radeva-bila-zam-shef-na-delegatsiyata-v-Polsha--Ne-e-vyarno--tvardyat-ot--quot-Dondukov-quot--2/170062/2/0", "text": " Снощи той извади документ, в който Радева била записана като зам.-шеф на българската делегация за Конференцията на ООН за климата в полския град Катовице. От президентството категорично отрекоха пред Епицентър.   поясни Слави от екрана.  Той изрично подчерта, че в българското законодателство и протокол няма позиция като първа дама и съпругата на държавния глава няма право на кабинет и бюджет, но често придружава президента на държавни разноски. \"Така на практика Румен Радев води жена си на екскурзия с нашите пари\", заяви Трифонов.  \"Интересно какъв експерт по екология е тя. Може би отговаря за чистотата в къщата на президента, като отваря прозореца и забърсва фините прахови частици от униформата му\", коментира шоуменът. \"Не знам как е в къщата им, там може и да му е шеф, но по протокол не представлява държавата\", каза още Слави Трифонов.   Това заяви за  Кирил Атанасов, шеф на пресцентъра на държавния глава.    научи  от дипломатически източници. Тя е имала отделна програма, която е била в Краков, посетила е болница в града, поясниха те.    твърдят още източниците ни.   \"Съпругата на държавния глава не е била заместник-ръководител на българската делегация на конференцията на страните по Рамковата конвенция на ООН за изменението на климата,   от 14 ноември т.г. за състава на делегацията, нито е участвала под каквато е да е форма в работата на форума.   при пътуването на българската делегация до Катовице. За допуснатата техническа грешка при акредитацията на българската делегация е сигнализирала самата президентска институция още на 6 ноември т.г.\"   Оказа се, че Трифонов е цитирал сгрешена акредитация. Шоуменът не си е направил труда да провери фактите и сътвори скандал на гърба на президента, заради собствената си некомпетентност и отмъстителност - понеже Радев отказа да му седне на диванчето за интервю.  ", "date": "2018.12.06", "title": "Нов скандал! Деси Радева била зам.-шеф на делегацията в Полша. Не е вярно, твърдят от \"Дондуков\" 2"}
{"url": "http://epicenter.bg/article/Topnovina--Ninova-otkaza-uchastie-v-kongresa-na-PES-zaradi-Istanbulskata-konventsiya-i-Pakta-na-OON/170066/2/48", "text": " Това обяви самата тя пред журналисти в кулоарите на парламента, предаде Агенция „Фокус“.   Ръководител на българската делегация ще бъде заместник-председателят на партията Деница Златева.  „  Българската социалистическа партия издигнахме кандидатурата на Сергей Станишев за президент на ПЕС, стоим твърдо зад него, подкрепяме го и нашите гласове на делегацията в Лисабон ще бъдат за него, той е и единствен кандидат, така че ще бъде преизбран. Желая му успех и здраве, защото го чакат тежки битки догодина на европейските избори. Подкрепяме редица от решенията на конгреса, които касаят социална Европа, политика за млади хора, за зелена икономика и т.н., но конгресът ще приеме няколко решения, които искам да представя пред вас“, подчерта лидерът на БСП.  Тя заяви, че конгресът на   \"Позовавам се на решението на български органи, добре ги знаете.   Изпратила съм писменото си възражение. То вече е депозирано до конгреса и нашата делегация няма да подкрепи тази резолюция с гласовете си“, коментира Корнелия Нинова.  Нинова обърна внимание, че ще се приеме резолюция относно политиката по миграция, в която се предлага държавите-членки да поемат солидарна отговорност за приемане на мигранти и ако това не се случи, на такава държава да бъдат налагани финансови и икономически санкции.  „Ние не приемаме и има решение на българския парламент по този въпрос, с което задължихме правителството да не подписва двустранни споразумения за връщане“, допълни Нинова.  Тя обърна внимание, че в   „Има и трета, така наречена международна резолюция, в която  поясни Нинова. Тази сутрин тя е свикала Изпълнително бюро на \"Позитано\", а по-късно в парламента обяви, че е помолила бюрото да я освободи от този ангажимен   \"Помолих Изпълнителното бюро на Националния съвет на БСП да ме освободи от присъствие на конгреса и съм тук“, каза още Нинова. Тя поясни, че   Попитана дали Сергей Станишев ще води листата на БСП за евроизборите, лидерът на БСП заяви, че това ще бъде решавано догодина.    - коментира в Лисабон политологът и гост на конгреса  отсъствието на Корнелия Нинова на форума на ПЕС. - Резолюциите са известни още от юни, има формати да се направят възражения.  Един политически лидер точно на тази форум има ангажимент да изкаже позицията на партията си, няма нужда да се крие. Наближават избори. Всеки лидер трябва да си дава сметка, че партията му губи, когато той не застава на място и с тежки аргументи да поеме своята отговорност. Трябва да имаш ако не смелост, то елементарно самочувствие в собственото си политическо семейство да изкаже позицията си. И други партии имат възражения, но са тук\", коментира още Буруджиева.   ", "date": "2018.12.06", "title": "Топновина! Нинова отказа участие в конгреса на ПЕС заради Истанбулската конвенция и Пакта на ООН"}
{"url": "http://epicenter.bg/article/Padna-chast-ot-skapostruvashtata-ograda-kray-Malko-Tarnovo--/170033/3/0", "text": "\r\n Срути се част от скъпоструващата ограда край Малко Търново. За това сигнализираха за Фрог нюз източници на МВР. Снимката, която е от 4 декември т. г. доказва, че съоръжението е напълно унищожено и не изпълнява възпиращи функции. \r\n \r\n \r\n   \r\n \r\n   \r\n Не е тайна, че именно от там влизат голяма част от мигрантите.  До този момент управляващите пазят пълно мълчание за възникналия проблем. На снимката се вижда и паднала стълба. Предполага се, че тя е използвана при нелегалното преминаване на хора през границата на България.  \r\n   \r\n Главният прокурор Сотир Цацаров наскоро разкри в „Шоуто на Слави“, че ДАНС и АДФИ са извършили проверка за цената, на който е построена оградата. Изводите на ведомствата са, че има реално завишени цени. Обясни, че в момента се извършва допълнителна проверка и ако изводите на ДАНС се потвърдят, ще бъдат повдигнати обвинения. \r\n   \r\n Бившият вицепремиер Валери Симеонов заяви на 8 юни 2017 година на заседание на МС: България трябва да се гордее с най-стабилната ограда в целия ЕС, която спокойно може да бъде наречена Великата българска стена. \r\n   \r\n Преди около година журналистката Елена Йончева показа снимки, от които се видя, че отново в района на Малко Търново предпазното съоръжение е разрушено. Валери Сименово обвини Йончева в лъжа. Малко след това парламентът гласува закон, с който забрани достъпа до оградата, вкарвайки я в списъка но стратегическите обекти от значение за националната сигурност. За всички бе ясно, че това се прави, за да не може журналисти да заснемат и  разкриват проблемите с оградата. \r\n   \r\n Според наши източници проверката на оградата в АДФИ преминава под зоркият контрол на прокуратурата. Тя приключва в края на 2017 година. Странно е защо главният прокурор Сотир Цацаров  едва сега огласи проблема, след като неговите подчинени държавни обвинители още преди една година са били наясно с него? За информация на читателите  ни  финансовите инспектори били разделени на три екипа за разследване на оградата, като прокуратурата давала зор за нейното финализиране.  Съответно тогава са  изготвени и три доклада, отново предоставени на обвинителите. \r\n   \r\n   \r\n \r\n \r\n   \r\n \r\n", "date": "2018.12.06", "title": "Падна част от скъпоструващата ограда край Малко Търново. "}
{"url": "http://epicenter.bg/article/Petar-Andronov--Tryabva-da-se-podgotvim-za-zabavyane-na-ikonomicheskiya-rastezh-v-Evropa/170030/4/0", "text": "\"Европейската централна банка, която ще поеме евентуално надзора над банковия сектор у нас, има право да провери шестте банки и качеството на активите ни\". Това заяви председателят на Асоциацията на банките у нас Петър Андронов коментира пред БТВ.    \"Не можем да преценим, дали ЕЦБ ще подложи на консервативен подход към нашите банки. Прегледът ще завърши в края на юни или юли през 2019 г., но това е нормален процес, който се прави във всички страни.   Състоянието на банковата ни система е по-добро от последните години. Ще има лихвен растеж в ЕС. Всички, които сме на пазара, ще работим в различни условия. Българинът държи около 76 млрд. лв. спестявания в банките. Когато инвестирате, вие отново плащате на друг човек, който също ще внесе сумата в банката.   Хората да си имат едно наум за увеличаването на лихвите, които ще се увеличат\", каза още Андронов. \"Трябва да сме готови за следващия процес на забавяне на растежа на икономиката. Глобалната икономика е глобална и когато моторът на САЩ се забавя, няма как това да не се отрази и на Европа, както и на цял свят\", коментира банкерът. ", "date": "2018.12.06", "title": "Петър Андронов: Трябва да се подготвим за забавяне на икономическия растеж в Европа"}
{"url": "http://epicenter.bg/article/Analiz--Byagstvoto-na-fondatsiyata-na-Soros-ot-Turtsiya-oznachava-krah-za-globalnata-mu-strategiya-/170049/11/33", "text": "Фондацията на Сорос \"Отворено общество\" реши да напусне Турция. Както отбелязват представители на организацията, решението е свързано с неотдавнашните обвинения към него, че се намесва във вътрешните работи на страната. Миналата седмица президентът Реджеп Ердоган обвини Сорос, че е подкрепял протестите край парка Гези през 2013 г.  Откровено казано, хората на Сорос направиха доста отговорна стъпка, след като разбраха, че ще последват репресии, ако не напуснат страната доброволно, пишат анализаторите от сайта \"Кто в курсе\".  Това беше най-удобният вариант както за организацията, така и за турските власти. Фондацията ще изнесе активите си от Турция и ще разпусне обществената си мрежа. Правителството на свой ред няма да бъде принудено да води информационна война, която биха отворили редица световни медии, ако Турция бе предприела мерки по изгонването на различни организации извън страната, както го направи Русия преди време.  Тази стратегия е удобна и за двете страни. Участниците в хибридната война, която води \"Отворено общество\", ще си заминат от страната безпрепятствено, въпреки че държавата прекрасно разбира какви са те на практика. Тя няма да се поколебае да ги арестува, ако станат заплаха за сигурността на страната, като решат, например, да минат в нелегалност и да продължат дестабилизиращата си дейност.  Разбира се, най-ревностните от тях могат да продължат своята работа поединично, чрез социалните мрежи и други канали. Но като се има предвид, че Турция упражнява жесток контрол върху Интернет, такава опасност няма.  Бягството на Сорос от Турция може да стане предвестник на бъдещето, което го чака. Тъй като президентът Ердоган се ползва с огромно уважение сред международната мюсюлманска общност, другите мюсюлмански правителства може да се вдъхновят от неговия пример и безстрашно да изгонят фондацията от своите страни.  Сорос и неговата организация може и да се опитат да дадат отпор на подобен натиск от страна на държавата, ако чустват, че властта не е толкова силна, колкото турските ѝ колеги. Но ще се води война, която може да се окаже неуспешна, особено ако въпросните правителства устроят хайки срещу хората му с аргумента, че застрашават националната сигурност.  Все още е рано да се говори със сигурност, но всичко може да се обърне срещу Сорос в Глобалния Юг, коментира изданието.  \"Глобалният Юг\" е термин, с който се наричат страните от \"развиващия се свят\" (например, Африка, Латинска Америка и развиващите се страни в Азия), \"развиващи се страни\", \"по-малко развити страни\" и \"по-малко развити региони\". В него може да влизат и бедните \"южни\" райони на \"богатия\" Север.   ", "date": "2018.12.06", "title": "Анализ: Бягството на фондацията на Сорос от Турция означава крах за глобалната му стратегия "}
{"url": "http://epicenter.bg/article/Lyudmila-Filipova-predstavi-novoto-izdanie-na--Stakleni-sadbi-/170092/6/0", "text": "Новото издание на един от бестселърите на писателката Людмила Филипова „Стъклени съдби“ беше представено на 5 декември 2018 г. в „Кино култура“, София. През годините книгата печели не само много почитатели, но и редица международни литературни награди, защото това е първият роман, посветен на глобалните проблеми, свързани с търговията на човешки ембриони и генетичен материал, както и с технологиите за асистирана човешка репродукция. „След дългоочакваното излизане на „Смисълът“ от „Ентусиаст“ се заехме с една амбициозна задача – да направим нови преработени издания на най-успешните книги на Людмила Филипова“, сподели издателят на романа Виктория Бисерова. Пример за думите ѝ е „Анатомия на илюзиите“ – дебютната творба на Филипова, която излезе в допълнен вариант през лятото на 2018 г. „Интересът към „Стъклени съдби“ се увеличава с времето и това не е случайно“, каза още Бисерова. Темата, засегната в книгата, е все по-актуална в световен мащаб или поне в западната цивилизация. Ето защо разбрахме, че е важно този роман отново да достигне до публиката и направихме всичко възможно това да се случи“, допълни тя. Авторът на „Стъклени съдби“ Людмила Филипова благодари на гостите на събитието и най-вече на читателите, които са го в едно от най-търсените заглавия и то не само у нас. Тя сподели с всички присъстващи шокиращи случаи за търговията с човешки ембриони, част от които са описани в книгата.   „Най-страшното последствие от тази практика е, че говорим за промяна в еволюцията на човечеството. В романа описвам и много потенциални проблеми, свързани с технологията за асистираната човешка репродукция, за които много хора не се замислят. Но много от тях вече са факт“, заключи писателката.    Една от най-важните новини за вечерта беше, че Филипова е започнала работа по следващия си роман. Темата му обаче все още остава тайна.", "date": "2018.12.06", "title": "Людмила Филипова представи новото издание на „Стъклени съдби“"}
{"url": "http://epicenter.bg/article/Ministar-Kralev-nagradi-Petar-Stoychev-za-uspeha-mu-v-parvoto-pluvane-na-Antarktida-/170071/8/0", "text": "Министърът на младежта и спорта Красен Кралев връчи почетен плакет на Петър Стойчев, който спечели първото организирано състезание по плуване в ледените води на Антарктида. Това съобщиха от пресцентъра на ММС.  „Благодаря ти за всичко, което правиш за българското плуване и за начина, по който продължаваш да прославяш името на България. Сигурен съм, че това състезание е било едно голямо предизвикателство и те поздравявам за начина, по който се справи с него и спечели победата“, каза Кралев.  Стойчев заяви, че е поласкан от вниманието, още повече, че награждаването се случи точно на Никулден – празник на покровителя на моряците и рибарите Свети Николай. Той обяви, че ще дари екипа, с който участва в състезанието, на Музея на спорта на Националния стадион „Васил Левски“.  По време на срещата Петър Стойчев разказа, че се е готвил 3 години и половина за това предизвикателство, като идеята за него му е дошла по време на Световното първенство в ледени води в Мурманск през 2015 г. След участието си на Антарктида, българинът вече е плувал на всички 7 континента.  Времето, за което Стойчев изплува дистанцията от 1000 м е 11:08:38 минути, като дори завърши финалните метри с бътерфлай. След него финишира най-бързата жена в ледени води Виктория Мори (Аржентина) 12:09:31 минути, а трети на 30 секунди зад Мори е Диего Лопес от Испания.  В състезанието взеха участие общо 15 плувци от 9 държави. По време на плуването температурата на въздуха е била около минус -2 градуса, на водата - 0.8 градуса по Целзий.  Петър Стойчев разказа още, че на старта температурата на тялото му е била 37,3 градуса, а на финала е измерена 30,8 градуса, както и за различните методи за възстановяване след плуване в ледени води.  През месец март Петър Стойчев ще защитава титлата си световен шампион по плуване на 1000 м в ледени води на Световното първенство в мразовитите води край Мурманск (Рус) на Северния полюс.  По този начин само в рамките на малко повече от три месеца Стойчев ще плува на най-южната и най-северната част на Земното кълбо.  Българинът е актуалният световен шампион и световен рекордьор на 1000 м. Петър Стойчев е и 11-кратен носител на Световната купа по плувен маратон. Приет е в Международната зала на плувната слава на САЩ.  ", "date": "2018.12.06", "title": "Министър Кралев награди Петър Стойчев за успеха му в първото плуване на Антарктида "}
{"url": "http://epicenter.bg/article/Sv--Nikola-nosi-darove-na-detsata-v-Belgiya--a-zliyat-Krampus-zalavya-neposlushnite-frantsuzoycheta/170047/10/99", "text": "Никулден е един от важните православни празници. В Западна Европа, както и в някой държави от Близкия Изток също се празнува Никулден.  Денят на св. Николай, познат като  , се отбелязва на 5-ти декември в северните части на Холандия и на 6-ти в южните региони, както и в Белгия. Празникът е свързан подаряването на   на малките деца. Всяко дете трябва да остави обувките си до камината или пред входната врата и да остави в тях   – захар, морков и др. А то получава малък подарък, ако е било послушно през годината.   Във Франция Свети Никола се счита за  . Една от легендите, свързани с него, е тази за три деца, които се загубили в гората. Премръзнали и гладни, те били подмамени от зъл месар, който ги поканил в магазина си и ги убил. Видял всичко отстрани, Свети Никола ги съживил чрез молитвите си и ги върнал при семействата им. В наши дни традиционно на празника се приготвят джинджифилови сладки и бриош с лика на светеца. В нощта на 5-ти декември, позната още като  , млади мъже се обличат като Крампус, обикалят улиците със звънци, за да плашат децата. Крампус е фолклорно същество, характерно за вярванията на германоезичните народи. Вярва се, че чудовището залавя децата, които не слушат. Както във Франция, така и в Германия и Австралия се вярва, че Свети Никола ги защитава. Децата оставят  до камината, за да получат сладки, играчки или пари.   Ако се разхождате по улиците на чешки градчета, можете да видите групичка от хора, облечени като Свети Никола, изобразен като ангел, а до него друга групичка, облечени като дявола. Те обикалят улиците и разпитват децата дали са били послушни през годината. На добрите се раздават сладкиши, а на лошите се дава картоф. Свети Николай е покровител на град Бейт Джала в Палестина. Там светецът прекарал четири години от живота си на поклонение в светите земи. На всеки 19 декември (6 декември в Юлианския календар) в православната църква \"Св. Никола\" се провежда тържествена божествена литургия.   Източник: Дарик", "date": "2018.12.06", "title": "Св. Никола носи дарове на децата в Белгия, а злият Крампус залавя непослушните французойчета"}
{"url": "http://epicenter.bg/article/Katrin-Zita-Dzhouns--Obvineniyata-v-seks-tormoz-sreshtu-Maykal-me-otvedoha-do-raba-na-bezdnata-/170052/10/100", "text": "Актрисата Катрин Зита Джоунс проговори за първи път почти година след като съпругът й Майкъл Дъглас беше обвинен в сексуален тормоз. Тя разказа как обвиненията са я довели до ръба на бездната и затова решила да седне и да разговаря с децата си, за да обясни за какво става въпрос.   „Аз съм родена в Европа и съм много привързана към семейството си. За мен е съвсем нормално когато има проблем, всички заедно да го решаваме чрез открит диалог. Например, когато дъщеря ми се чувства несигурно, тъй като е в тийнейджърските си години, а момичетата на нейната възраст могат да бъдат много безразсъдни и лоши. Или когато става въпрос за сина ми, който трябва да влезе в университета, но не е сигурен какво да избере. Всичко решаваме заедно, за да се запознаят по-добре с проблема, за да няма изненади и разногласия в бъдеще“, казва Катрин, която има две деца, дъщеря (15) и син (18). За своя брак Катрин споделя, че е много щастлива и доволна, изтъквайки че със съпруга й са заедно вече 20 години.   „Това е прекрасно, защото никога не съм мислила, че е възможно да бъдеш с един толкова дълго и всичко да е идеално. Майкъл и аз имаме много отворен брак и силна връзка. Когато имате деца, които не са виновни за това, че са родени в свят, пълен с несправедливост, просто трябва да сте отворени и честни, за да споделите живота с всички последствия, включително и несправедливостта“, споделя актрисата.   Съпругът на Катрин, актьорът Майкъл Дъглас, след като разбра от своя адвокат, че списание възнамерява да публикува история за слуховете, които се разпространяват, реши да даде интервю. „Реших да говоря сега, защото децата ми са ужасени от перспективата да бъда окачествен като сексуален хищник“, каза Дъглас, който твърди, че обвиненията са измислица.   Авторът и журналистката Сюзън Броуди обвини Дъглас в сексуален тормоз за събития от края на осемдесетте години, когато, докато работела с него, той и отправял неприлични коментари за външния вид. Тя твърди, че по време на четене на текст за филм, тормозът продължил до такава степен, че той мастурбирал пред нея.   Катрин е част от движението, защитаващо правосъдието на жертвите на сексуален тормоз или изнасилване. Движението започва в Холивуд, но по-късно се разпростира по целия свят, като много знаменитости защитават колегите си - жертви на сексуален тормоз.   Източник: Нова.тв", "date": "2018.12.06", "title": "Катрин Зита Джоунс: Обвиненията в секс тормоз срещу Майкъл ме отведоха до ръба на бездната "}
{"url": "http://epicenter.bg/article/Eto-kak-da-podredim-nikuldenskata-trapeza-po-etiket/170058/10/99", "text": "Никулден е един от най-големите християнски празници.   На 6-ти декември освен именниците, черпят рибарите, моряците, банковите служители и търговците. Денят е и официален празник на Бургас.   Именниците са над 200 000, 2/3 от тях са мъже.  На този празник се канят роднини, кумове и съседи, и се освещава голяма трапеза, която завършва с песни и веселба.     Макар да същестуват хиляда и един стилове за организиране на масата, понякога и няколко дребни детайла са достатъчни, за да се постигне прекрасен резултат.   Както и при избора на дрехи, които отиват на персоналния ни стил, така и при декорацията на трапеза не бива да бягаме от начина на живот на семейството. Празникът е най-точният повод да подредим подложни чинии – червени, зелени, златисти или сребристи, бели или в охра - според традиционните тонове на предстоящите празници. Те са препоръчителни и за цялостния избор на елементите за украса на трапезата.    Според него винаги се върви отвън-навътре, тоест приборите, които се използват за първото ястие, се поставят най-далеч от чинията. Например, лъжицата е отдясно на чинията и преди ножа, чието острие гледа към блюдото, защото супите се консумират първо (запомнете това правило, тъй като традиционно ястие за Никулден е именно курбанът от шаран). Вилицата пък винаги е отляво. Ако са необходими различни ножове и вилици за няколко ястия, най-далече от чинията се поставя отново този, който ще се използва първи.   Ако искате да поставите десертните лъжички и вилички предварително, то го направете над блюдото, като дръжката на лъжичката гледа надясно, а на виличката - наляво. Допълнителните прибори - например щипци за морски дарове и др., винаги се нареждат отдясно на чинията.    Панерчето за хляб стои малко над вилицата и малко под чашите.    Препоръчително е да се избягват ароматизираните, защото те ще отнемат от уханието на сервираните ястия. Добре е да не се прекалява и с големи декоративни елементи върху покривката - тя е в изброените вече подходящи за празника цветове, защото те ще попречат на приятното хранене на поканените на трапезата.    , от прозрачно бяло стъкло, които да отразяват блясъка на свещите и наситените тонове на самото вино. Ще подредим поне три чаши срещу основната чиния - от ляво на дясно два броя с широко гърло – най-голямата за вода, по-малка за бяло вино (тъй като с рибата се консумира именно тази напитка).   ", "date": "2018.12.06", "title": "Ето как да подредим никулденската трапеза по етикет"}
{"url": "http://epicenter.bg/article/Amal-Kluni-poluchi-otlichie-ot-OON/170060/10/84", "text": "Амал и Джордж Клуни изглеждаха като перфектната двойка, когато пристигнаха на наградите на асоциацията на кореспондентите на ООН в Ню Йорк. \r\n \r\n Те пристигнаха в компанията на родителите на Джордж - Ник Клуни и Нина Брус Уорън.   Амал бе отличена с наградата на Global Citizen на годината за 2018 г. Брюнетката изглеждаше невероятно в шифонена рокля в тъмносиньо и бяло с тънки презрамки, която прозираше. Тоалетът бе ефирен и бе съчетан със сатенен клъч и обувки на висок ток в тъмносиньо.   Амал не носеше колие или огърлица, въпреки че деколтето позволяваше такива аксесоари, но бе избрала ефектни ромбоидни обеци.   По време на събитието Амал говори за тазгодишната носителка на Нобелова награда Надя Мурад и благодари на свекъра си, който е журналист, за това, че е отгледал толкова добре сина си. \r\n \r\n \r\n \r\n Адвокатът по човешки права е говорила и за 59-годишния журналист Джамал Кашоги, който бе убит в консулството на Саудитска Арабия в Истанбул.   Амал дори е нападнала президента Тръмп, като е казала, че дава зелена светлина на авторитарните режими по света да притискат журналистите.   Източник: Дир.бг  ", "date": "2018.12.06", "title": "Амал Клуни получи отличие от ООН"}
{"url": "http://epicenter.bg/article/Pochina-makedonskiyat-rezhisyor-Lyubisha-Georgievski/170061/10/0", "text": "На 81 години почина македонският режисьор  , бивш посланик на  в  и  и председател на парламента от 2006 до 2008 г., съобщи агенция МИА, цитирана от Дарик.    е поставил над 160 постановки в  ,  ,  ,  ,  ,  ,  ,  и други страни.   Има и четири постановки в  , където в университетите в  и  е преподавал теория на театъра и актьорско майсторство.   . Публикувал е десетина книги и е режисирал четири филма. Носител е на повече от 20 награди в рамките на бивша  .", "date": "2018.12.06", "title": "Почина македонският режисьор Любиша Георгиевски"}
{"url": "http://epicenter.bg/article/Neonatsisti--Prints-Hari-izneveri-na-nashata-rasata-s-braka-si-s-Megan--Da-go-ubiem-/170086/10/0", "text": "Да убием принц Хари, защото той с брака си с Меган Маркъл изневери на нашата раса, заяви неонацистка група, написа британският в. Дейли мейл.  Организацията Sonnenkrieg Division (Дивизия \"Слънчева война\") отправи апел в интернет за ликвидирането на внука на държавния глава на Обединеното кралство Елизабет II. Той бе обвинен в измяна на принципите на чистата раса заради женитбата си за американската актриса. Херцогинята на Съсекс по майчина линия е потомка на закарани преди векове африкански роби. \"Сбогом, предателю!\", с тези думи завършваше вече премахнатият пост\", посочи още медията.  За създател на Sonnenkrieg Division се смята 21-годишният студент Андрю Деймън. \"Тя обединява не повече от 15 души\", пише още лондонското издание. Организацията е клон на американската група Atomwaffen Division (Дивизия \"Атомно оръжие\"), чийто лидер Брандън Ръсел бе задържан през 2018 г. във Флорида. Той и негови сподвижници са обвинени в извършаване на поне пет убийства по расови подбуди.   Източник: Новини.бг", "date": "2018.12.06", "title": "Неонацисти: Принц Хари изневери на нашата раса с брака си! Да го убием!"}
{"url": "http://epicenter.bg/article/Keyt-izbra-toalet--povliyan-ot-Megan/170088/10/84", "text": "Кейт реши да влезе в ново амплоа и да опита нов стил, който по-скоро е типичен за етърва ѝ - Меган, но разбира се тя добави нещо от своя почерк. \r\n \r\n Въпреки че Кейт по-често залага на рокли, поли и дълги палта и по-рядко избира панталони, освен за някои по-ежедневни събития, тя се появи в Кипър с широки, разкроени панталони.   По време на визитата в Кипър със съпруга си принц Уилям, на която ще се срещнат със семейства на военни по случай предстоящите коледни празници, тя избра панталон в стил \"Меган\". Обикновено Кейт избира тесни панталони по краката, но този път черният й широк панталон бе съчетан с маслиненозелено сако на бранда Smythe.   Тя допълни визията си с подходящ клъч L.K. Bennet, модел Dora, и обувки на висок ток.", "date": "2018.12.06", "title": "Кейт избра тоалет, повлиян от Меган (Снимки)"}
{"url": "http://epicenter.bg/article/Vlogari-snimaha-avtomobil-za-5-mln--leva--sobstvenost-na-balgarin-/170106/10/0", "text": "Българиски влогъри са сред малцината в световен мащаб направили видео за най-скъпата хиперкола в света – Bugatti Chiron. Свръх возилото развива 420 км/ч и струва над 5 млн. лв.!   Bugatti Chiron е един от най-редките хиперавтомобили в света, 1500 конски и максималната скорост  ограничена на 420 км/ч, като марката ще произведе едва 500 броя от мега колата. Всяка се изработва на ръка според конкретните изисквания на клиента, а цената на Chiron е около 5 млн. лв.   Именно поради цената на колата и нейната рядкост, тя е почти недостъпна. Сериозните й ревюта в YouTube се броят на пръсти, но вече и ние българите можем да се похвалим с подробно видео за този супер екзотичен автомобил.   Момчетата от  DizzyRiders получиха ексклузивен достъп до единственото Bugatti Chiron в България (притежание на бизнесмена Ваньо Алексиев), а вероятно и на Балканите, за да заснемат представянето на хиперколата.", "date": "2018.12.06", "title": "Влогъри  снимаха автомобил за 5 млн. лева, собственост на българин! (Видео)"}
{"url": "http://epicenter.bg/article/Poreden-doping-skandal-raztrese-balgarskite-shtangi/170074/8/0", "text": "Щангистката Даяна Димитрова е хваната за втори път с допинг. Тя е дала положителна проба за диуретика фуросемид по време на Европейското първенство за младежи и девойки в Полша през октомври, където спечели шампионската титла в категория до 48 кг.  От федерацията по щанги определят случая като лична грешка на Даяна Димитрова. Състезателката не е била на лагер с националите, а се е присъединила към отбора директно на летището преди заминаването за Полша.  Щангистката от Добрич за втори път дава положителна допинг проба за наличието на забранения фуросемид, който е маскиращ агент за използването на стероиди. Първият път Димитрова бе хваната през 2017 година преди Световното първенство за кадети в Тайланд получи шест месечно наказание. Резултат от втората проба на щангистката се очаква до края на годината, и ако отново е положителна тя ще получи доживотна забрана. Това може да навреди на участието на националите ни на олимпийските игри в Токио, заради въведените ограничения за държавите с много положителни проби.", "date": "2018.12.06", "title": "Пореден допинг скандал разтресе българските щанги"}
{"url": "http://epicenter.bg/article/Hilyadi-fenove-na-TsSKA-blokiraha-Orlov-most--VIDEO--/170107/8/0", "text": "Агитката на ЦСКА проведе мирно шествие преди мача с Лудогорец след съдийските грешки при загубата от Славия в предишния кръг от Първа лига, предаде Канал 3.  Феновете на \"армейците\" се събраха пред сградата на БФС на улица \"Иван Асен II\", след което тръгнаха към Орлов мост и за кратко спряха движението на автомобили по ключовото кръстовище.  Протестът на феновете на ЦСКА бе предизвикан от съдийството в последния мач от първенството, загубен от Славия с 0:1, когато \"червените\" имаха основателни претенции за дузпа, които бяха подминати от рефера на двубоя Волен Чинков.  На протеста присъства и изпълнителният директор на клуба Пламен Марков, който изтъкна, че съдийството на мачовете не еднакво за всички отбори и битката за титлата се води със средства извън терена.  ", "date": "2018.12.06", "title": "Хиляди фенове на ЦСКА блокираха Орлов мост (ВИДЕО) "}
{"url": "http://epicenter.bg/article/Zapochva-palna-proverka-na-zavod--quot-Arsenal-quot-/170028/2/0", "text": "  Един от задържаните при акцията в село Габарево е Айдън Джафер. В неговия дом са открити огромно количество оръжия и боеприпаси. Мъжът не е свързан официално със завод „Арсенал”. В досието му обаче е записано, че през 2008 година е бил арестуван, като в дома му тогава са били открити наркотици и оръжия. Според свидетели от селото жандармерия и обиски е имало и в склад в Гъбарево. Собственикът на склада отрича вътре да е влизала полиция. Наемателят се казвал Юлиян, бил тираджия и само той имал ключове от помещението. От казанлъшката оръжейница „Арсенал” няма официално изявление. Според представители на завода все още няма запитване към техни експерти да направят анализ, дали заловеното при спецакцията оръжие действително е произведено при тях.", "date": "2018.12.06", "title": "Започва пълна проверка на завод \"Арсенал\""}
{"url": "http://epicenter.bg/article/-quot-Arsenal-quot--otrichat--Ot-dalgi-godini-v-Kazanlak-ne-se-proizvezhdat-avtomati--Kalashnikov-/170032/2/0", "text": "Рекордно количество незаконно оръжие беше разкрито при две отделни акции на спецполицаите. Намереният боен арсенал е способен да въоръжи няколко роти. Арестувани са общо 8 души. В хода на проверката стана ясно, че част от автоматите, картечниците и пистолетите са изнасяни нелегално от завод „Арсенал” в Казанлък.   Близо 11 хиляди души работят в казанлъшката оръжейница, а от ръководството на „Арсенал” потвърдиха, че все още няма никакво запитване към тях експерти да проверят произхода на изделията, съобщава Нова телевизия. Всяко изделие, произвеждано тук, е със сериен номер. Това означава, че всяко от заловените оръжия може да бъде проследено, ако е произведено тук.  От дълги години в Казанлък не се произвеждат автомати „Калашников”. Въпреки това ръководството на завода е готово да съдейства по всякакъв начин, за да се уточни как и къде са били произведени намерените оръжия. Тук се произвеждат автомати „Арсенал” – това държат да кажат от завода. Дружеството е  частно, мерките за сигурност са на световно ниво и изнасянето на оръжие е по-скоро невъзможно. Официално становище на ръководството на компанията обаче ще има, когато нейни експерти проверят дали заловените оръжия са правени в Казанлък.   „По време на стрелбата в зала „Батаклан” във Франция се появиха много статии в големи медии, че оръжието на терористичната атака е от България и е било произведено в „Арсенал”.   Оказа се, че връзката е доста по-дълга и това бяха обезопасени калашници, които не могат да стрелят с бойни патрони. Впоследствие този тип оръжия могат да бъдат възстановени за употреба като бойни. Има такава версия, но тя трябва да бъде коментирана от експертите, аз мисля, че има изнасяне на части от казанлъшкия завод, съдейки по намерените части и хората, които са арестувани”, коментира Тихомир Безлов от Центъра за изследване на демокрацията.   „Вчера беше проведена една перфектна операция на ГДБОП. Тук става дума за един огромен обем от информация, който няма да бъде разкрит в момента, още повече, че има риск за хората, които са участвали в операцията”, заяви Кирил Радев, бивш директор на Службата за борба с организираната престъпност.    Разследващите твърдят, че най-вероятно част от оръжието е изнесено от завод „Арсенал\" на части.  „И в момента на нас не са ни ясни много неща, като например как тези оръжия излизат от завод „Арсенал”, но управителите на тази фирма би трябвало да вземат необходимите мерки, защото това криминално излизане на оръжие от това предприятие вероятно ще продължи”, посочи началникът на ГДБОП Ивайло Спиридонов.  Експерти коментират, че задържаното количество нелегално оръжие говори за схеми, действали с години. ", "date": "2018.12.06", "title": "\"Арсенал\" отрича: От дълги години в Казанлък не се произвеждат автомати „Калашников”."}
{"url": "http://epicenter.bg/article/Bivsh-shef/170035/2/0", "text": "\r\n \r\n   \r\n По думите му, ако акциите са били проведени прибързано и с цел постигане на политически ефект, като даже допусна, че целта може да е била именно разследването да не бъде доведено докрай. \r\n Стойчев припомни, че по негово време, в периода 1991 г. – 1992 г., е бил разбит още по-голям таен оръжеен склад – с десетки хиляди пистолети ПСМ в Русенско, предназначени за Русия и с оформени фалшиви документи за спортно оръжие. \"И тогава, както сега, незаконната оръжейна търговия вървеше в тандем с издаването на неистински лични документи\". \r\n По думите на бившия антимафиот в периода 1997 г. – 2001 г. е имало множество сигнали за политици, замесени в тези схеми. Той отбеляза още, че през 90-те тогавашните спецслужби са пресекли големи сделки за въоръжаване на паравоенни формирования на Балканите. \r\n   \r\n Тогава е станало ясно и че в схемите са били забъркани интересите на политически партии у нас и на държави, целящи да манипулират обществения живот у нас. \r\n   \r\n „Виждам известна прибързаност, опасявам се, че е целен политически ефект. Може някой да цели по този начин пресичане на продължителното разследване докъде ще стигне това оръжие”, допусна криминалистът. \r\n Той отбеляза, че все още не е ясно как оръжие напуска несанкционирано завод „Арсенал”, а големият незаконен склад в София е можело да бъде ударен със същия ефект и само със силите на СДВР, „Криминална полиция” и служба КОС. \r\n   \r\n А ако оръжието не е за терористи и бунтовници извън страната, а е трябвало да намери купувач вътре в България? „Социалното напрежение би могло да ескалира и някой може да иска да се въоръжава”, отбеляза Тихомир Стойчев. \r\n   \r\n Според него е добре МВР да започне да посочва в статистиката си етноса на извършителите на престъпления. Така ще се види, че представители на малцинствата по-често извършват най-масовите престъпления, които обаче са и с най-ниска обществена опасност, докато по съвършено различен начин ще стои въпросът с тежките закононарушения. \r\n", "date": "2018.12.06", "title": "Бивш шеф на ЦСБОП: Акциите със заловените оръжия бяха прибързани, търсеха политически ефeкт"}
{"url": "http://epicenter.bg/article/Prof--Rachev--Po-vremeto-na-sotsa-vazduhat-be-v-pati-po-mrasen--no-partiyata-krieshe-dannite/170039/2/0", "text": "\"Инверсията е типична за всички градове, които се намират в котловини. София беше в пъти \"по-забулена\" по времето на социализма. Замърсяването на въздуха беше много по-голямо, но се криеше. Слава на Бога, София се отърва от чудото \"Кремиковци\", което го няма никъде в Европа. Няма как да не се замърсява въздуха в столицата, след като колите са се увеличи с 3 пъти, а хората, заради скъпия ток и газ, се топлят на твърдо гориво. Но трябва да се съсредоточим над аерозоните на тежките метали, амоняка, живака и азота, които се натрупват в костите ни\".    Това заяви пред БТВ климатологът проф. Георги Рачев. \"Днес и утре няма да е толкова тежко положението с праховите частици. Колкото по-често минават средиземноморските циклони, е по-добре за нас.   Преди Бъдни вечер и на Коледа ще има сняг, но на празниците няма да вали. Ние не можем да направим толкова дългосрочна точна прогноза на времето. На Нова година в Гърция ще е 16-17 градуса, а у нас - около 8-9\", посочи Рачев.", "date": "2018.12.06", "title": "Проф. Рачев: По времето на соца въздухът бе в пъти по-мръсен, но партията криеше данните"}
{"url": "http://epicenter.bg/article/Poredno-chistene-na-Republikanski-patishta-v-Mineralni-bani/170053/2/0", "text": "Почистване на цялата републиканска пътна мрежа на територията на общината организира на 5-ти декември кметът на Минерални бани Мюмюн Искендер. В акцията по почистването се включиха служителите от  общинската администрация, общинските предприятия, селски кметове и доброволци от населените места. Не сме длъжни, но правим това периодично през 2-3 месеца, защото Агенция пътна инфраструктура не осъществява такава поддръжка, каза кметът Мюмюн Искендер. За един макар и кратък период край пътищата се изхвърлят множество пластмасови опаковки, кофички, бутилки и всякакви други боклуци, чието изгниване е невъзможно в продължение на години. Ние, като национален курорт държим пътната мрежа в нашия район да бъде екологично чиста, каквато е цялата община и затова сме принудени сами да се заемем с това почистване, каза още кметът Искендер. Той заостри вниманието на всички хора, пътуващи с личните си автомобили към повече отговорност, защото цялата тази операция може да бъде спестена, ако те престанат да изхвърлят ненужните о паковки в крайпътните канавки, а правят това на определените за целта места.", "date": "2018.12.06", "title": "Поредно чистене на Републикански пътища в Минерални бани"}
{"url": "http://epicenter.bg/article/Gensekat-na-NATO-predupredi-Kosovo-da-ne-sazdava-armiya-/170027/7/0", "text": "Генералният секретар на НАТО Йенс Столтенберг предупреди официална Прищина, че ще се сблъска с тежки последици, ако продължи процеса на трансформиране на Косовските сили за сигурност (КСС) в армия, предават македонската информационна агенция „Макфакс“ и \"Фокус\".  Според Столнтенберг този процес бива придвижван в много неадекватен момент и процедурите не се зачитат. Съответния коментар норвежецът направи в края на среща на външните министри на държавите-членки на НАТО, които обсъдиха ситуацията в Западните Балкани.  „Това противоречи на съветите на много съюзници от НАТО, може да има сериозни последици за бъдещата евроатлантическа интеграция на Косово\", предупреди генералният секретар на Алианса на срещата в Брюксел.  Косовските власти обявиха, че ще приемат закон за трансформиране на косовските сили на 14 декември. В тази връзка Столенберг заяви, че ако официална Прищина продължи този процес, тогава НАТО ще обмисли ангажимента си към Косово.  Запитан за последствията, норвежецът заяви, че той ще бъде в компетенцията на най-висшия консултативен орган на организацията, който ще обсъди и приеме конкретни мерки по отношение на Косово.  ", "date": "2018.12.06", "title": "Генсекът на НАТО предупреди Косово да не създава армия "}
{"url": "http://epicenter.bg/article/Si-En-En--SASht-izprashtat-boyni-korabi-v-Cherno-more/170029/7/0", "text": "Съединените щати са пристъпили към подготовка за изпращане на свои военни кораби в Черно море, съобщава телевизия Си Ен Ен. Медията се позовава на трима източници от американските власти, според които въоръжените сили на САЩ са поискали от Държавния департамент да уведоми Турция за тези планове.     Мярката била „в отговор на действията на Русия против Украйна в Керченския проток”.   Съгласно Конвенцията от Монтрьо Съединените щати трябва да уведомят Турция най-малко 15 дни предварително за предстоящо преминаване на свои военни кораби през Босфора и Дарданелите в Черно море. В мирно време бойни кораби на нечерноморски държави могат да останат в Черно море не повече от 21 дни.   САЩ започват подготовката да пуснат военен кораб в Черно море на фона на високото напрежение след като Русия арестува украински моряци, съобщава и турската Anadolu Agency. Пентагонът поиска Държавният департамент да информира Турция за възможните действия. Властите заявиха, че плановете за пускането на военен кораб в Черно море са в отговор на руските действия.  ", "date": "2018.12.06", "title": "Си Ен Ен: САЩ изпращат бойни кораби в Черно море"}
{"url": "http://epicenter.bg/article/Orban-slaga-raka-varhu-nad-500-medii-v-Ungariya/170042/7/0", "text": "Собствениците на около 500 унгарски национални и регионални медии миналата седмица, при координирана акция, подариха своите компании на бившия депутат от управляващата партия Фидес Габор Лискай. това съобщава БГНЕС.  Всички тези \"подарени медии\" ще бъдат управлявани от фондацията на Лискай \"Централноевропейска фондация за печат и медии\". Подаряването и даренията, съгласно местното законодателство, не задължава при прехвърлянето на собствеността да има парични транзакции. И поради тази причина няма да бъде платен никакъв данък на държавата.  От \"Централноевропейска фондация за печат и медии\" съобщиха, че \"тяхна основна цел ще бъде опазването на националните ценности\". \"Става въпрос за проект от национално и стратегическо значение с обществен интерес\", каза самият Виктор Орбан при подписването на указа, който разрешава въпросното прехвърляне на собствеността и създаването на практика на медиен монопол в Унгария в полза на управляващите.  След идването му на власт през 2010 година обществените медии открито застанаха в защита на режима на Орбан, а огромна част от частните медии бяха превзети от лица, близки до властта. През 2010 година Унгария заемаше 23-то място по свобода на медиите в света.  В момента тя се намира на 73-то място, съгласно класацията на \"Репортери без граница\". През 2015 година общо 31 медии бяха посочени като проправителствени. Днес те са над 500.  Близки на Виктор Орбан медийни босове са собственици и на медии в Република Македония. Всички те яростно защитаваха режима на Никола Груевски, открито се противопоставят на Договора за добросъседство между Македония и България, както и на този от Преспа, който сложи край на спора за името и откри пътя за евроинтеграцията на Република Македония.  ", "date": "2018.12.06", "title": "Орбан слага ръка върху над 500 медии в Унгария"}
{"url": "http://epicenter.bg/article/Bridzhit-Bardo--Makron-e-sablaznitelen--no-predpochitam-nachelo-na-stranata-da-sa-groznitsi/170044/7/0", "text": "също се включи в полемиката около движението на \"жълтите жилетки\", протестиращо срещу реформите на администрацията на Еманюел Макрон и срещу високите цени и бедността.   В интервю за изданието \"Паризиен че е отдалечен от народа си, че се държи сякаш е кралска особа и сякаш е над останалите хора, пише \"Мадам Фигаро\".   Бардо обаче хвали външния вид на Макрон и на съпругата му, съименичката й Бриджит.   Според нея  За  а. Но аз бих предпочела начело на страната да са двама грозници, които обаче да правят нещата, така че да има резултати, допълва Бардо.   После тя обвинява президента, че \"убива обикновените хорица\"  \"Не, всъщност няма да стана\", допълва тя накрая.   Източник: Дарик", "date": "2018.12.06", "title": "Бриджит Бардо: Макрон е съблазнителен, но предпочитам начело на страната да са грозници"}
{"url": "http://epicenter.bg/article/Dimitar-Nikolov-kam-burgazlii--Badete-zdravi-i-blagosloveni--/170057/2/0", "text": "Кметът Димитър Николов поздрави жителите на Бургас за Никулден, съобщиха от пресцентъра на общината.  „Няма друг български град, в който жителите му да посрещат толкова масово, заедно, с настроение и любов своя празник. Това е денят, в който почитаме нашия закрилник Свети Николай и изразяваме обичта си към Бургас.  Бих искал да благодаря на всеки един бургазлия, независимо от професията му, за това, че е допринесъл с труда си, любовта си, усърдието и почтеността си за доброто на своя град.  Благодаря и на хората, които избраха Бургас, за да се установят тук със семействата си, за да живеят, работят и образоват децата си в бургаските училища. Убеден съм, че ще заобичат Бургас както обичат своя роден град.  Нека в този ден се помолим на Свети Николай да ни пази, да закриля семействата ни, нашия дом, града ни, от бури и беди! Нека се осланяме на доброто, да пазим традициите, но и да сме двигатели за бъдещето.  Нека, отправяйки молитва към Чудотвореца, да правим и ние самите своите малки чудеса в живота си, в отношенията си с хората, в работата си. Нека се радваме на успехите на другите. Нека сме добри не само към близките си, но и към непознатите. Нека оценяваме истински мира и свободата, с които сме дарени. Нека радостта ни да е повече, а по-малко гневът. Нека прощаваме повече и искаме прошка по-често.  Пожелавам здраве на всички и нека да носим със самочувствие неповторимия бургаски дух.  Честит празник на имениците, рибарите, моряците, пътешествениците, банкерите, търговците и на всички, които обичат Бургас!  Бъдете здрави и благословени!“  ", "date": "2018.12.06", "title": "Димитър Николов към бургазлии: Бъдете здрави и благословени! "}
{"url": "http://epicenter.bg/article/Prieha-sas-skandal-Zakona-za-lichnata-pomosht--maykite-se-pregrashtat-v-plenarnata-/170059/2/0", "text": "Парламентът прие Закона за личната помощ на второ четене, а майките на балкона в пленарната зала се прегръщаха помежду си и заедно с омбудсмана Мая Манолова.  Това стана след два часа и половина дебати, по време на които ГЕРБ и БСП отново се изпокараха и започнаха взаимно да се призовават да не се излагат пред гостите на балкона.  Социалният министър Бисер Петков благодари на всички, които са помогнали законопроектът да стане факт.  \"Наша отговорност беше да се опитаме да минимизираме рисковете, както и до 30 юни 2020 министерството да подготви анализ, който да внесе в парламента\", каза министърът. \"Благодаря, че поставихте като ваш приоритет законодателството за хората с увреждания, каза Петков.   \"Изпращаме една трудна, бурна година\", обобщи той и благодари на всички, които преди това шефът на социалната комисия д-р Хасан Адемов изреди с малките им имена.   Законът влиза в сила от 1 януари. Средствата за неговото обезпечаване са гарантирани с допълнителните 150 млн. лева в бюджета.  Майките на деца с увеждания отидоха да пият чай в палатковия лагер пред Народното събрание, който не напуснаха повече от половин година в студ и пек. В началото на есента те се вдигнаха на протести пред МС, а ситуацията се нажежи, когато Валери Симеонов подхвърли обидни реплики към тях.   Последва оставка, уталожване на обстановката, преговори текст по текст и пак закани за протести, но след изграждане на противоречията управляващи, депутати от социалната комисия, майки и омбудсманът си стиснаха ръцете.  Планът на майките на деца с увреждания е сега палатките да бъдат преместени пред здравното министерството заради проблемите с ТЕЛК. Протестът пред МЗ започва през януари, а майките настояват и там да се осъществи реформа. ", "date": "2018.12.06", "title": "Приеха със скандал Закона за личната помощ, майките се прегръщат в пленарната зала"}
{"url": "http://epicenter.bg/article/MOSV-obyavi-protsedura--Merki-za-podobryavane-kachestvoto-na-atmosferniya-vazduh-/170073/2/0", "text": "Управляващият орган на Оперативна програма „Околна среда 2014-2020г.“ обяви процедура чрез директно предоставяне на безвъзмездна финансова помощ „Мерки за подобряване качеството на атмосферния въздух“ на обща стойност 111 442 101,58 лв.   Финансовият ресурс по програмата се фокусира върху конкретни общини – получатели на средствата - Бургас, Видин, Димитровград, Монтана, Пловдив, Смолян и Столична община, съобщиха от МОСВ. Процедурата чрез директно предоставяне на безвъзмездна финансова помощ има за цел да се намалят наднормените нива на фини прахови частици (ФПЧ10) от битовото отопление. Същевременно финансирането ще допринесе за изпълнение на ангажиментите на страната във връзка с осъдителното решение на Съда на ЕС за неспазване на нормите за съдържание на ФПЧ10 в атмосферния въздух, посочват от министерството. Мерките, които ще бъдат подкрепени, са свързани с подмяната на отоплителни устройства на твърдо гориво (дърва и въглища) с алтернативни форми на отопление на газ, електричество, пелети или свързване към топлофикационна или газоразпределителна мрежа. Като крайна алтернатива (когато всички други опции са неприложими или изчерпани) е допустима и подмяната на старите печки с модерни уреди на дърва или въглища, които отговарят на техническите параметри за екодизайн. Тези мерки, едновременно с планираните информационни и образователни кампании, се очаква да доведат до промяна в цялостното мислене на гражданите по отношение опазване чистотата на въздуха. С това ще се постави основата на ефективен национален модел за преодоляване на проблемите с нарушеното качество на атмосферния въздух в резултат от битовото отопление.   Максималният срок за изпълнение на дейностите по проектите е 54 месеца.", "date": "2018.12.06", "title": "МОСВ обяви процедура „Мерки за подобряване качеството на атмосферния въздух“"}
{"url": "http://epicenter.bg/article/TsSKA-i-Ludogorets-zavarshiha-naravno-1-1-/170109/8/0", "text": "ЦСКА и Лудогорец завършиха наравно 1:1 в мач от 18-ия кръг на Първа лига, предаде Агенция \"Фокус\".  По този начин \"орлите\" продължиха традицията да не губят при гостуванията на \"червените\" на шампионатните двубои в София. От общо 11 срещи Лудогорец спечели 4, а 7 завършиха наравно.  Клаудиу Кешерю даде преднина на гостите от Разград в 29-ата минута, а Кирил Десподов изравни в 67-ата. В края на мача за втори жълт картон беше изгонен Сисиньо.  Срещата беше белязана от няколко спорни ситуации, като домакините и шампионите изразиха претенции за дузпи, при които съдията Николай Йорданов оставаше безмълвен.  Така разликата от шест точки между лидера Лудогорец и ЦСКА се запази.  ", "date": "2018.12.06", "title": "ЦСКА и Лудогорец завършиха наравно 1:1 "}
{"url": "http://epicenter.bg/article/Arestuvaha-dashteryata-na-osnovatelya-na-kitayskiya-tehonologichen-gigant-Huawei-/170031/7/0", "text": "Дъщерята на основателя на китайския гигант в областта на телекомуникациите Huawei е била арестувана в Канада и е изправена пред екстрадиция в Съединените щати.   Менг Уанхау - главен финансов директор и заместник-председател на компанията - е арестувана във Ванкувър на 1 декември, съобщи Би Би Си. Подробности за ареста не се съобщават, но е известно, че САЩ разследват Huawei за възможно нарушаване на санкциите срещу Иран. Посланикът на Китай в Канада протестира срещу ареста и настоя за нейното освобождаване.   Huawei обявиха, че имат малко информация за естеството на обвиненията и \"не им е известно г-ца Мен да е извършила каквото и да е закононарушение\".   Арестът се извършва в чувствително за отношенията между САЩ и Китай време. Двете държави са въвлечени в търговска война, в която бяха наложени взаимни мита за милиарди долари върху стоките.   Министерството на правосъдието на Канада потвърди датата и мястото на ареста и добави: \"Тя е издирвана за екстрадиция от Съедините щати, а съдебно заседание във връзка с гаранцията е насрочено за петък\". Властите в САЩ към момента не коментират ареста и не огласяват подробности за обвиненията.", "date": "2018.12.06", "title": "Арестуваха дъщерята на основателя на китайския техонологичен гигант Huawei "}
{"url": "http://epicenter.bg/article/Shefat-na-NATO-predupredi-Kosovo-da-ne-sazdava-armiya/170034/7/0", "text": "\r\n Генералният секретар на НАТО Йенс Столтенберг предупреди официална Прищина, че ще се сблъска с тежки последици, ако продължи процеса на трансформиране на Косовските сили за сигурност (КСС) в армия, предават македонската информационна агенция „Макфакс“ и \"Фокус\". \r\n   \r\n \r\n \r\n Според Столнтенберг този процес бива придвижван в много неадекватен момент и процедурите не се зачитат. Съответния коментар норвежецът направи в края на среща на външните министри на държавите-членки на НАТО, които обсъдиха ситуацията в Западните Балкани.  „Това противоречи на съветите на много съюзници от НАТО, може да има сериозни последици за бъдещата евроатлантическа интеграция на Косово\", предупреди генералният секретар на Алианса на срещата в Брюксел.  Косовските власти обявиха, че ще приемат закон за трансформиране на косовските сили на 14 декември. В тази връзка Столенберг заяви, че ако официална Прищина продължи този процес, тогава НАТО ще обмисли ангажимента си към Косово.  Запитан за последствията, норвежецът заяви, че той ще бъде в компетенцията на най-висшия консултативен орган на организацията, който ще обсъди и приеме конкретни мерки по отношение на Косово. \r\n   \r\n \r\n", "date": "2018.12.06", "title": "Шефът на НАТО предупреди Косово да не създава армия"}
{"url": "http://epicenter.bg/article/Samoletat-s-tlennite-ostanki-na-Bush-starshi-katsna-v-Hyustan/170045/7/0", "text": "Самолетът с тленните останки на Джордж Буш-старши кацна в Хюстън снощи местно време, предаде Асошиейтед прес, цитиран от Дарик.   В понеделник същият военен самолет транспортира ковчега до Вашингтон, за да бъде изложен за поклонение в ротондата на Капитолия. Вчера в Националната катедрала в столицата на САЩ се състоя държавната траурна служба за 41-ия американски президент, който почина в петък на 94-годишна възраст.   През нощта ковчегът с тленните останки на Джордж Буш-старши ще остане в епископската църква \"Сейнт Мартин\" в Хюстън. 41-ият президент на САЩ ще бъде погребан днес близо до президентската си библиотека в щата Тексас.", "date": "2018.12.06", "title": "Самолетът с тленните останки на Буш-старши кацна в Хюстън"}
{"url": "http://epicenter.bg/article/Rusiya-predupredi-Kipar-da-ne-dopuska-amerikanski-voenni-bazi-na-svoya-teritoriya-/170046/7/0", "text": "Русия заплаши Кипър с „опасни последици“ ако допусне американски военни бази на кипърска територия, предаде БНР.  Говорителката на руското външно министерство Мария Захарова заяви, че Пентагонът проучва възможността да изпрати войски в Кипър, за да противодейства на влиянието на Русия в Близкия изток, нараснало след руските военни успехи в Сирия. Захарова прикани кипърските власти да не се съгласяват с тези „антируски планове“.  Говорител на кипърското правителство отговори, че Никозия не желае допълнително „милитаризиране“ на Кипър. На острова са разположени две военни бази на Великобритания, а северната му част се отцепи през 1974 година в резултат на нахлуване на турската армия.  ", "date": "2018.12.06", "title": "Русия предупреди Кипър да не допуска американски военни бази на своя територия "}
{"url": "http://epicenter.bg/article/Rumantsite-sa-nay-religiozni-v-Evropa/170050/7/0", "text": "е по-малко важна за  , отколкото за хората в  , Латинска Америка или Съединените щати, сочи проучване, цитирано от ДПА. В същото време изследването, проведено от института \" \", отчита големи разлики между отделните държави в Европа. Най-религиозни на континента са румънците. 55 процента от участниците в анкетата от  са се самоопределили като силно религиозни. На другия полюс са естонците - едва 7 процента, чехите и датчаните - по 8%. Само 12 процента от германците се самоопределят като силно религиозни. Делът на тези хора достига 27 на сто в  . Германците се оказват най-големите скептици що се отнася до съществуването на  - едва 10 процента от тях са \"напълно сигурни\" в това. На обратния полюс са арменците - цели 79 процента от тях вярват, че Бог съществува - както и жителите на  - 73 на сто. Най-много ходят на църква поляците. 61 процента от участниците в анкетата от  казват, че присъстват на църковна служба поне веднъж месечно.   Източник: Дарик", "date": "2018.12.06", "title": "Румънците са най-религиозни в Европа"}
{"url": "http://epicenter.bg/article/Uvolniha-uchitelka--kazala-na-detsata--che-Dyado-Koleda-e-izmislitsa/170054/7/0", "text": "Учителка в САЩ е била отстранена от поста си, защото е казала на децата, че Дядо Коледа е измислица. Ръководството на училище в град Монтвил, щата Ню Джърси, предприело тази мярка, след като преподавателката развенчала мита по време на занятия с първокласници, предаде \"Фокс Нюз\", цитиран от Нова.тв   По време на урок педагожката разказала на децата, че подаръците под коледната елха не ги оставя Веселия старец, който не съществува, а техните родители. Учителката развенчала и митовете за летящия еленов впряг, за елфите, за феята на зъбките и за великденския заек. Учениците реагирали болезнено на нейните откровения. Някои от децата напуснали класната стая разплакани. Родителите им били възмутени от липсата на елементарен такт на педагожката.", "date": "2018.12.06", "title": "Уволниха учителка, казала на децата, че Дядо Коледа е измислица"}
{"url": "http://epicenter.bg/article/Oneviniha-arhiepiskop-za-prikrivane-na-seksualen-tormoz-nad-detsa/170064/7/0", "text": " отмени присъда срещу  , някога намиран за виновен в   над деца, предаде Асошиейтед прес, цитиран от Дарик. Съдът в щата   уважи обжалването на бившия архиепископ на   срещу присъдата му от месец май за прикриване на сексуалния тормоз над двама църковни прислужници от свещеник педофил през 70-те години. Съдът прецени, че има достатъчна степен на съмнение дали 68-годишният духовник е извършил това престъпление, което е наказуемо с до две години затвор. е излежал почти четири месеца от едногодишна присъда за домашен арест в дома на сестра си край Нюкасъл.", "date": "2018.12.06", "title": "Оневиниха архиепископ за прикриване на сексуален тормоз над деца"}
{"url": "http://epicenter.bg/article/Trima-zaginaha-pri-navodneniya-v-Severen-Kipar/170068/7/0", "text": "Трима души загинаха при наводнения в Северен Кипър, съобщи турската телевизия СиЕнЕн-Тюрк, цитирана от Новини.бг Заради продължаващите силни валежи през последните два дни бяха наводнени много хотели, къщи и офиси в т. нар.  Севернокипърска турска република (СКТР, призната само от Турция). За известно време бе блокирано движението по пътя Кирения-Никозия.  В някои райони спира токът. В повечето училища в Северен Кипър е обявена извънредна ваканция, информира СиЕнЕн-Тюрк.", "date": "2018.12.06", "title": "Трима загинаха при наводнения в Северен Кипър"}
{"url": "http://epicenter.bg/article/Frantsiya-se-pita--Koi-sa--quot-zhaltite-zhiletki--i-kakvo-tochno-iskat-/170070/7/0", "text": "  От тяхната поява преди по-малко от 3 седмици, \"жълтите жилетки“ опровергаха всички канони на социалните движения: без харизматичен лидер, без посредник, без манифестация в центъра на града, без манифестация в приличната и очаквана форма, без категорични искания в официален списък. Вместо това – един немислим цвят, не особено обичан, избягван в политиката, както припомня историкът Мишел Пастуро: \"От Средновековието жълтото е цветът на лъжата, на лицемерието, на предателството и на измамата“.   Едно жълто, което направи оглушително нахлуване в политиката и накара да позеленеят Еманюел Макрон и министрите в правителството му.   Невиждан досега фронтален сблъсък между едно управление, свряно на топло в своя Елисейски дворец, и французите, които се (пре)откриват на кръстовищата – това движение предизвиква най-различни обяснения. За географа и есеист Кристоф Гилюи то потвърждава разрива между Франция от периферията, обедняла, загърбена и изоставена от глобализацията, която той формулира през 2014, и глобализираните елити на големите градски центрове.   Във \"Франс Кюлтюр“ историкът и антрополог Еманюел Тод предложи внимателно една хипотеза на фона на свръх разделението в обществото между народа, мобилизиран по въпросите за качеството на живота, и недоумяващите висши парижки класи. \"Наистина имаме впечатлението, че на националната територия картата на тези движения е по-скоро хомогенна“, смята той.   Народно или популистко движение? Във френската революционна традиция „жълтите жилетки“ може би са съвременният вариант от 2018 г. на бунтовете от 1968 г., при това появил се в точния момент - почти 50 г. след онзи социален и освободителен май.   Във вторник в сутрешния блок на  France Inter  Даниел Кон-Бендит го помете с насмешливо доказателство: \"През 68-ма се борехме срещу един генерал на власт (президента на Франция генерал Шарл де Гол – бел.ред.), докато \"жълтите жилетки“ искат един генерал да дойде на власт (говорител на \"жълтите жилетки“ поиска армейски генерал Пиер де Вилие, подал оставката като шеф на армията заради несъгласие с Макрон, да замени правителството)“.     Вдъхновителка на \"Непокорната Франция“, философката Шантал Муф бе по-предпазлива във вторник на страниците на „Либерасион“. „Тази анти-политическа форма може да бъде формулирана в посока към един десен или един ляв популизъм“.   И за да предскаже бъдещето й, тя насочва убеждението си напред: \"Осмелявам се да смятам, че сегашното развитие на събитията открива перспективите към едно ляво популистко движение“.   С максимална медийна видимост и отсъствие на обяснения, наистина ли \"жълтите жилетки“ са толкова неуловими? \"В момента вървят няколко научни изследвания, за да опитат да разберат кой носи жилетката, и това е едно огромно предизвикателство“, подчерта политологът Венсан Тиберж.   Източник: Канал 3", "date": "2018.12.06", "title": "Франция се пита: Кои са \"жълтите жилетки“ и какво точно искат?"}
{"url": "http://epicenter.bg/article/Sergey-Lavrov--Zapadat-proshtava-na-Kiev-narusheniyata-v-Kerchenskiya-proliv-i-voennata-aktivnost-v-Donbas/170079/7/97", "text": "Западните страни си затварят очите за провокациите на киевския режим в Керченския пролив и активните военни приготовления в Донбас. Това заяви първият дипломат на Москва Сергей Лавров при откриването на 25-то заседание на Съвета на министрите на външните работи на страните-членки на Организацията за сигурност и сътрудничество в Европа, предават TACC и Агенция \"Фокус\".  „Поразително е, че киевският режим се ползва с пълна безнаказаност от западните си покровители, които прощават, дори оправдават неговите нарушения. Това се отнася с пълна сила и за неотдавнашната провокация, устроена от ВМС на Украйна в Черно море и за активните военни приготовления на Въоръжените сили на Украйна в Донбас“, подчерта Лавров.  ", "date": "2018.12.06", "title": "Сергей Лавров: Западът прощава на Киев нарушенията в Керченския пролив и военната активност в Донбас"}
{"url": "http://epicenter.bg/article/Sblasatsi-mezhdu-demonstranti-i-politsiya-v-Atina-/170084/7/51", "text": "В гръцката столица отново се стигна до сблъсъци между полиция и демонстранти, събрали се да почетат 10-годишнината от убийството на 15-годишния Алексис Григоропулос от служител на реда, съобщава електронното издание на атинския всекидневник Kathimerini.  Протестиращите са хвърлили самоделни бомбички и бетонни блокове срещу органите на реда, охранявали шествието в центъра на Атина.  Стотици ученици присъстваха на митинг в памет на убития тинейджър. Инцидентът от декември 2010 г. предизвика вълна от насилие в Атина и други гръцки градове.  Уточнява се, че полицията е употребила сълзотворен газ, за да възстанови реда в центъра на столичния град.     ", "date": "2018.12.06", "title": "Сблъсъци между демонстранти и полиция в Атина "}
{"url": "http://epicenter.bg/article/V-Alyaska--Chisto-nov-pat-samo-4-dni-sled-7-po-Rihter--VIDEO--/170090/7/96", "text": "Колаж, на който се вижда колко бързо е ремонтиран участък от път в Аляска, се превърна в хит в социалните мрежи. Трасето беше разрушено при земетресението с магнитуд 7 по скалата на Рихтер, разтърсило района в петък, предава бТВ.  Четири дни по-късно, пътят изглежда така, сякаш нищо не се е случило. Зейналата яма е запълнена, а асфалтът и пътната маркировка са в идеално състояние.  Случаят предизвика различни коментари. Някои хвалят властите в Аляска за бързата им реакция, докато други са недоволни защо в останалата част от САЩ ремонтите не се извършват толкова бързо.  В събота американското правителство отпусна 5 млн. долара за справяне с последиците от земетресението. До момента има данни за най-малко 50 района, в които трябва да бъдат извършени ремонти.  Междувременно, властите в Аляска помолиха местните жители да не си правят селфита по разрушените пътища, тъй като могат да пострадат.  ", "date": "2018.12.06", "title": "В Аляска: Чисто нов път само 4 дни след 7 по Рихтер (ВИДЕО) "}
{"url": "http://epicenter.bg/article/Politsiyata-arestuva-146-dushi-kray-uchilishte-vav-Frantsiya/170094/7/0", "text": "Сто четиридесет и шест души бяха арестувани днес край училище във френски град близо до Париж, съобщи полицейски източник, цитиран от ДПА. Арестите бяха извършени след вандалски прояви в град Мант ла Жоли. Както изглежда, задържаните са гимназисти.  Местни медии съобщават за няколко демонстрации и блокади, организирани от ученици в района на столицата и в други градове. По информация на в. \"Паризиен\" учениците протестират срещу реформи в образователната система и срещу нова онлайн платформа за разпределяне на местата в университетите.  Някои от демонстрантите искат да изразят също така подкрепа за движението на \"жълтите жилетки\" срещу повишаването на данъка върху горивата, допълва вестникът.  Френският президент Еманюел Макрон отмени вчера повишаването на акциза върху горивата след седмици на протести в цялата страна, довели до най-сериозните размирици в Париж от десетилетия.   Източник: Новини.бг", "date": "2018.12.06", "title": "Полицията арестува 146 души край училище във Франция"}
{"url": "http://epicenter.bg/article/US-izdanie--Rusiya-zaplashva--quot-Fort-Tramp-quot--v-Polsha-/170097/7/0", "text": "Руски сенатор предупреди, че ако бъде създадена, военната база на САЩ в Полша – „Форт Тръмп“, бързо ще се превърне в една от военните цели на Москва, отбелязва американското издание Washington Examiner, цитирано от \"Фокус\".  Полша покани САЩ да създадат военна база близо до руската граница. Преди няколко месеца полският президент Анджей Дуда предложи тя да носи името „Форт Тръмп\". Но тази седмица Франц Клинцевич, член на горната камара на парламента в Москва, заяви, че базата ще бъде незабавно превърната в една от целите на Русия.  „Ако съоръжението наистина бъде създадено на полска територия, то веднага ще стане мишена за удари. Такива са правилата на войната“, са думите на Клинцевич, цитирани от изданието.  Според думите на руския сенатор, създаването на „Форт Тръмп\" ще бъде „безотговорна стъпка\", която само ще засили напрежението в региона и допълни, че предложението на Полша е „опасно\" и „икономически необосновано\".  От редакцията припомнят, че през септември Тръмп увери, че обмисля плана на Дуда за засилване на военното присъствие на САЩ в Полша.  ", "date": "2018.12.06", "title": "US издание: Русия заплашва \"Форт Тръмп\" в Полша "}
{"url": "http://epicenter.bg/article/SASht--Makedoniya-shte-se-prisaedini-kam-NATO-do-sredata-na-2020-g--ako-prilozhi-dogovora-ot-Prespa-/170099/7/51", "text": "До средата на 2020 г. Македония може да приключи въпроса с членството си в НАТО, ако приложи Договора от Преспа и по този начин разреши дългогодишния си спор с Гърция за името. Това заяви американският заместник-помощник държавен секретар Матю Палмър в Сараево, предаде БГНЕС.  Според него Македония може да стане 30 член на НАТО „най-рано след 18 месеца“. „Това е напълно реална цел“, посочи той. В същото време Палмър изрази загриженост за руското „силно влияние“, както самият той го определи, в Западните Балкани. Според него Русия се опитва да подкопае усилията на македонското правителство и институции за интеграция на страната в ЕС и НАТО.  „Не е работа на Русия да решава какво може или не може да направи Македония във връзка с интеграцията на последната в европейските и евроатлантическите институции. Усилията за подкопаване на изразената воля на гражданите на Македония дестабилизират и вредят на мира и сигурността в региона“, добави Палмър.   Договорът от Преспа беше подписан на 17 юни от премиерите на Гърция и Македония Алексис Ципрас и Зоран Заев. Той открива пътя пред Македония за членство в НАТО и започване на преговори за присъединяване към ЕС. Договорът предвижда промяна на името на Македония, която ще се казва „Република Северна Македония“. Парламентът в Скопие вече одобри първата част от промените в Конституцията, които са свързани със смяната на името на страната.  ", "date": "2018.12.06", "title": "САЩ: Македония ще се присъедини към НАТО до средата на 2020 г., ако приложи договора от Преспа "}
{"url": "http://epicenter.bg/article/Predi-kongresa-na-HDS--Angela-Merkel-prizova-za--chista-demokratsiya--pri-izbiraneto-na-naslednika---/170100/7/0", "text": "Канцлерът на ФРГ Ангела Меркел направи изявление в навечерието на годишния конгрес на Християндемократическия съюз (ХДС), на който ще бъде избран наследник на ръководния й пост в партията, отбелязва националният ежедневник Die Frankfurter Allgemeine Zeitung, цитиран от \"Фокус\".  Всички 1001 делегати, присъстващи на конгреса в северния ханзейски град Хамбург, „имат важната задача да определят курса на бъдещия ръководен екип“, заяви Меркел на традиционния тържествен прием преди откриването на двудневния форум на партията.  Към настоящия момент се предполага, че борбата за лидерския пост в ХДС ще бъде между генералния секретар на партията Анегрет Крамп-Каренбаум и бившия фракционен председател на Съюза (ХДС/ХСС) Фридрих Мерц. Шансовете на здравния министър Йенс Шпан се считат за минимални.  ", "date": "2018.12.06", "title": "Преди конгреса на ХДС: Ангела Меркел призова за „чиста демокрация“ при избирането на наследника ѝ "}
{"url": "http://epicenter.bg/article/Zoran-Zaev--Nito-az--nito-vie--nito-moite-detsa-shte-badem-severnomakedontsi--/170108/7/51", "text": "\"Нито аз, нито вие, нито моите деца ще бъдат северномакедонци. Няма и да носим срамното име фиромци!\" Това заяви премиерът Зоран Заев по време на втория публичен дебат за конституционните промени в университета ФОН, цитиран от македонското електронно издание “Прес 24“ .  Пред пълната аудитория в университета в Скопие, където освен специално поканените, присъстваха и студенти, представители на академичната общност и граждани, премиерът Заев се позовава на необходимостта да се чуят мненията на обществеността във връзка с конституционните промени, съгласно Договора от Преспа, отбелязвайки, че все повече граждани приемат този процес, в името на европейското и евроатлантическото бъдеще на Република Македония.  Той повтори, че публичните дискусии са част от максимално прозрачен процес на представянето на поправките пред цялата общественост, с откритост за приемане на предложения, които след приключване на дебатите, правителството ще внесе в парламента.  Министър-председателят Заев отговори на критичните коментари и въпроси на гражданите, като посочи, че не трябва да се притесняват за идентичността, защото \"в споразумението с Гърция има признание за македонския език и нашето самоопределение\".  \"Няма да бъдем северно-македонци и няма да носим срамното име „фиромци“ (от англоезичнито съкращение на настоящото име, под което е призната в ООН и други международни организации, както и от някои държави – Бивша югославска република Македония Former Yugoslav Republic of Macedonia (FYROM)). Трябва да помислим за онова, което ще оставим на нашите деца\". По думите му въпреки термина \"Северна\", населението на Македония си остава от македонци и подчерта, че няма друга държава с това име.  Премиерът заяви това в отговор на въпрос „как се почувствал сутринта, когато в парламента 80 депутати гласуваха за промени в конституцията и кога неговите деца ще бъдат записани като \"северномакедонци\" – като патриот или предател\", поставен от граждани.  Участниците също чуха и предложения за включване в личните документи и на етническата принадлежност, освен графата за гражданство.  В момента конституционната промяна на името е на фаза обсъждане с академичните среди в страната. В началото на следващата седмица ще бъдат организирани публични изслушвания в Щип и Тетово. След получените указания от академичната и експертна общественост, промените ще бъдат върнати в парламента, където за окончателното им приемане ще бъде поискана отново подкрепа от най-малко 80 депутати.   Източници: Агенция \"Фокус\" и Канал 3  ", "date": "2018.12.06", "title": "Зоран Заев: Нито аз, нито вие, нито моите деца ще бъдем северномакедонци! "}
{"url": "http://epicenter.bg/article/Tramp-gneven-na-dopitvaniyata--sam-si-smyata-reytinga-/170110/7/96", "text": "Американският президент Доналд Тръмп заяви, че всички допитвания са погрешни и сам пресметна рейтинга си – 75%, предаде Нова тв.  Тръмп започнал да следи процентите на одобрение за себе си и изрази задоволство от проучване, което му дава 50%.  \"Работя здраво, благодаря!\" написа той в Twitter. Съобщението е придружено с негова снимка от митинг и огромно „50%“ върху нея.  Всички останали проучвателни компании, като Gallup, дават на Тръмп значително по-ниски рейтинги - средно 43%.  Според президента лошият му рейтинг се дължи на разследването за предполагаеми неправомерни или дори престъпните му връзки с Русия.  „Без фалшивия лов на вещици заради Русия... Моят рейтинг на одобрение би бил по-скоро 75%, отколкото тези 50%, за които съобщиха от Rasmussen. Това се нарича тормоз на президента\", написа още Тръмп.  ", "date": "2018.12.06", "title": "Тръмп гневен на допитванията, сам си смята рейтинга "}
{"url": "http://epicenter.bg/article/Balgarska-saga-s-frenski-privkus---za-nereshitelniya-mazh-i-Mariya-na-sutrinta/170111/6/0", "text": "С представяния в София, Пловдив и Стара Загора, излезе книгата „Мария на сутринта“ на Васил Ю. Даскалов.   Завършил френска филология в Софийския университет, той се класира в конкурса на „Фондация Буквите“ за издаване на съвременен роман. Сюжет докосващ, и то непринудено.   Редакторката към издателство отбеляза: „Не съм чела наскоро толкова добър съвременен български роман. Има звученето на „Добър ден, тъга“ на Франсоаз Саган.“ Авторът признава, че най-голямо влияние за творбата са оказали „Дървото на Юда“ на Арчибалд Кронин и „Ейглетиерови“ на Анри Троайа.   Какъв е всъщност този съвременен български сюжет? Евгени, мъж приближаващ 40-те, има добър брак. Изградил е малък бизнес. Работният успех го прави твърде инициативен и го отдалечава го от пасивната съпруга. Има нещо застинало, нещо недостатъчно в неговата нощ. Тогава, на няколко етажа от брака си, среща Мария – юношеската, недоизпита страст. Евгени е нерешителен – така е моделиран от авторитарната майка. Той не е способен да вземе решение. Остава избора в ръцете на Мария. На сутринта тя трябва да реши дали да сложи край на брака му.   Авторът казва, че това е силен момент в книгата, но кулминацията е другаде, а идейният план – по-дълбок. „Градският нощен пейзаж навън му говори за семейството. Ревящите мотори, комарите, щурците, загасващите една подир друга панелни клетки – тази сетивност е обрисувала декора на неговия щастлив семеен кът.“ Любовта на двамата попива лексиката на морската вода – „дъхът се разбива във влажните лица и се отдръпва.“   В книгата се люлее вълната от песента на Жо Дасен, която не достига дюната, като метафора за мъжкото колебание. Морските думи се вплитат художествено в любенето, за да подправят прозата с драматизъм и носталгия. Тъкмо песента, както и циганското лято в нея, са натоварени с идеите за последния шанс на застиналите чувства. Лятото е алегория за успех в книгата, но циганското лято е измамно, то е последен шанс и рискува да не стопли героите.   Освен криволичещата любовна интрига, дотойна за класическо френско кино, виждаме типизирането в брака, отчуждаването между твърде различни съпрузи, които се страхуват да остареят, защото са изгубили безвъзвратно качествените моменти с детето и ще сетят една досадна празнина помежду си, щом то отлети от дома. Даскалов изгражда явен контраст: младежта от 90те, която изнася трудностите на успеха, за да осигури благото на днешната младеж. Все пак и авторът и бащата обръщат позитивно хастара, като вместо в посредственост обличат новото поколение в по-добри условия на развитие. Макар и любовен, романът акцентира и върху неразривната родителска връзка баща – син.   \"Няма друга такава гордост, такова устойчиво щастие за себе си като това да върви до един добър син. Налягат го отново солидните мисли за безсмъртието – синът му един ден ще върви така със своя син, а неговият – с правнука… И всеки наследник ще носи нещо от Евгени, в кръвта, в ДНК-то, в потенцията. Голяма работа е това да дадеш живот и да проектираш себе си напред в поколенията. Тези са вълненията му след сливовите ракии.\"   „Как успя да пишеш така проникновено за проблемите в брака, без да си бил семеен?“ – пита издателят Иван Богданов, усетил книгата като близка до своя живот. „Аз съм един добър наблюдател. – обяснява Даскалов. - Считам, че мисията ми на писател е да пресъздавам актуалните явления в обществото без да изхождам задължително от личния си опит. Книгата беше започната на 17г. и завършена на 37, също каквато е и любовта в нея. Преди двадесет години съм задал една фантазия, която днес се е сбъднала.“ – смее се.", "date": "2018.12.06", "title": "Българска сага с френски привкус – за нерешителния мъж и Мария на сутринта"}
{"url": "http://epicenter.bg/article/S-misal-za-patnata-bezopasnost-v-gradovete/170077/11/0", "text": "  Темата „Пътна безопасност“ продължи да бъде особено актуална в публичното пространство и през изтичащата година. Причината за това са множеството ПТП с тежки последици. Статистиката показва, че по-голямата част от произшествията стават не на пътищата от републиканската мрежа, а в градовете и малките населени места. Разрешаването чрез проектни методи на конкретни ситуации, свързани с безопасността на движение, е отговорен и сложен процес предполага устойчиви координирани действия на широк спектър специалисти. Същевременно традиционните методи не дават еднозначна гаранция за ефективността на съответните транспортни решения. Често доказателства за качеството на дадено проектно решение идват от действителното му прилагане. Към настоящия момент основен критерий, мерило за безопасността, е натрупването на определен брой произшествия за конкретен период. Този метод, за жалост, не изключва произшествията, а в това число пострадалите и човешките жертви. Елементът на прогнозируемост, а оттам и на превантивното поведение, е силно редуциран и не позволява „изпреварването“ на събитията, а именно категоричното установяване на проблемните елементи в даден градски транспортен участък и предприемането на специфични превантивни мерки, разрешаващи бъдещи проблеми, свързани с безопасността на движение. Ето защо, използването на съвременни алтернативни методи в този раздел на инженерното планиране и проектиране, станали възможни в резултат на скорошното развитие на техниката, рязко може да увеличи ефективността на решенията, а оттам и пропорционалното намаляване на произшествията и в крайна сметка доближаване до голямата цел: рязкото намаляване на броя на пострадалите и на жертвите. Считам, че такъв метод може да бъде българската разработка ARSA (Aerial Road Safety Assessment), с който се запознах наскоро от специалисти от Университета по архитектура, строителство и геодезия работяещи активно в тази насока. Радващо е, че в българската инженерна наука вече има експерти, които работят по темата и нагледно доказват възможността за регистриране на проблемните елементи още преди настъпване на произшествията.   Моделът разчита на заснемане с дрон и регистриране на конфликтите между участниците в движението, каквито се случват по нашите пътища ежеминутно. Конфликт в случая е термин, обозначаващ ситуация, която е имала потенциал да завърши с произшествие, но поради намеса на един от водачите – това не се случва. Екипът, който разработва ARSA, изглежда е намерил начин да документира всички тези ситуации в даден транспортен участък. Като архитект и урбанист оценявам големите възможности, които този инструмент предоставя на експертите, занимаващи се с комуникации и транспорт. ARSA обещава, че може да установи проблемните места още преди да са се случили произшествията, а с това и да гарантира в максимална степен ефективността на проектните решенията. Проблемите на безопасността на движение могат да бъдат диагностицирани в зародиш и предотвратени преди тяхното задълбочаване.  ___          ", "date": "2018.12.06", "title": "Арх. Пантелеев: Статистиката сочи, че най-много катастрофи стават на пътища в малки населени места"}
{"url": "http://epicenter.bg/article/agentsiya/170082/11/0", "text": "Изтече срокът на  обществената дискусия във връзка със създаването на  новата Агенция по пътна безопасност. Обсъждането бе публично и в него имаха право да се включат всички заинтересовани български граждани.    В сайта на Министерски съвет, раздел \"Портал за обществени комуникации\", се включиха експери, преподаватели и граждани.                 за ръководство, координиране и контрол на дейностите по пътна безопасност считано от 1 януари 2019 г. Бъдещата институция ще има за задача повишаване на безопасността на пътищата и намаляване на броя на жертвите при катастрофи  , бивш зам.-министър на регионалното развитие и благоустройството. ", "date": "2018.12.06", "title": "Експери и граждани се включиха в обществена дискусия за новата агенция по пътна безопасност"}
{"url": "http://epicenter.bg/article/I-KRIB-skochi-sreshtu-bezumnite-tseni-na-elektroenergiyata-na-svobodniya-pazar-/170067/4/0", "text": "И Конфедерацията на работодателите и индустриалците в България (КРИБ) се обяви срещу неаргументирано повишаване на цената на електроенергията в страната. В нарочна декларация от организацията призоваха за пълна либерализация на енергийния пазар.  В Конфедерацията на работодателите и индустриалците в България – КРИБ членуват компаниите с най-голямо потребление на електрическа енергия в страната. По тази причина следим с тревога случващото се в електроенергетиката на България. Реформите закъсняват, няма ясна визия за развитие и предвидимост в участието на централите на свободен пазар.  Нямаме достъп до дългосрочни продукти, конкурентни цени и предвидимост. Липсват каквито и да било усилия за реформи в енергетиката. Напротив, популизмът се засилва с обещания за запазване на работни места в Енергетиката и розово бъдеще на централите на въглища. Категорично заявяваме, че прехвърляне на тежестта към свиващото се бизнес потребление ще е пагубно за икономиката. Големите пикове на цените на борсата изглеждат умишлени и съвпадат с предлагането на дългосрочни продукти на много високи цени.  Нямаме ясен ценови сигнал за 2019 г. Един ден се сключват сделки за продукт със 100% отклонения за цялата следващата 2019 г. на цени от 87-88лв./Мвтч., а дни по-късно се предлага базов товар (без отклонения) в диапазона 115-120лв./Мвтч при референтна прогнозна пазарна цена от КЕВР до края на юни 2019 г. в диапазона 68-76 лв/Мвтч.  Износът на електроенергия е значителен, но с голям принос във финансовото дестабилизиране на сектора, тъй като при износ не се заплаща ЗкО. Разходите за емисии остават за сметка на България. Поради скъпата електроенергия се рискува износ на продукция с по-висока добавена стойност. Застрашени са растежът, инвестициите и работните места в индустрията.  Настояваме за предприемане на мерки за адресиране на поставените проблеми и за повече информация и анализ на случващото се от страна на отговорните институции.     Пълна либерализация на електроенергийния пазар.   Прекратяване на дългосрочните договори с когенерациите и „Марица Изток“ 1 и 3.   Доразвиване на пазарния модел чрез въвеждане на клирингова къща и включването на енергийната борса като страна по всички сделки с цел създаване на реална конкурентна среда, сигурност за пазарните участници, и прозрачност.   Доразвиване на пазарния модел чрез регламентиране на възможност за дългосрочни директни договори за доставка на електроенергия между производители и потребители при пазарно определени цени.   Засилване на експертизата и активността на КЕВР при наблюдение и оценка на предизвикателствата на пазара и своевременна интервенция. Прилагане на REMIT, приемане на модел и мерки за интервенция в екстремни ценови ситуации.   Създаване на условия за реална конкуренция между производителите на електроенергия, предприемане на мерки за преструктуриране на държавния сектор в енергетиката, пазарна интеграция със съседни страни във всички пазарни сегменти.   Преструктуриране на НЕК ЕАД чрез разделяне на дейностите по обществена доставка и по производство и търговия с електрическа енергия. Предприятие ВЕЦ следва да участва независимо на свободен пазар.   Компенсиране на индустрията за индиректните разходи за емисии, съгласно Директива (ЕС) 2018/410 от 14 март 2018 г. и промяната в чл. 10а, параграф 6 на Директива 2003/87/ЕО.  ", "date": "2018.12.06", "title": "И КРИБ скочи срещу безумните цени на електроенергията на свободния пазар "}
{"url": "http://epicenter.bg/article/Elektronnata-vinetka-se-vavezhda-okonchatelno-ot-1-yanuari-dogodina-/170083/4/0", "text": "От 1 януари догодина се въвежда окончателно електронната винетка. Това решиха народните представители с промените в Закона за движение по пътищата, предаде БНР.  Всички шофьори, които са си закупили хартиен винетен стикер, който изтича след 1 януари ще запазят правото си да ползват платената пътна мрежа до изтичане на неговия срок.  До 15 август при установено движение по платената пътна мрежа от пътно превозно средство, за което не е заплатена винетна такса, и за което не се заплати компесаторна такса, ще се дължи седмична винетна такса, решиха депутатите.  Агенция \"Пътна инфраструктура\" ще осъществява контрола върху заплащането на таксите от Закона за пътищата чрез електронната система за събиране на пътните такси.  ", "date": "2018.12.06", "title": "Електронната винетка се въвежда окончателно от 1 януари догодина "}
{"url": "http://epicenter.bg/article/AETs--quot-Belene-quot--mozhe-da-bade-izgradena-za-8-godini-i-da-struva-okolo-9-mlrd--evro-/170089/4/0", "text": "АЕЦ \"Белене\" може да бъде изградена за 8 години и да струва около 9 милиарда евро според анализа на енергийното министерство. Пред парламентарната енергийна комисия министър Теменужка Петкова заяви, че се предвижда финансирането на новата ядрена мощност да стане с 20% собствен и 80% привлечен капитал, предава БНР.  Задължително условие към бъдещите стратегически инвеститори ще е да има българско участие в проекта, което да е под формата на апортна вноска от вложеното до момента от страна на НЕК.  Предвижда се също български фирми да извършват 1/3 от дейностите по строителството на АЕЦ \"Белене\".  ", "date": "2018.12.06", "title": "АЕЦ \"Белене\" може да бъде изградена за 8 години и да струва около 9 млрд. евро "}
{"url": "http://epicenter.bg/article/Petkova--Ot-energiynata-borsa-obyasniha-visokite-tseni-na-toka-za-industriyata-s-povisheno-tarsene-/170091/4/0", "text": "От енергийната борса обясниха покачването на цената на електроенергията със завишено търсене от страна на участници на пазара. Това каза пред журналисти министърът на енергетиката Теменужка Петкова, предаде репортер на Агенция „Фокус“.  „Няма как да бъдем равнодушни, когато българският бизнес и индустрия са обезпокоени от скок в цената на електроенергията на свободния пазар. Това е свързано с конкурентоспособността на икономиката, с работните места на хората, които работят в съответните предприятия. За нас това е изключително важно. Вчера в късния следобед направихме среща в Министерство на енергетиката с колегите от работодателските организации съвместно с колегите от Регулатора, дружествата от държавната енергетика, българската независима енергийна борса“, каза Петкова.  „Разговаряхме с колегите от бизнеса. Колегите от Българската независима енергийна борса дадоха информация по отношение на техния анализ, който е свързан с това покачване на цената. Само трябва да обясним, че това е покачване в определени дни и в определени часове. Така че колегите от борсата обясниха това покачване на цената със завишено търсене от страна на участници на пазара“, посочи Петкова.  ", "date": "2018.12.06", "title": "Петкова: От енергийната борса обясниха високите цени на тока за индустрията с повишено търсене "}
{"url": "http://epicenter.bg/article/Transportniyat-ministar-napravi-smeni-v-rakovostvoto-na-Holding-BDZh-/170096/4/0", "text": "Министърът на транспорта, информационните технологии и съобщенията Росен Желязков извърши промени в състава на Съвета на директорите на „Холдинг БДЖ“ ЕАД. С протоколно решение на министъра като членове на Съвета на директорите на „Холдинг БДЖ“ ЕАД са избрани Григори Григоров и Светломир Николов. Със същото решение като членове на Съвета на директорите са освободени Велик Занчев и Владимир Владимиров, съобщиха от пресцентъра на министерството.  Назначеният одит е констатирал сериозни организационни пропуски в системата за прогнозиране, планиране и провеждане на обществени поръчки за доставки и услуги, свързани с поддръжката на подвижния железопътен състав. Одиторите сочат, че Съветът на директорите на „Холдинг БДЖ“ ЕАД не е извършил анализ на докладвани неизпълнени мерки по ремонтната програма на дружествата, забавянето на обществените поръчки, недоброто ресурсно осигуряване, липсата на професионални кадри, както и няма конкретни взети решения от Съвета на директорите за подобряване на състоянието на подвижния състав и други мерки за обезпечаване на графика на движение на влаковете.  За констатираните проблеми и пропуски министърът на транспорта, информационните технологии и съобщенията бе уведомен след възлагането на одитна проверка, започнала на 24 октомври 2018 г.  ", "date": "2018.12.06", "title": "Транспортният министър направи смени в ръковоството на Холдинг БДЖ "}
{"url": "http://epicenter.bg/article/Haknaha-novite-kameri-na-KAT/170040/3/0", "text": "Радар-детектор, който е позволен за използване у нас, може да спаси всеки водач от новите супер камери на КАТ, които ще заработят за Коледа. За разлика от триногите - новите супер устройства работят на принципа на т. нар. ефект на Доплер и сигналът им се улавя от детекторите в автомобилите, съобщава \"Телеграф\".    Към момента модерните радари на Пътна полиция се тестват и до Рождество Христово се очаква да започнат да следят от движение и на място за превишена скорост, липса на \"Гражданска отговорност\", издирвани и оперативно интересни за МВР автомобили, съобщиха от ръководството на КАТ. IT експерти обаче твърдят, че устройствата могат да се засичат от радар - детектори, тъй като действат на т.нар. ефект на Доплер. Това значи, че антената непрекъснато излъчва ВЧ сигнал с известна вълнова дължина (честотата на предаване) и го прихваща след отразяването и при наличието на радар - детектор, той ще предупреждава водачите, че до броени секунди разстояние има вероятност, ако са в нарушение, да бъдат заснети и по-късно глобени. От КАТ обясняват, че в левия долен ъгъл, под предния регистрационен номер, на всяка от патрулките със супер камери има радарен сензор, който ще разчита какво пише на всяка автомобилна табела, с която колата на КАТ се разминава. На дисплей в купето униформените разбират веднага дали водачът е в нарушение. Ако е така, камерата на покрива на колата прави снимка и веднага се издава санкция.    \"Дори агресивното поведение на пътя ще се заснема и полицаите ще спират на място такива водачи\", уточни шефът на \"Пътна полиция\" комисар Росен Рапчев.", "date": "2018.12.06", "title": "Хакнаха новите камери на КАТ"}
{"url": "http://epicenter.bg/article/Ofshorka-na-Tsvetan-Vasilev/170055/3/0", "text": "Софийският градски съд постанови свързаната с Цветан Василев люксембургска офшорка V2 Invetment Sarl да върне 125 млн. евро непогасени заеми към КТБ, съобщава \"Монитор\". Парите са били отпуснати от източения от банкера беглец трезор за покупката на БТК. Решението на СГС е с дата 3 декември. С парите ще се попълни масата на несъстоятелността на обявената в несъстоятелност банка, е постановил съдът, припомня „Канал 3“.   Искът срещу люксембургското дружество е заведен от синдиците на КТБ Кристи Маринова и Ангел Донов. Съдът е приел, че чрез поредица от заеми, отпускани на различни фирми от страна на КТБ, е финансирана покупката на БТК. Заемите впоследствие се съсредоточават в предоставянето на общата сума от 130 000 000 евро, послужила за покупка на телекомуникационната компания.   V2 Investment e част от цяла верига офшорни дружества, с които банкерът беглец се пробва да прикрие следите от заемите, отпуснати от КТБ, а след това и да се пробва да отмъкне телекома под носа на държавата и синдиците на трезора.  ", "date": "2018.12.06", "title": "Офшорка на Цветан Василев осъдена да върне 125 млн. евро на КТБ"}
{"url": "http://epicenter.bg/article/Shofyor-udari-bremena-zhena-s-kolata-si-v-Haskovo-i-izbyaga-/170056/3/0", "text": "Водач на лек автомобил е ударил бременна жена в Хасково и е напуснал местопроизшествието без да окаже помощ на пострадалата.  Вчера в 8,50 часа в местното управление на полицията е бил получен сигнал от МБАЛ - Хасково, че в отделението е приета потърпевша при пътно произшествие 21-годишна бременна жена.  Автопатрулът е установил, че около 7,40 часа на кръстовището между улиците \"Булаир\" и \"Дунав\" неизвестният автомобил е отнел предимството при десен завой и е ударил пресичащата пешеходка.  Жената е била настанена в акушеро-гинокологичното отделение с контузия на ляво бедро, без опасност за живота за нея и бебето ѝ. Издирването и установяването на водача с напусналия автомобил продължава. ", "date": "2018.12.06", "title": "Шофьор удари бремена жена с колата си в Хасково и избяга "}
{"url": "http://epicenter.bg/article/Okonchatelno--Ivancheva-i-Petrova-ostavat-v-aresta-/170081/3/0", "text": "Десислава Иванчева и Биляна Петрова остават в ареста с мярка за неотклонение \"Задържане под стража\". Определението не подлежи на обжалване и протестиране, реши Апелативният специализиран съд, предава Канал 3.  Отстраненият от длъжност кмет на столичния район „Младост” Десислава Иванчева и заместничката ѝ Биляна Петрова са обвинени за искан подкуп от 500 хил. евро и получени 56 хил. eвpo.  Третият подсъдим по делото като помагач е бившият кмет на район „Младост” Петко Дюлгеров.  Иванчева и Петрова са в ареста от почти 8 месеца – те бяха зрелищно арестувани на 17 април пред Спортната палата в София.  ", "date": "2018.12.06", "title": "Окончателно: Иванчева и Петрова остават в ареста "}
{"url": "http://epicenter.bg/article/Obvinyavat-Banevi-v-prane-na-nad-589-mln--evro-i-prisvoyavane-na-nad-84-mln--leva-/170085/3/0", "text": "Специализираната прокуратура ще поиска постоянен арест спрямо Евгения и Николай Баневи. Това съобщиха от пресцентъра на на държавното обвинение. Днес на летище София задочно обвинените в пране на пари Евгения и Николай Баневи бяха предадени от френските власти на разследващия екип от Специализираната прокуратура.  Арестантката Евгения Банева кацна в 13:19 часа на летище София с полет от Мюнхен. Малко по-късно в 13.39 на летище София кацна и самолетът от Франкфурт, в който пътуваше под охрана Николай Банев.  Предаването на обвиняемите е в изпълнение на издадена от СП Европейска заповед за задържането им. В рамките на разпореденото прокурорско задържане до 72 часа, в присъствието на защитниците им, на Николай и Евгения Баневи ще бъде предявено прецизно обвинение.  Наказателната отговорност на Николай Банев и Евгения Банева се ангажира за 7 престъпления от общ характер:  - За ръководене от Николай Банев на организирана престъпна група и за участие на Евгения Банева в същата престъпна група / чл. 321 ал.1 и ал.3 НК/;  - За длъжностно присвояване на пари и вещи, собственост на „Полимери“ АД, „Елма“АД,“Химически завод Панайот Волов“ АД и „Топлофикация Казанлък“ АД в общ размер на 84 682 896 лв./ чл. 203 ал.1 НК/;  - За избягване установяване и плащане на данъчни задължения в размер на 231 052 лв. на като управляващи „Полимери“АД, в размер на 1 515 235 лв. като управляващи на „Партнърс комерс“ ЕООД и в размер на 2 623 816 лв. като в управляващи „Елма“АД / три престъпления по чл. 255 ал.3 НК/;  - За пране на пари в особено големи размери - 589 811 132 евро и 225 000 лева / чл. 253 ал.5 НК/;  - За държане на огнестрелни оръжия и боеприпаси / чл. 339 ал.1 НК/.  На 7 декември Специализираната прокуратура ще поиска от Специализирания наказателен съд вземане на най - тежката мярка за неотклонение „задържане под стража“ спрямо Евгения и Николай Баневи.  ", "date": "2018.12.06", "title": "Обвиняват Баневи в пране на над 589 млн. евро и присвояване на над 84 млн. лева "}
{"url": "http://epicenter.bg/article/Obvinyavat-Banevi-za-rakovodene-na-organizirana-prestapna-grupa-/170093/3/0", "text": "Евгения и Николай Баневи са подведени под наказателна отговорност за пет престъпления. Това заяви шефът на Специализираната прокуратура и зам.-главен прокурор Иван Гешев, предаде бТВ.  Семейството са обвинени в източването на четири предприятия: „Елма” – Троян, „Полимери”, Топлофикация” – Казанлък и химическия завод „Панаьот Волов”. Щетата от престъпленията на Банев възлизат на над 90 млн. лв., според обвинението.  Бизнесмените са обвинени и за пране на пари в размер на над 1 млрд. лева, които се намират в офшорни сметки на дружества, контролирани от семейството извън България. Гешев заяви, че от властите на тези държави е поискано да бъдат запорирани сумите.  Ръководене на организирана престъпна група, неплащане на данъчни задължения и притежаване на боеприпаси са другите престъпления, за които са обвинени семейство Баневи.  „Освен тези две лица е призована и ще бъде привлечена към наказателна отговорност майката на Николай Банев. Предвид напредналата ѝ възраст, колегите ще определят мярка за неотклонение „парична гаранция”. Нейната роля е на участник в организирана престъпна група”, каза още Гешев.  От Специализираната прокуратура добавиха, че Мария Банева е участвала в управлението на множество дружества, взимала е пари от касите на „Полимери” и е продала кран при много неизгодни условия, като парите са били присвоени от фамилията, а не са влезли в предприятието. Майката на Николай Банев е била и активен участник и в прането на пари.  От обвинението добавиха, че организираната престъпна група се сформира през септември 2005 г. и действа до задържането на семейството през октомври. Повдигнато е обвинение на Николай Банев за ръководител на групата, на Евгения Банева за участник и на Мария Банева за участник.  Гешев допълни, че е имало сигнали срещу семейство Баневи от техни служители за телесни повреди.  „Оплаквания, че са бити, че са оставяни карамфили пред домовете, тези деяния – в случай, че се докажат, са от компетенцията на районните прокуратури и съд. Констатирани са няколко досъдебни производства, които са за данъчни престъпления, които са били висящи към момента, в който ние поехме случая.”, каза зам.-главният прокурор.  ", "date": "2018.12.06", "title": "Обвиняват Баневи за ръководене на организирана престъпна група (ВИДЕО)"}
{"url": "http://epicenter.bg/article/Plamen-Georgiev--Proverkata-za-zhilishteto-na-Vladislav-Goranov-shte-bade-izpalnena-v-srok-/170095/3/0", "text": "Проверката на министър Владислав Горанов относно жилището, което ползва, ще бъде изпълнена от Комисията в срок. Това каза пред журналисти председателят на Комисията за противодействие на корупцията и за отнемане на незаконно придобитото имущество (КПКОНПИ) Пламен Георгиев, предаде репортер на Агенция „Фокус“.  „По този случай КПКОНПИ трябва да събере всички съотносими документи. Ние просто изпълняваме всички указания на прокуратурата и ще ги изпълним в срок. Но при нас тече и друга проверка – за конфликт на интереси“, заяви Георгиев.  Той коментира и случая с Лозан Панов.  „Г-н Панов не се яви пред КПКОНПИ и излезе с публична декларация, предвид което се обезсмисля повторна покана за изслушване. Но проверката продължава, защото снемането на показания от лицето е само едно от нещата, които трябва да се направят. И всъщност идеята, с която беше призован, беше в негова полза, за да обясни откъде идва разминаването. Но се изискват и други документи“, заяви Георгиев.  Той посочи, че след като КПКОНПИ приключи проверката, всички документи ще бъдат изпратени на прокуратурата. Той обясни, че няма краен срок за извършване на тази проверка.  „Но законът не ни дава възможност да санкционираме лицата за неявяване“, каза още той.   Предстои Комисията да се запознае с доклада по случая на Николай Нанков и ако има основания, ще започнем проверка за конфликт на интереси, каза още Георгиев.  Във връзка с проверката на бившия министър на регионалното развитие и благоустройството Николай Нанков, Георгиев обясни, че има доклад до КПКОНПИ въз основа на медийни статии. „И след като се запознаем с доклада и ако наистина има данни, ще започнем проверка за конфликт на интереси. Сроковете за така проверка са 2 месеца, но ако има правна сложност, може да бъдат удължени с още един“, заяви той.   ", "date": "2018.12.06", "title": "Пламен Георгиев: Проверката за жилището на Владислав Горанов ще бъде изпълнена в срок "}
{"url": "http://epicenter.bg/article/Mazhat--nahlul-v-prezidentstvoto-s-orazhie--Imam-dalgove--iskah-da-privleka-vnimanie/170105/3/0", "text": "Софийският районен съд остави за постоянно , който в понеделник влезе въоръжен в президентството.   Пред журналисти мъжът разказа, че е в затруднено финансово положение и искал да привлече медийното внимание. Обмислял да стреля във въздуха с пистолета си пред президентството, но в крайна сметка се отказал и влязъл да предаде оръжието си на охраната.   Игнатов страда и от многобройни здравословни проблеми, които обаче според съда не пречат на пребиваването му в ареста. Съдът наблегна и на тежестта на обвинението, както и на мястото, на което в извършено. Решението не е окончателно и може да бъде обжалвано. Остра форма на белодробна недостатъчност, исхемична болест на сърцето и хипертония са част от здравословните проблеми на 72-годишния Игнатов. Преди заседанието той разказа, че има задължения за над 400 000 лева, а частни съдебни изпълнители разпродавали 4 негови имота. Решил да отиде в президентството, за да привлече медийното внимание.   След обаждане от сина си, Игнатов в крайна сметка се отказал и влязъл в президентството, за да предаде оръжието си. Пред съда Игнатов също наблегна, че нямал намерение да използва пистолета си, а ако имал такива цели - щял да вземе и другото си оръжие - пушка. Обвинението срещу него обаче е заради това, че Игнатов е носел в себе си оръжие с изтекло разрешително, а за въпросното престъпление се предвижда лишаване от свобода между 2 и 8 години.   Според съда обаче целите на Игнатов не са от значение, а е достатъчно, че е носел със себе си незаконен пистолет и боеприпаси, и е влязъл с тях в държавна институция.   Относно здравословните му проблеми, съдът реши, че степента им не е от такава сериозност, че да му попречат да стои в ареста. Решението не е окончателно и може да бъде обжалвано пред Софийския градски съд.   Източник: Дарик", "date": "2018.12.06", "title": "Мъжът, нахлул в президентството с оръжие: Имам дългове, исках да привлека внимание"}
{"url": "http://epicenter.bg/article/Nikulden/169993/2/0", "text": "На   празнуваме    Празникът е в чест на Свети Николай Мирликийски Чудотворец, който е покровител на моретата, езерата и реките, на моряците и рибарите, на семейството и рода.   Според народнохристиянския мит за подялбата на света нему се паднали моретата, реките, езерата. Той е господар на целия подводен свят - рибите и водните демони.   Народните представи за \"мокрия Свети Никола\" или \"рибния светец\" са разнообразни. Той се осмисля като крилат момък с необикновена физическа сила. Лети със златните си крила над морета и океани и влиза в люти битки с водните демони. В други случаи е наричан стари, зимни Св. Никола и е описван като беловлас и белобрад старец. Християнската иконография го изобразява също като възрастен мъж.   именно Свети Никола носи първия сняг - падащ от дългата му бяла брада, а най-често бялата снежна зима пристига именно след 6 декември. По традиция на празника се събира цялото семейство на трапезата, а тя не се вдига през целия ден. “Варвара вари, Сава пече, Никола иде с голямата лъжица и гости гощава”,  казва народната приказка.   . Най-често това е шаран, тъй като според поверието шаранът е \"слуга на Св. Никола\".   Веднъж, когато светецът плувал с лодката си в морето, силни вълни пропукали пода й. Св. Никола хванал един шаран и с него запушил пукнатината. Така спасил от удавяне своите спътници.   Затова има обичай да се жертва шаран в чест на светеца.   Народът казва: \"На Никулден човек трябва да си почопли зъбите с рибя кост, макар и от боклука да я вземе\".   Когато се приготвя шаранът или друга риба с люспи (мряна, платика), люспите не бива да се търкалят по земята и никой не бива да стъпва по тях, за да не го сполети беда.   Костите на никулденския шаран не се изхвърлят, а се изгарят, закопават в земята или се пускат в реката – вярва се, че така ще се опази и умножи плодородието и семейното благополучие. Костта от темето на шарана, която е във формата на кръст и се нарича ”кръхче”, възрастните жени пришивали на капиците на децата, за да ги пази от зли сили и уроки.     Трапезата на Никулден не се вдига през целия ден и е на разположение на гостите. На този празник се канят роднини, кумове и съседи и се освещава голяма трапеза. Никулденските благословии пожелават на стопанина имането му да се множи като люспите на рибата.   За празника се приготвя още никулденски колак, на който изобразявали кораб. За населението в Странджа никулденската трапеза съвпада с първата кадена вечер, за която се приготвят три варива и обреден хляб.    Ако на Никулден се появи скреж, това е добре за зърнените култури. Известна е поговорката: \"Днес му е денят, утре му е снегът\".    На този празник се канят роднини, кумове и съседи, и се освещава голяма трапеза, която завършва с песни и веселба.   през ІІІ - ІХ век, а от там в страните на Западна Европа. Векове наред църквата отбелязва празника на Св.Никола с тържествено богослужение. Смята се, че когато е ядосан, светецът причинява бурите и ураганите. Затова на Никулден всички гемии спират да се движат, за да се умилостиви и уважи светеца-покровител.   . В народните вярвания той плава на златен кораб, който винаги пристига там, където имат нужда от чудотворната му десница. На него Бог е отредил силата да усмирява бурите и морските стихии и да спасява изпадналите в беда сиромаси.   По Никулден свършвал и сезонът на есенния риболов, който се отбелязвал с угощение и почерпка от рибарите и търговците на риба. Тъкмо на този ден ставало разделянето на пайовите (дяловите) между рибарите от спечеленото през сезона. Като празнували и правели едновременно с това равносметка не забравяли да свият венец от бръшлян и да го пуснат в морето - за онези, които не са се върнали на брега.", "date": "2018.12.06", "title": "Никулден е! Люспите на шарана не бива да падат на земята"}
{"url": "http://epicenter.bg/article/Revizoro-s-obvineniya-kam-Mareshki--Kupuva-goriva-sas-samnitelen-proizhod/170036/2/0", "text": "  „Искаме категорично оставката на вицепремиера Красимир Каракачанов за цялостно творчество. Един от неговите депутати, който е шеф на комисията за наблюдение на приходните агенции и борба с контрабандата, прави изявлението, че има двама крупни контрабандисти в България, които в момента направиха бурен възход на дейността си, но това не може да стане без тези, които ги наблюдават. И сега ние питаме това поредната далавера на ВМРО ли е”, каза Веселин Марешки в предаването на 5 декември.   Марешки е с чадър, като \"резерва гума\" на управлението, каза Ревизоро   „Бурният възход на дейността на тези фирми е свързан пряко и с дейността на г-н Марешки, той също е закупувал от подобни складове горива. Но, аз, когато съм узнал сигналите, съм сезирал главния прокурор, разпитан съм от прокурор Даниела Начева, която отговаряше за това досъдебно производство. Приобщиха го към друго производство, беше поискано отнемане на лиценза на този икономически оператор – така че всичко, което се иска от мен, аз съм го направил. Прокуратурата продължава работа по случая”, отговори на обвиненията Емил Димитров тази сутрин. Той обясни, че затворената заради нелегална търговия с горива компания обаче се е разделила на други две фирми, които и в момента пререгистрират нови транспортни фирми, а търговията с горива е била прелята в „друг оператор”.   „Има обвинителни актове, има даже и смъртни случаи по тая ситуация”, заяви Димитров, но категорично отказа да даде подробности, като прехвърли към разследващите органи и уточни само, че „има починал човек при съмнителни обстоятелства”.  ", "date": "2018.12.06", "title": "Ревизоро с обвинения към Марешки: Купува горива със съмнителен произход"}
{"url": "http://epicenter.bg/article/Simeonov-za-padnalata-ograda-na-granitsata--Taka-shte-bade-i-zanapred--tova-ne-sa-zhaltite-paveta-/170069/2/0", "text": "По възстановяването на оградата вече се работи, съобщи в кулоарите на НС Валери Симеонов. По-рано депутатът от БСП Николай Цонков алармира, че съоръжението е паднало, като вчера качи снимки в социалната мрежа. Цонков обясни, че фотосите с рухналото съоръжение са му били изпратени от граждани от региона, които са го заснели, предава Канал 3.  Симеонов пък обясни, че става въпрос за 30-40 м от съоръжението край Малко Търново, което се намира на силно пресечен терен.  Пороят на 28 ноември станал причината на другия ден наноси от чакъл и вода да се изсипят на това място и да съборят оградата. Това струпване на огромни количества вода е предизвикало повличане на чакъл и отнасяне на тази част от оградата, обясни още Симеонов.  Оградата не е направена около \"Александър Невски\", на жълтите павета. Така ще бъде и занапред, не мога да гарантирам, че пак няма да се случи, продължи бившият вицепремиер и обясни, че няма как да бъде спряна природната стихия на толкова насечен терен.  Симеонов обаче успокои, че вече ежедневно се прави обход на ограда от специално назначени служители, които при проблем веднага докладват. За да омаловажи случилото се, което било подвластно изцяло на природната стихия, Валери Симеонов показа на таблета си снимки от Одринско, където водата заляла къщи и улици по същото време, когато паднала и нашата ограда.  ", "date": "2018.12.06", "title": "Симеонов за падналата ограда на границата: Така ще бъде и занапред, това не са жълтите павета "}
{"url": "http://epicenter.bg/article/Borisov-obsadi-s-poslanitsite-ot-ES-mezhdunarodnata-politika--ikonomikata-i-sigurnostta-/170072/2/0", "text": "Министър-председателят Бойко Борисов проведе работна закуска с посланиците на държавите от Европейския съюз, организирана от посолството на Австрия в България като ротационен председател на Съвета на ЕС.  Това съобщиха от правителствената информационна служба.  На срещата бяха обсъдени актуални въпроси от европейския дневен ред.  Сред тях бяха енергетиката, икономиката, международната политика, сигурността на ЕС, както и стъпките за присъединяване на България към чакалнята на еврозоната.  В срещата участва и главният прокурор на Република България Сотир Цацаров.  ", "date": "2018.12.06", "title": "Борисов обсъди с посланиците от ЕС международната политика, икономиката и сигурността "}
{"url": "http://epicenter.bg/article/Balgarskite-migranti-se-vrashtat-u-nas-po-semeyni-i-sotsialni-prichini--sochi-prouchvane/170075/2/0", "text": "Близо 60% от българите, завърнали се у нас от чужбина, имат намерение да останат за постоянно в страната, сочи проучване на авторски колектив от икономисти на БАН и от преподаватели в УНСС. Според изследването икономическите причини са водещи за българите, които напускат страната, но при завръщането им доминират семейните и социалните причини. Такъв е един от основните изводи от анкетно проучване на завръщащите се мигранти, представено на Международната научна конференция \"Икономическо развитие и политики: реалност и перспективи\" в Института за икономически изследвания при БАН. В нея участваха учени от България, Полша, Македония, Словения и Казахстан, преподаватели от 16 български университета, както и представители на бизнеса и неправителствени организации.   Обект на изследването за завръщането са български граждани над 18 години, които са били в чужбина, с цел работа за минимум три месеца през последните десет години. Данните сочат, че семейните мотиви преобладават сред най-важните причини за завръщането на българите у нас - 55,9% от анкетираните са ги определили, като \"привързаност към семейството и моите близки в България\", 15,7% - \"да бъдат с децата си при отглеждането или обучението им\", а 13,9% - \"заради грижа за по-възрастен или болен близък\". Основното сред социалните причини за завръщащите се мигранти е \"носталгията по родината\", посочена от 25,5% от анкетираните, следвана от трудната адаптация в приемащата страна (16,2%) и нежеланието да се живее в чужбина (15,9%). Мотивът за завръщането на други 10,3% от анкетираните е заради несигурността за имигрантите в страната на пребиваване, а за 5,5% в резултат на нетолерантно и дори дискриминационно отношение към чужденците, и невъзможността да се легализира престоят им навън.   Категорично, около 40% от анкетираните не посочват икономически мотив за ремиграция, става ясно от изследването. Това е коренно различно от основната причина, която почти 3/4 от завърналите се в България изтъкват за първоначалното си заминаване в чужбина - получаването на по-висока заплата, по-добра работа или по-висок жизнен стандарт. Сред икономически мотивираните българи да се завърнат в България, най-висок е делът на сезонните работници - 32%. Същият процент анкетирани споделят за конкретно събитие, повлияло на решението им за завръщане - основно, за да се погрижат за член на семейството след влошено здравословно състояние. Почти равен е делът - около 40%, на завръщащите се поради проблеми в приемащата страна, и на ремигрантите, които виждат по-добри икономически възможности у нас.   Икономическата привлекателност на България се проявява в няколко позитивни мотиви за завръщане на мигрантите - за 18,9% от анкетираните това е очакването, че условията за живот у нас ще се подобрят, за 8,6% - да получат професионална реализация в страната, за 7,1% - възможността за добра работа, а за 5,3% - да развиват собствен бизнес или да инвестират. Преобладават завръщащите се мигранти, които имат намерение да останат постоянно в България - 59,7%. Престоят у нас е компонент на мобилността за 28,2% от сънародниците ни, които имат намерение отново да заминат, но временно и без стремеж към окончателно заселване в чужбина. Делът на завърналите се, които възнамеряват да емигрират окончателно, е 12,1%, сочат данните на учените.   Проучването на авторския колектив обхваща както профила на завръщащите се мигранти, така и тяхната адаптация и участие в пазара на труда у нас. Повечето от половината от анкетираните - 54,7%, споделят, че не са имали проблеми при завръщането си в България. Проблем за 22,3% е било осигуряването на трудова заетост, а за 9,6% - признаването на трудовия стаж и осигурителните права. Най-малко - 1,7% от анкетираните, са имали проблем с признаването на тяхната образователна и квалификационна степен. Че икономическите причини не са определящи за ремигрантите, сочат и отговорите на 73% от анкетираните, които не са имали никакво предложение за подходяща работа в България преди последното си връщане от чужбина. Независимо, че 58,4% от тях заявяват, че не са имали нужда от подкрепа, проучването на авторския колектив извежда четири основни проблема с реализацията на мигрантите на пазара на труда в България. Това са несъответствието между търсенето и предлагането, включително и по образование; промени в заетостта на мигрантите по икономически дейности у нас и зад граница; загуба на квалификация в чужбина и недостатъчното използване на трудовото посредничество, обобщават икономистите от БАН и УНСС.", "date": "2018.12.06", "title": "Българските мигранти се връщат у нас по семейни и социални причини, сочи проучване"}
{"url": "http://epicenter.bg/article/Radev--Inovatsiite-sa-nay-efektivniyat-instrument-za-postigane-na-visok-i-ustoychiv-ikonomicheski-rastezh/170078/2/0", "text": "Иновациите са най-ефективният инструмент за постигане на висок и устойчив икономически растеж, а това означава да имаме хора с критично мислене, отворен ум, както и сила и смелост да отстояват идеите си, каза президентът Румен Радев на Четиринадесетия Национален иновационен форум „Интелигентни политики за иновационен растеж“, който се провежда под негов патронаж. Това съобщиха от прессекретариата на държавния глава.  Президентът посочи, че днес българските иноватори имат своите предизвикателства, тъй като разходите за научно-изследователска и развойна дейност значително изостават от средноевропейското равнище. „Години вече имаме програми, но нямаме реално финансиране от държавата, а тази дейност се финансира от бизнеса и от чужди инвеститори“, отбеляза президентът Радев, по чиито думи общият иновационен продукт е далече от желанията и възможностите ни.  Иновационната дейност е заключена само в няколко големи регионални центъра, в развитите държави разпределението на тази дейност е хармонично по територията и това е гаранция за хармонично развитие на регионите, каза още в приветствието си към гостите на форума президентът Румен Радев. Държавният глава посочи, че имаме традиции и постижения и трябва да използваме предимството си в лесния достъп до широколентов интернет, и най-вече в националния ни капитал – младите хора, които завоюват всяка година призови места в престижни международни състезания.  „Иновативността е присъща на българина, като еманация на свободния дух, предприемачеството, въображението и смелостта на идеите. Тя е дълбоко закодирана в народа ни, вярвам, че с общите ни усилия ще направим така, че да се разгърне иновативният талант на българина, посочи президентът.  По думите му при този висок национален човешки капитал, с който България разполага, е недопустимо страната ни да споделя последното място с Румъния и да бъде в групата на „плахите иноватори“. Очаквам този процес да има подкрепата на държавата - като финансиране, като инвестиции в образованието, като стимули и като административни облекчения, посочи държавният глава.  Националният иновационен форум обединява усилията на институциите, бизнеса и неправителствени организации за подобряване на иновационната среда в страната. Форумът има за цел да насърчи сътрудничеството между български и чуждестранни организации за стимулиране на националната икономика и повишаване на конкурентоспособността на българския бизнес.  Президентът Румен Радев и председателят на Фондация „Приложни изследвания и комуникации“ Огнян Шентов връчиха наградите на победителите в категории „Иновативно новостартирало предприятие“, „Иновация за по-добро качество на живот“, „Зелена иновация“, „Иновационен мениджмънт“, „Иновации за развитие на таланти“, „Иновация в креативните индустрии“, „Социална иновация“, „Пазарно лидерство“.  ", "date": "2018.12.06", "title": "Радев: Иновациите са най-ефективният инструмент за постигане на висок и устойчив икономически растеж"}
{"url": "http://epicenter.bg/article/Kaloyan-Pargov--Tsyalata-otgovornost-po-upravlenieto-i-kontrola-v-SO-nosi-kmetat-Fandakova--/170080/2/0", "text": "Цялата отговорност по управлението и контрола в Столична община я носи кметът Йорданка Фандъкова. Това заяви председателят на групата на БСП в СОС Калоян Паргов по повод оставката на заместник-кмета по тнарспорта Евгени Крусев и решението на столичния градоначалник Дончо Барбалов да поеме и този пост в следващите месеци до края на мандата. \"Това постановяват Законът за финансово управление и контрол на публичния сектор, Законът за обществените поръчки и Законът за публичните финанси, обясни той. - Дори и да превъзложи на някой от заместник-кметовете или на друго лице да изпълнява определени функции, първостепенният разпоредител в общината, какъвто е кметът, не се освобождава от отговорност.   По тази причина, а и поради факта, че за 10 години трима заместник-кметове по транспорта \"спукаха гума\" на едно и също място, с колегите от БСП предложихме Йорданка Фандъкова да поеме и ресор \"Транспорт\", както вече се нагърби с ресор \"Сигурност\". Очевидно кадровата политика на кмета не е добра и този факт предполага тя да се нагърби лично с работата и в ресор \"Транспорт\".  Според Калоян Паргов заместник-кметът Дончо Барбалов вече прилича на Многоръкия Шива. \"В едната си ръка държи болница, в другата пари, в третата трамваи..., пошегува се той. - С колегите от БСП предизвикахме съдбата като за 50-годишния юбилей му подарихме точно такъв колаж\".  Председателят на БСП - София съобщи, че групата на социалистите в СОС ще внесе още днес доклад, който засяга състоянието на \"Топлофикация София\". \"Този проблем става все по-сериозен и все по-отчайващ за софиянци, коментира Калоян Паргов. - Имаме разбирането и подкрепата на всички колеги от различните политически групи в СОС, че ще го подкрепят. С този Доклад изискваме технологичен и технически одит на това дружество. Целта ни е да видим цялостната картина на състоянието на \"Топлофикация София\", защото проблемите не са само финансови. Тази тема тепърва ще търпи развитие\".", "date": "2018.12.06", "title": "Калоян Паргов: Цялата отговорност по управлението и контрола в СО носи кметът Фандъкова! "}
{"url": "http://epicenter.bg/article/Metodi-Andreev-skasal-s-politikata--Az-sam-si-stroitel-/170087/2/0", "text": "Бившият депутат от ГЕРБ в миналия парламент Методи Андреев, който беше от гражданската квота, но се завъртя с част от реформаторите и дори участва в предизборния съюз Нова република, вече не се занимава с политика. В момента Методи Андреев се е върнал към основната си професия на строителен инженер, предава Канал 3.  И като такъв вече идва в парламента да се среща с парламентарните групи. Първата среща на Андреев и Камарата на инженерите обаче беше не с бившите му колеги от ГЕРБ, а с идеологическия им опонент - БСП и Елена Йончева. Следват срещи с ГЕРБ, ДПС и Патриотите, както и с Воля, изреди Андреев.  \"Аз съм си строител\", каза бившият депутат, който на финала на миналия парламент се беше сдружил тясно с десницата, а колегите му от ГЕРБ стискаха зъби до края и не пожелаха въобще да го виждат повече в листите си.  Признанието, че е строител, направи самият той, след като медиите с изненада го разпознаха сред членовете на инженерната камара, която поиска среща с БСП по проблемите на пълния инженериг на големите инфраструктурни проекти. Методи Андреев и Елена Йончева се обединиха, че трябва да има независим контрол при изграждането на пътища и подобни проекти.  \"Тук нашата битка съвпада. По-добър контрол означава по-малко корупция и по-качествен строеж\", коментира Йончева и добави, че Камарата на инженерите я подкрепя в инициативата за независимата експертиза на магистралите, разрешение за което поиска от АПИ.  \"Ние ще направим срещи с всички групи, защото пълният инженеринг достигна предела си. Това е фундаментът на българската гранд корупция. Ние, като членове на камарата на инженерите в инвестиционното проектиране, сме много разтревожени, защото няма как да бъде защитен общественият интерес\", заяви повелителят на досиетата.  Андреев подчерта, че инженерите искат на свой ред да си кажат гледната точка пред всички партии в НС, след като това вече направиха големите строители. Искат срещи с всички ПГ, защото е необходим, по думите им, консенсус, за постигане на пълна независимост при участниците при осъществяването на инвестиционния обект. \"Иначе се получават лоши обекти, като \"Графа\", каза Методи Андреев.  Проектът започва от проектанта и завършва с него, а в случая строителят е фаворизиран, казаха още инженерите. Иначе има много схеми, при които мощен строител работи с конкретна фирма за строителен надзор и резултатът бил като с подменения носещ пласт на \"Тракия\" с некачествен материал, заяви Андреев.  \"Ако тогава нямаше пълен инженериг и строителят и проектантът се чувстваха независими от строителя, това нямаше да стане и сега около Стара Загора нямаше да подскачат колите и нямаше да има ограничение от 90 км/ч, отсече бившият депутат от ГЕРБ.  ", "date": "2018.12.06", "title": "Методи Андреев подкрепи искането на Елена Йончева за независим контрол на магистралите"}
{"url": "http://epicenter.bg/article/MZ-predlaga-zatvaryane-na-zavedeniyata--v-koito-se-narushava-zabranata-za-tyutyunopushene/170098/2/0", "text": "Заведения, в които се нарушава забраната за тютюнопушене, да бъдат затваряни, а собствениците да носят отговорност за системно нарушаване на забраната. Такива мерки за борба с пушенето предлага Министерството на здравеопазването, предаде БНР. Снежана Поповска, главен експерт в Дирекция \"Профилактика на болестите и зависимостите\", заяви, че забраната за пушене на закрито не е ефективна.  \"Едни и същи заведения системно нарушават забраната. Затова в закона се предвижда да се включат такива текстове и самите заведения - да има възможност да бъдат затваряни\". МЗ предлага и прецизиране на понятието \"закрито обществено място\".  Доктор Маша Гавраилова, председател на \"България без дим\", каза, че ще поискат забрана за външната реклама и на т.нар. \"електронни цигари\": \"Родителите не осъзнават, че купувайки на децата си такива изделия, после ще имат големи проблеми, тъй като това категорично се е доказало от проучване, че те са една врата към конвенционалните тютюневи изделия\".  Официалната статистика посочва, че 1 милион българи, от близо 2 милиона пушещи, се очаква да умрат преждевременно поради заболявания, свързани с употребата на тютюневи изделия.", "date": "2018.12.06", "title": "МЗ предлага затваряне на заведенията, в които се нарушава забраната за тютюнопушене"}
{"url": "http://epicenter.bg/article/Nov-absurd-v-Sofiya--Varzaha-ograda-ot-ploskosti-kray-Rektorata-sas--svinski-opashki-/170102/2/0", "text": "Доста странно архитектурно хрумване. Около това мнение се обединиха всички, които видяха на живо или снимки, качени в социалните мрежи, това, което се появи днес в центъра на София.  Оказа се, че на ограничителните колчета, който са поставени на централния булевард „Цар Освободител“ в участъка от Софийския университет до Орлов мост, са поставени странни платна. Всички се чудят и маят дали тези платна са от пластмаса или са метални. Факт е обаче, че са вързани със свински опашки, пише БЛИЦ.  Чия е тази гениална идея, както и какво е предназначението им все още остава загадка. Не е ясно и кой и защо в Столична община е разрешил подобна, меко казано, \"импровизация\".  За капак в социалната мрежа веднага се появи подигравателен колаж, на който върху платформите е написано \"Локо София\". Колажът явно припомня скандала, когато в Хирошима пийнали сценични работници от Софийската опера написаха със спрей същия надпис на предпазна строителна ограда край мемориала на жертвите на атомната бомба в града.  ", "date": "2018.12.06", "title": "Нов абсурд в София! Вързаха ограда от плоскости край Ректората със... свински опашки "}
