{"url": "http://epicenter.bg/article/V-denya-na-Evropa-dami-ot-DPS-i-zam-predsedatelyat-na-parlamenta-napraviha-darenie-za-vazrastni-hora/182549/2/0", "text": "Дарение за Дома за стари хора \"Д-р Стефан Смядовски\" в Шумен направиха зам.председателят на Народното събрание и шуменски депутат д-р Нигяр Джафер и дами от Женската организация на ДПС в област Шумен.   В Деня на Европа и победата над хитлеристка Германия - 9 май  ръководството на Дома получи пакети с постелъчно спално бельо и хавлии.   \"Радваме се, че са сред нас. Винаги са добри дошли. Надяваме се на тяхната подкрепа за успешното завършване на нашия нов дом. С удоволствие ще ги посрещаме вече там, в други условия\", заяви директорът на социалното заведение Милена Събева.   Д-р Джафер се обърна към обитателите на  Дома: \"Уважаеми наши майки и бащи, прекланям се пред всички вас, пред белите ви коси\", бяха първите й думи към многобройната аудитория от възрастни хора и персонал.   \"Дори и да сме политици в такива моменти ние изживяваме много важни чувства. С вашата мъдрост и сила от изживянато през живота всъщност ни напомняте, че човек се ражда и живее. Но винаги има нужда от съприкосновение с приятели\", заяви д-р Джафер.   Много са объркани ценностите и отношенията между хората. Обаче във всеки един човек стои доброто, отбеляза д-р Джафер.   \"Вие нямате толкова нужда от материални неща, а от разговор, от среща. Следващата среща е с представители на Младежката ни организация. Уверявам ви, че в наше лице имате приятели\", сподели с вълнение зам.-председателят на парламента.   Тези достойни хора заслужават условия в нов дом, които са много по-подходящи, смята д-р Джафер.   По думите й празниците обединяват хората, като добавя, че \"не трябва да се втренчваме в това, което ни разделя\".   \"Ние проповядваме, че хората трябва да бъдат такива каквито са. Независимо от какъв етнос и религия. Независимо дали бедни или богати\", обобщи депутатът.   Според нея, създадени сме от Всевишния, за да сме толерантни и коректни. Тя обеща на обитателите нови срещи. И подкрепа в нейно лице.   Д-р Джафер се ръкува и разговаря с всеки един от старите хора. А от погледите им пролича, че те са трогнати от засвидетелстваните от нейна страна грижи и внимание.   85 годишната Сийка е изключително доволна от грижите, които полагат служителите в Дома към настанените възрастни хора. Тя е от 5 години там, но преди да дойде, след претърпени инциденти, се страхувала. Но днес от този страх няма и следа.   Ръководството на социалното заведение се гордее, че има двама поети. Даже събират средства през есента да издадат обща стихосбирка.   В края на срещата д-р Джафер определи приоритетите на представителите на ДПС в европейския парламент. \"Преди всичко национални\", обяви тя. И посочи кохезията между регионите като основна задача. Както и изконните права и свободи, които партия ДПС винаги отстоява.   \"Младост, енергия опит\" са характеристиките на хората, на които партията е гласувала доверие. И това доверие ще бъде оправдано, е мнението на д-р Джафер.   Според нея днешната ситуация е свързана със страхотна демографска криза, дори демографска катастрофа. Усилията трябва да бъдат насочени в преодоляване на дисбалансите между регионите.   Всичко е концентрирано в пет големи града. И има страхотно обезлюдяване в много райони. А с икономически и финансови средства диспропорциите трябва да се преодоляват, смята тя.   По думите й не трябва Европа да бъде на страната на двойните, различни стандарти на живот.", "date": "2019.05.10", "title": "В деня на Европа дами от ДПС и зам.-председателят на парламента направиха дарение за възрастни хора"}
{"url": "http://epicenter.bg/article/Yordanka-Fandakova--Nyama-peyka-na--Graf-Ignatiev--koyato-struva-10-000-leva/182451/2/0", "text": "В студиото на сутрешния блок на БНТ столичният кмет Йорданка Фандъкова опроверга твърденията, че цената на една пейка за ул. „Граф Игнатиев“ е 10 000 лв.  По думите ѝ, цената на пейките варират между 850 и 1290 лв.   Фандъкова също така потвърди, че паветата пред храм-паметника „Св. Александър Невски“ няма да бъдат подменяни при реконструкцията на зоната пред него.  Паветата на пл. „Св. Александър Невски“ ще останат и това не е новина, тъй като решението е от 2017 г., обясни столичният кмет Йорданка Фандъкова. В твърдението, че ще бъдат подменени, тя видя партийни интереси. Йорданка Фандъкова, кмет на София: Моята позиция винаги е била, че в историческия център на града трябва да има минимални намеси по необходимост, за да запазим духа на стара София. Ще бъдат монтирани участъците на паважа в лошо състояние, като ще бъдат подменени и тротоарите. Остава решението зоната от ул. „Оборище“ до храм-паметника „Св. Александър Невски“ да е пешеходна, заяви Йорданка Фандъкова. Срокът за изпълнение на ремонта е една година.  Проведената проверка показва, че на ул. „Граф Игнатиев“ няма пейки на цена 10 000 лв. - цената им варира между 850 и 1290 лв., обясни столичният кмет. Архитектурните композиции в зона 2 са 12 на брой, като пет от тях може да се видят на пл. „Гарибалди“. Проверката за стойността им е показала, че цената им варира между 1460 и 2166 лв. Така цялата композиция е на цена от 8500 лв., обясни Йорданка Фандъкова. „Няма пейка, която струва 10 000 лв. Крайната цена на проекта е определена и няма да се променя“, заяви столичният кмет. На някои места не е възможно да се монтират подземни контейнери за смет, тъй като или инфраструктурата не позволява, или има съпротива от живущите в района. Поставените до момента такива контейнери ще започнат да функционират, когато обектът бъде приет, обясни Йорданка Фандъкова. Има 10 големи обекта в София, където ще се проведат мащабни ремонти това лято. Два от тях столичният кмет определи като стратегически - продължаването на работата по вътрешния ринг на града и изграждане на канализационен колектор. Очаква се и продължаването на Южната дъга на Околовръстния път, както и ремонт на бул. „Президент Линкълн“ в Овча купел, наред с други.  Продължава обновяването на столичния градски транспорт, като засега вредните емисии, излъчвани от негови превозни средства, са намалени с 2,5 пъти, заяви Йорданка Фандъкова. Следващата седмица предстои да бъдат пуснати в експлоатация първите 20 от общо 60 съчленени автобуса на природен газ по линия 11.", "date": "2019.05.10", "title": "Йорданка Фандъкова: Няма пейка на „Граф Игнатиев“, която струва 10 000 лева"}
{"url": "http://epicenter.bg/article/Mediana--Dve-sedmitsi-predi-izborite-BSP-povezhda-s-2---predi-GERB/182464/2/0", "text": "      - . Не се наблюдава значимо увеличаване на електоралната тежест на БСП (прилив на нови избиратели), а отлив на избиратели от ГЕРБ (изчезва т.нар. „мека периферия“).   -   Преди месец те бяха значително по-разколебани от симпатизантите на БСП. Сега мобилизацията и в двете групи е практически еднаква. Вероятно това бележи края на ерозията на доверието в ГЕРБ (разбира се, при липса на скандали, „гейт-ове“ и други извънредни събития). ГЕРБ частично е възстановил доверието (или търпението) към себе си, което беше силно ударено от „Апартамент-гейт“.   -   Доминацията на едната или другата на изборите може да се реши от „дреболии“, в това число и от натрупването на празнични дни в деня на изборите.   -   Доколкото има напрежение, то е в подреждането на лицата в листата на партията и голяма вероятност за използване на преференции (с цел преподреждане или изразяване на несъгласие).   -   Следват ги НФСБ (3,9 %); „Коалиция за България (3,8 %);  „Демократична България (3,4 %) и „Атака“ (2,6 %).  Като цяло нито една от тези партии не може да бъде изключена от шансовете за преминаване на бариерата.   -   но все още се колебаят за кого (а вероятно се колебаят и дали въобще да гласуват). „Люшването“ на тази огромна маса избиратели в една или друга посока може да изстреля практически всяка партия над изборната бариера.   -   Само за един месец хората определящи тези избори като важни за България са намалели с 13 % ( от 51 % на 38 %).  Изглежда се наблюдава умора ( и отвращение) от скандалите и политическата пропаганда съчетано с липса на ясна визия за промяна.   -   Вероятно пред изборните урни ще отидат около 2.5 млн. избиратели (Разбира се, при липса на скандали, „гейт-ове“ и други извънредни  събития. Всяко едно такова събитие обаче, може да взриви това относително спокойствие).    Вероятно няма да има пренареждане на листите в резултат от преференциално гласуване.     Настоящето изследване е проведено от агенция „Медиана“ в периода  2-7 май 2019 г. с 1018 човека. Изследването е представително за страната и е реализирано със собствени средства. Използвана е двустепенна гнездова извадка с квота по пол и възраст. Информацията е набрана чрез пряко стандартизирано интервю по домовете на респондентите.    ", "date": "2019.05.10", "title": "Медиана: БСП повежда с 2 % пред ГЕРБ, Борисов спря срива на партията след \"Апартаментгейт\""}
{"url": "http://epicenter.bg/article/Tsvetelina-Penkova-obsadi-s-grazhdanite-na-Strelcha-problemite-v-rozoproizvodstvoto-/182508/2/48", "text": "  Кандидатът за евродепутат от листата на \"БСП за България\" Цветелина Пенкова обсъди с гражданите на Стрелча икономическите позитиви на масивите от розово масло, които се отглеждат там и колко е важно това производство за изграждането на една добра репутация на България по целия свят. По време на срещата бяха направени предложения за подобряване условията на труд и повишаване възнагражденията на заетите в производството на розово масло, съобщиха от пресцентъра на БСП.  Кандидатът за евродепутат разясни политиките от \"Визия за Европа\", насочени към младите хора и културата. Бяха обсъдени в детайли младежката гаранция и културния чек.  Народният представител Надя Клисурска от ПГ на \"БСП за България\" също присъстваше на срещата и тя постави акцент върху новия Закон за маслодайната роза. Жителите изразиха опасенията си, че той не е в полза за малките производители на розово малко, а дори застрашава насажденията от рози в гр. Стрелча.  Бяха обсъдени възможни политики, в полза на малките производители, които могат да бъдат засегнати и прокарани в Европейския парламент.  ", "date": "2019.05.10", "title": "Цветелина Пенкова обсъди с гражданите на Стрелча проблемите в розопроизводството "}
{"url": "http://epicenter.bg/article/Momchil-Nekov-otkri-osmiya-Sabor-na-ovtsevadite-i-kozevadite-v-Balgariya/182517/2/0", "text": "Кандидатът за евродепутат от \"БСП за България\" Момчил Неков се включи в откриването на традиционния Събор на овцевъдите и козевъдите в България. Събитието се проведе за осми пореден път в местността на Петропавловския манастир край Лясковец, Великотърновска област, съобщиха от пресцентъра на БСП.   “От няколко години работим със сектора у нас и набелязахме основните проблеми и предизвикателства пред овцевъдите. Техните притеснения и съображения бяха отразени и в доклада за овцевъдството на Европейския парламент. Секторът е много перспективен и дава възможности за поминък в селските райони. Отговорност на държавата е да осигури необходимите условия, визия и финансиране за това.” Това коментира Момчил Неков на събора.   Кандидатът за евродепутат обърна внимание, че в търговските споразумения на ЕС сектор \"Земеделие\" често става “жертвен агнец”, защото решенията често са негативни за голяма част от селскостопанските производители след дълги преговори. \"Страни като Австралия и Нова Зеландия са силно конкурентни при овцевъдството, затова трябва да вдигнем реномето на животновъдството в България. То трябва да бъде много по-добре подпомогнато и да се развият марките за качество. Държавата няма стратегия за животновъдството\", заяви при откриване на събора кандидатът на “БСП за България” - Момчил Неков. В заключение той каза, че българското качество е известно в световен мащаб и трябва да се запази.   На събора участие взеха депутатите Весела Лечева и Валентин Ламбев и областният председател на БСП - Велико Търново Петко Тюфекчиев.", "date": "2019.05.10", "title": "Момчил Неков откри осмия Събор на овцевъдите и козевъдите в България"}
{"url": "http://epicenter.bg/article/Yoncheva--Nyama-da-pozvolim-Letishte--Sofiya--da-bade-dadeno-na-kontsesiya-v-ushtarb-na-natsionalniya-interes/182526/2/48", "text": "  „Концесията на Летище „София” най-вероятно ще бъде дадена на турска фирма. БСП вече три години предупреждава, че това ще се случи”. Това каза водачът на листата на „БСП за България” Елена Йончева, съобщиха от пресцентъра на партията.  Тя припомни, че служебното правителство на Герджиков е спряло концесията, защото тя представлява заплаха за българската национална сигурност.  „Летище „София” е печелившо, в последните години приходите му се увеличават с 20% и стигат до 168 млн. лв. Печалбата на летището е почти 13 млн. лв. годишно. Расте и броят на пътниците. Защо е нужно печелившо предприятие да се дава на концесия?”, попита Йончева.  Тя заяви че, това е така, защото правителството дава на концесия или продава всяко печелившо българско предприятие, защото работи за един тесен кръг от хора. Йончева каза още, че твърдението, че държавата е лош стопанин е абсурдно, защото кандидатите, които са подали оферти, са държавни фирми.  „Днес кранчето за газа се държи от Турция, искат да й дадат и българското летище. Ние няма да позволим това да се случи. Няма да позволим печеливши предприятия да бъдат раздавани в ущърб на българския национален интерес”, категорична бе Елена Йончева.  „Това правителство е една шайка и те сами се наричат така. Тази дума, вече е част от речника на много български организации, сред които от днес е и АИКБ, защото цената на промишления ток се вдига два пъти”, каза още Елена Йончева. Водачът на листата на БСП коментира, че за предприятията това означава съкращаване на работни места и намаляване на заплатите.  „Неслучайно сме на последно място в Европа по всички показатели. Всичко това е в резултат от корупцията, сивата икономика и срива на чуждестранните институции. Затова 26-и май трябва да бъде денят на края на ГЕРБ”, заключи Елена Йончева.  ", "date": "2019.05.10", "title": "Йончева: Няма да позволим Летище „София” да бъде дадено на концесия в ущърб на националния интерес"}
{"url": "http://epicenter.bg/article/S-vodosvet-i-kokteyl-v-Ardino-otkriha-Notarialnata-kantora/182529/2/0", "text": "Днес се състоя откриване на Нотариална кантора в град Ардино. В кантората на ул.“Бели брези“ 27 ще осъществяват съвместна дейност нотариус София Пашева и нотариус Лилия Цветанкова. Нотариус Пашева и нотариус Цветанкова са с дългогодишен опит в сферата на нотариалната дейност.   Кметът на Община Ардино бе гост на официалното откриване. Г-н Ресми Мурад им пожела успех и изрази своята убеденост, че всички от екипа ще работят в полза на обществото и повишаване доверието на гражданите в тази значима и необходима професия.   Събитието уважиха също представители на местни институции, съдебни служители и други гости, съобщиха от община Ардино.", "date": "2019.05.10", "title": "С водосвет и коктейл официално бе открита Нотариалната кантора в Ардино"}
{"url": "http://epicenter.bg/article/Ivelina-Vasileva-prisastva-na-literaturna-sbirka-pod-naslov--quot-Evropa-prez-ochite-na-lyulinskite-tvortsi-quot-/182530/2/48", "text": "  Кандидатът за евродепутат от листата на ГЕРБ и СДС Ивелина Василева присъства на литературна сбирка под наслов \"Европа през очите на люлинските творци\". Инициативата е посветена на празника на Люлин и Деня на Европа – 9 май. Тя се проведе в културен център Люлин в столицата, съобщиха от пресцентъра на ГЕРБ.  Ивелина Василева поздрави присъстващи и им пожела творческо вдъхновение.  Тя подчерта, че ще работи за подобряване качеството на въздуха и по-чиста околна среда. Ивелина Василева добави, че е важно да запазим чистотата на водите и ще работи за изграждане на екологична инфраструктура.  Кандидатите на ГЕРБ ще продължат да следват своята политика за по-чист въздух. Предприетите мерки за чиста околна среда включват подмяна на уредите за отопление на твърдо гориво с по-щадящи околната среда, екологичен транспорт, енергийна ефективност. Една от целите е потреблението на пластмаси за еднократна употреба да бъде намалено, а преднамереното използване на микропластмаси да бъде ограничено.  „България заема достойно място в Европа и трябва да го защитава. Европейската солидарност спомага за модернизацията на българските региони и реализирането  на обществено значими проекти, които всекидневно подобряват средата на живот в страната“, добави Василева.  По време на литературното четене кметът на Люлин представи авторско произведение, написано специално за празника на района и посветено на неговите съграждани.  Поетите и писателите към литературен клуб Люлин също представиха свои произведения.  На събитието присъстваха общинският съветник Ботьо Ботев, Екатерина Йорданова и Татяна Георгиева, както и кметът на Илинден Иван Божилов.  Литературното четене се провежда за трета поредна година по инициатива на кмета на район Люлин Милко Младенов.  ", "date": "2019.05.10", "title": "Ивелина Василева присъства на литературна сбирка под наслов \"Европа през очите на люлинските творци\""}
{"url": "http://epicenter.bg/article/PSS--Balon-s-turisti-se-zakleshti-mezhdu-skalite-v-Rodopite/182458/3/0", "text": "Туристи, летели с балон, са се заклещили между скали в Родопите. Това съобщиха от Планинска спасителна служба (ПСС) към Българския червен кръст, предаде Агенция „Фокус”. През последното денонощие е регистриран един инцидент с туристи в планината. Късно снощи в района на Родопите група туристи, летели с балон, са били заклещени в скалите.   Отрядът на планинската спасителна служба в Пловдив е бил подготвен да действа, но екипи на Гражданската защита са провели успешно акцията. Няма пострадали при инцидента.    ", "date": "2019.05.10", "title": "ПСС: Балон с туристи се заклещи между скали в Родопите"}
{"url": "http://epicenter.bg/article/Inzh-Radoslav-Mihaylov--Toplofikatsiya-Vratsa-polaga-usiliya-za-zadarzhane-tsenata-na-toka-i-parnoto/182481/4/53", "text": "    - Интересното около нас е, че наскоро сключихме договор с една компания, която има страхотен проект. В момента строят инсталация за изгаряне на пиролизен газ. По дефиниция пиролизата представлява процес на разлагане на определено химично вещество под действието на силна топлина.  Вероятно читателите Ви са запознати с действието на пиролизните котли и генератори за домашна употреба. При използването им има много предимства в сравнение с обичайното изгаряне на горивото. Сред тях са по-високата температура в камерата, по-дългото време на горене с едно зареждане, намаляване на количеството отделяна пепел в камерата и емисиите въглероден диоксид, изхвърлени в атмосферата. Работата е значително по-икономична.    - Доколкото сме запознати с проекта, в инсталацията ще се преработват РДФ и биомаса и от тях ще се извлича споменатия пиролизен газ, от който ще се произвежда топлинна енергия. Сключили сме договор нашето Дружество да изкупува цялата произведена енергия от съоръжението.    - РДФ е специализирано модифицирано гориво, което се получава след сепариране и последваща обработка на отпадъци. Отпадъците се третират по начин, чрез който от тях се отделя само частта, от която може да осигури най-висока калоричност. Температурата, при която ще ги изгаряме е 1400 градуса, което „убива“ голяма част от вредните елементи в тях.   Биомасата представлява отпадъчни растителни материали от селското стопанство. Такива са също слама, дървени пелети, слънчогледови пелети и люспи. Положителното при внедряването на биомаса в производствената дейност е, че тя е изцяло екологичен продукт и не се отделят никакви вредни вещества при преработката и. Температурата на изгаряне на биомаса е 1300 градуса.   Основната причина е силната ни зависимост към цената на природния газ и нейните флуктуации. В момента това е единственото ни гориво, а цената му върви драстично нагоре. Поради нарастването на цената на това гориво се увеличава и себестойността на нашата продукция, за това възникна необходимост от разнообразяване на горивната база и започнахме да изследваме възможностите за осигуряване на алтернативни енергоносители.   За да не се налага да искаме повишаване на цените за крайните потребители на нашите услуги, преценихме, че е по-добре да променим енергийния си микс, а проекта на тази българска компания се оказа изключително подходящ за нас.    - Показателите на въпросната инсталация и изпусканите газове ще бъдат следени и подложени на непрекъснат мониторинг от страна на РИОСВ – Враца.  Според доклад на РИОСВ- Враца качеството на въздуха в района се влошава през зимата като основната причина е, че голяма част от домакинствата се отопляват на твърди горива. Ако успеем да привлечем повече граждани на Враца към нашите услуги, задържайки цените им, екологията на града ще се подобри чувствително и жителите и гостите на Враца ще могат да се радват на по-чист въздух.", "date": "2019.05.10", "title": "Инж. Радослав Михайлов: Топлофикация Враца полага усилия за задържане цената на тока и парното"}
{"url": "http://epicenter.bg/article/Mirela-Kostadinova--Aleksandar-Gerov-izpisva-malak-album-sas-stihove-posveteni-na-Vesela-Vasileva/182486/11/105", "text": "Поетите Весела Василева и Александър Геров са родени в една година – 1919. Те преживяват заедно първите си младежки възторзи и трепети, първите написани свои стихотворения. Двамата са от поколението поети на 30 и 40 години – Ал. Вутимски, Богомил Райнов, Валери Петров, Веселин Ханчев, Иван Пейчев и други светли имена в литературата ни.   За своята приятелка от младостта Ал. Геров разказва: “Веднъж се бяхме събрали, за да я почетем, за да чуем нейните стихове. Художникът Найден Петков сподели отново истината, която преди толкова години беше сладка мъка за колцина от нас: „Тогава всички бяхме влюбени в нея“. В онова безкрайно далечно лято на 1937 г. Весела замина на летуване в Копривщица. А голобрадото момче с очила, каквото бях тогава, остана в малката къщица на „Цветна градина“, за да изпише един албум със стихове, посветени на Весела. Откъде ли го бях намерил този малък албум, тъмносин на цвят, с бели цветчета. Откъде ли бях намерил в себе си храбростта да препиша на първата страница една мисъл на Рихард Демел: „Такива стихове, моя мила, мога да ти съчиня три хиляди и повече, за един следобед само…“ Изпратих на Весела албума, пишехме си писма“.   Три от тях са поместени в томче с творбите на поетесата. Ето какво пише Весела Василева, която благодари за албума в писмото си от 25 август 1937 г.: „Стихотворенията ми харесаха – повечето от тях; ако тук-там нещо не ми е харесало, то е било заради някои технически недостатъци. Иначе всички са много живи, с остър хумор и оригинални идеи“.   По това време двамата са само на 18 години и топлото им и искрено приятелство личи във всеки техен ред.   След 45 г. тъмносиният албум с бели цветчета е отново в ръцете на Геров. Предава му го сестрата на поетесата – Ангелина, която го намира в домашните архиви. А Весела Василева отдавна не е между живите. Животът ù свършва на 24 години. Попада под гумите на военен камион във Виена, където пише доктората си „Бъдещото време в старобългарския език“.   Тя е дъщеря на Григор Василев, адвокат, журналист, министър, политик от Демократическата партия. Майката Мария Станишева има четири деца, а когато не се занимава с домакинство, дава уроци по пиано. Техният оживен дом е посещаван някога от общественици, учени и хора на изкуството. Художниците Никола Петров, Константин Щъркелов, Марио Жеков, Никола Танев, Гошка Дацов, Илия Бешков, писателите Христо Ясенов, Димчо Дебелянов, Елин Пелин, Людмил Стоянов, Атанас Далчев, професорите Асен Златаров, Александър Балабанов и Димитър Михалчев. Това са само част от близките приятели на семейството.   Весела Василева започва да пише рано, първо публикува в списание „Първи стъпки“ свой детски разказ „Луни Еленчето“. От шестнадесетата си година тя вече привлича вниманието с творческите си пориви – статии, рецензии, разкази и предимно поезия. Нейни стихотворения се появяват в продължение на три години, буквално във всеки брой, на списание „Звън“, а по-късно участва и в редакционния екип. Печата също в сп. „Ученически подем“.   Тя учи в Първа софийска девическа гимназия, играе в театрални представления и в „Алианс франсез“, рецитра стихове – свои и чужди на български и чужди езици. На една вечер посветена на Хораций, тя рецитира наизуст на латински неговата ода „Издигнах паметник и от медта по-вечен…“. Дълбоко се увлича от Багряна, Далчев, Фурнаджиев, по Верхарн, Верлен, Бодлер и По. Чете много, учи руски, полски, сърбохърватски, немски, френски и английски. Свири на пиано, пее. Рисува, илюстрира свои впечатления от прочетеното в книгите. Пише за изложби, концерти и литературни въпроси.   Весела Василева обича приятелствата и сама привлича силно хората около себе си, увлича се в спорове. Завършва с отличие славянска филология в Софийски университет, а от там заминава за Виена, където подготвя за защита своя докторат. До нейната смърт на 6 януари 1944 г.   Тя оставя след себе си 124 стихотворения писани между 1935 и 1944 г. запазени от нейните близки, но те не са събрани в отделна стихосбирка. През 1959 г. Александър Геров се обръща към майка ù Мария Станишева, за да разбере какво се е случило с младежкото творчество на Весела Василева и няма ли възможност да се подберат от него стихотворения за една малка книжка. Тогава Геров научава от нея, че Петър Динеков и Блага Димитрова са проявили вече интерес към творчеството на Василева преди него. Дори публикуват един или два цикъла в сп. „Септември“, представят ги и на издателство „Български писател“ и Никола Фурнаджиев, но той не ги одобрил.   „Реших аз да се заема с тази работа. Поисках от майката на Весела Василева всички събрани ръкописи, прегледах ги най-внимателно и добросъвестно и подбрах тези, които са и хубави, и съвременни, и хуманистични, и прогресивни. Представих стихотворенията в изд. „Български писател“… От издателството не получих никакъв отговор, но разбрах, че моето предложение било отхвърлено, защото преди години др. Фурнаджиев бил чел вече ръкописите и ги отхвърлил. Дали въобще ги е чел и как ги е чел (може би както дявола чете евангелието) не знам, но аз реших да потърпя. Понякога търпението е майка на успеха. След известно време, вероятно поради преклонна възраст, Никола Фурнаджиев, беше прехвърлен в сп. „Септември“, а на негово място в издателството дойде Валери Петров, връстник на Весела Василева и така да се нарече мой приятел“ – пише Ал. Геров в писмо до ЦК на БКП, отдел „Агитация и пропаганда“, което се съхранява в Националния литературен музей.   След време Валери Петров и Ал Геров се срещат. Геров го пита:   - Не можа ли до сега да прегледаш стиховете?   - Прегледах ги, но не са хубави. Има смисъл да възстановяваме един забравен автор, ако творчеството му е изключително.   - Творчеството на Ал. Вутимски изключително ли е, та му издадохте стихосбирката?   - И с него не сме постъпили много добре като сме го издали.   - Ти казваш, че стиховете на Весела Василева не са хубави, но аз не казвам, че са хубави, даже премного хубави. А тъй като и ти и аз се споделяме до известна степен, то очевидно е, че един от двама ни не е прав; или ти или аз. Среден път тук не може да има…   Двамата така и не се разбират. В писмото си Геров моли ЦК на БКП сами да се запознаят със стихотворенията на Василева и да наредят на изд. „Български писател“ да издадат нежното ù творчество. Какво е станало, можем само да гадаем. Стиховете на Весела Василева излизат от печат чак през 1981 г. Един от съставителите е сестра ù Ангелина Василева, редактор е Блага Димитрова, а предговора е на Петър Динеков.  ", "date": "2019.05.10", "title": "Мирела Костадинова: Александър Геров изписва малък албум със стихове посветени на Весела Василева"}
{"url": "http://epicenter.bg/article/Yoana-Bukovska-Davidova-v--quot-Kotka-varhu-goresht-lamarinen-pokriv-quot-/182459/6/0", "text": "Режисьорът Бойко Илиев,директор на „Нов театър–НДК“ и актрисата Йоана Буковска-Давидова представиха най-новия спектакъл в програмата на театъра – „Котка върху горещ ламаринен покрив” по едноименната пиеса от американския драматург Тенеси Уилямс. Премиерата в София на сцената на „Нов театър – НДК“ е предвидена за 16 май 2019 г.   По време на пресконференцията с водещ проф. Любомир Стойков стана ясно също, че на 29 май със спектакъла „Антихрист“ ще бъдат чествани 30 години отсъздаването на първия частен театър – „Диалог“. Неговият основател Бойко Илиев сподели значими моменти и трудности, свързани с развитието и трансформациите на частния театър в България. Той отбеляза също, че „Нов театър – НДК“ е идейно продължение на неговите търсения през годините.   Провокиран от изказването на режисьора Бойко Илиев, проф. Любомир Стойков сподели, че според него: „Бойко Илиев няма нищо общо с фалшивите критици, а е представител на истинските дисиденти, които не остават на нивото на механичното отхвърляне и разрушаване, а създават и надграждат нови, интересни и значими проекти, и продукти в изкуството, бизнеса, икономиката и социума.“   Спектакълът „Котка върху горещ ламаринен покрив” е създаден съвместно с Ямболския театър „Невена Коканова“. Постановката е дело на режисьора Бойко Илиев, който сподели, че: „Интерпретацията на пиесата е концентрирана около битката на главната героиня Меги (Маргарет), която се бори на живот и смърт за любов – за човешка любов“.   Знаковата роля е поверена на Йоана Буковска-Давидова, която сподели, че „Меги – котката е мечтана роля за всяка актриса, а Тенеси Уилямс е училище по театър, учебник по драматургия и емоционална зрялост. Това е школа, която след като преминеш като актьор, излизаш променен и като човек. Меги е от онези образи, които като ти се случат, животът ти става по-богат.“ Йоана Буковска-Давидова сподели също и философията на своята героиня Меги, изразена с думите, че: „Дори, когато всички илюзии за живота изчезнат, той трябва да продължава.“   В актуалната постановка на емблематичната пиеса „Котка върху горещ ламаринен покрив” Йоана Буковска-Давидова си партнира с актьорите Янина Кашева, Радослав Владимиров, Михаил Лазаров, Мария Панайотова и Анатолий Ставрев. Въздействието на спектакъла е подсилено с умело разработените от Жанета Иванова сценография и костюми.   Всички те заедно пресъздават изострените до крайност, но прикрити с лицемерие и лъжи отношения в семейството на най-богатия плантатор на Юга. Дали богатството и алчността са в основата на тази разруха, или липсата на искреност, внимание и любов, ще стане ясно, когато всички се съберат на неговия последен рожден ден.   Пиесата на Тенеси Уилямс „Котка върху горещ ламаринен покрив” има три екранни версии, награда „Пулицър“ за драматургия и множество респектиращи рецензии на критиката, в продължение на седем десетилетия печели признание от публиката на всички сцени по света, включително и в България.", "date": "2019.05.10", "title": "Йоана Буковска-Давидова в \"Котка върху горещ ламаринен покрив\""}
{"url": "http://epicenter.bg/article/Tramp-nominira-vremenniya-ministar-na-otbranata-za-titulyar-na-posta-/182453/7/0", "text": "Американският президент Доналд Тръмп ще предложи изпълняващият длъжността министър на отбраната Патрик Шанахан за постоянен шеф на Пентагона. Това съобщи Белият дом, цитиран от световните агенции. 56-годишният Шанахан, бивш заместник-министър на отбраната, оглави временно Пентагона след шумната оставка на Джим Матис в края на декември миналата година. Оттеглянето бе поради дълбоки разногласия с президента Тръмп, главно по въпроса за изтеглянето на американските войски от Сирия, припомня Франс прес, цитирана от БТА. \"Като изпълняващ длъжността ръководител на Пентагона Шанахан доказа в последните няколко месеца, че е достатъчно квалифициран да оглави занапред министерството\", каза говорителката на Белия дом Сара Сандърс, цитирана от ТАСС. Назначението на Шанахан трябва да бъде утвърдено от Сената.", "date": "2019.05.10", "title": "Тръмп номинира временния министър на отбраната за титуляр на поста "}
{"url": "http://epicenter.bg/article/Prokuraturata-razsledva-macha--quot-Vereya-quot----TsSKA-/182496/8/0", "text": "На 08.05.2019 г. в Районна прокуратура – гр. Стара Загора е било образувано досъдебно производство по сигнал изпратен след проверка извършена от Главна дирекция „Национална полиция“ гр. София за това, че в началото на месец декември 2018 г. в гр. Стара Загора е била предложена на другиго облага, която не му се следва, за да повлияе на резултата на спортно състезание – футболен мач на ППФЛ ФК „Верея“ – Стара Загора с ПФК “ЦСКА“ – София, администриран от спортна организация – Български футболен съюз (БФС) – престъпление по чл.307в,ал.1 от Наказателния кодекс. Това съобщиха от пресцентъра на държавното обвинение.  Разследването е било възложено на ОД на МВР – гр. Стара Загора, като е определен двумесечен срок за провеждането му.  От прокуратурата не поясняват за каква сума става въпрос и кой кого се е опитал да подкупи.  ", "date": "2019.05.10", "title": "Прокуратурата разследва мача \"Верея\" - ЦСКА "}
{"url": "http://epicenter.bg/article/Kralskoto-bebe-Archi-e-krasteno-na-lyubimiya-kotarak-na-Megan-/182476/10/100", "text": "Новороденото бебе на херцозите на Съсекс най-вероятно е било кръстено на името на любимия котарак на Меган Маркъл, пише в. \"Сън\". Изданието цитира близки на съпругата на принц Хари. Навремето котаракът Арчи бил приютен от майката на Меган, 62-годишната Дория Рагланд. Меган силно се привързала към домашния любимец. Майката и дъщерята толкова го глезели с лакомства, че котаракът много надебелял. Арчи се споминал, когато Меган била студентка в Северозападния университет в Чикаго.  Като малка, тя колекционирала комикси с главен герой червенокосия Арчи Андрюс. Тя била събрала над сто книжки с неговите приключения. Меган се влюбила в това име и първо кръстила на него котарака, а след това и сина си, твърдят нейни познати, цитирани от в. \"Сън\".   Източник: Нова.тв", "date": "2019.05.10", "title": "Кралското бебе Арчи е кръстено на любимия котарак на Меган?"}
{"url": "http://epicenter.bg/article/Kolumbiyski-rezhisyor-be-ubit--dokato-snima-dokumentalen-film/182487/10/0", "text": "Колумбийски режисьор бе застрелян в четвъртък докато снима документален филм за насилието в северната част на страната, съобщиха местните власти, цитирани от БГНЕС.   \"Маурицио Лезама е събирал свидетелства от хора, които са страдали от насилие по време на гражданската война, когато е бил застрелян и убит от четирима въоръжени мъже в град Араукита, в област Араука\", заяви Рикардо Аревало, губернатор на района.   Аревало обвинява за убийството групата ФАРК, която отхвърли мирното споразумение, подписано от бунтовниците и колумбийското правителство през ноември 2016 г.   Документалният филм се казва „Майо” и е посветен на убита в района медицинска сестра. Област Араука на границата с Венецуела е важен център за търговията с наркотици и преноса им.", "date": "2019.05.10", "title": "Колумбийски режисьор бе убит, докато снима документален филм"}
{"url": "http://epicenter.bg/article/Harisan-Ford-idva-v-Balgariya-zaradi--Indiana-Dzhouns-/182489/10/88", "text": "Снимките на новия филм за „Индиана Джоунс” може да се проведат в България. Това заяви режисьорът на сагата Рик Маккалъм, който вече оглежда подходящи локации у нас.  Петият филм от приключенската сага е много вероятно поне частично или изцяло да се заснеме на родна земя. А причина за това е фактът, че холивудския продуцент доста добре познава страната ни. Той живее по два месеца в годината у нас, а през останалото време в Чехия, пише „България днес”.  Бащата на сагата „Междузвездни войни” издава още, че е възможно снимките и на следващия епизод на космическия епос също да бъдат направени в България. „Тези локации са невиждани и непознати, и затова са толкова интересни”, казва Маккалъм. Той е впечатлен от младото поколение кинаджии, които успяват да се изразят по толкова динамичен начин със средствата на киното.  Според Рик киното в България се развива много успешно, а страната ни би се конкурирала и с европейските проекти, ако филмите бъдат „технически добри, ярки, провокативни, смели и противоречиви и натоварени с електричество, така че хората от цяла Европа да се идентифицират с тях”, споделя още продуцентът.  Именно красотата на природата и локациите ни, които „стават за всичко” вдъхновяват Маккалъм да предложи снимките на „Индиана Джоунс” да се проведат у нас. „А защо и самият актьор да не дойде тук? Това е добра идея”, казва още режисьорът.  Новият филм за Индиана Джоунс трябва да е готов през 2020 година, а през декември 2019 тръгва и последния епизод от сагата „Междузвездни войни”. След като „Дисни” купиха „Лукасфилмс”, те сложиха ръка и върху космическата поредица.  Епизод 9 трябва да е последен в поредицата, а режисьор е Колин Тревъроу. „Харесвам страната ви и мисля, че тук можем да продължим като локация не само за Индиана Джоунс, но и за филма „Междузвездни войни”. Разбира се, това не зависи само от мен”, казва още Рик.  Продуцентът признава, че е важно да има сътрудничество между страните, тъй като кризата е ударила доста зле и киноиндустрията. И в момента нито една страна не разполага с достатъчно средства, за да прави филми самостоятелно.  Рик с носталгия си спомня и времето, когато с Джордж Лукас финансирали първия епизод от „Междузвездни войни” от своя джоб, пътували постоянно и търсели възможно най-изгодните начини да заснемат филма. За тях обаче било много по-важно да реализират една добра идея, а не толкова да спечелят пари от нея.", "date": "2019.05.10", "title": "Харисън Форд идва в България заради „Индиана Джоунс”"}
{"url": "http://epicenter.bg/article/Valchev--Razchitame-na-uchitelite-da-vazpitavat-detsata-ni-i-da-ne-dopuskat-otpadaneto-im-ot-sistemata/182494/2/0", "text": "Разчитаме на учителите да възпитават децата ни и да не допускат отпадането им от системата на образованието. Това каза министърът на образованието Красимир Вълчев по време на 22-рия Национален конкурс на синдиката на българските учители „Учител на годината 2019“, предаде Агенция „Фокус“.   „Най-много разтичаме на учителите за всички предизвикателства, пред които сме изправени. Това, което се случва в класната стая днес, ще е обществото утре“, посочи той. По думите му ако преди век, век и половина сме разчитали учителите да научат децата ни да смятат и пишат, то днес имаме много по-големи изисквания към тях.   „Разчитаме на учителите да се справим с предизвикателството на децата, които напускат преждевременно образователната система“, уточни Вълчев и добави, че разчитаме на учителите да възпитават децата ни. Той каза още, че за да бъде успешна мисията на образованието, трябва да има обединение.   „Ние най-много разчитаме на учителите, затова трябва да инвестираме в тях. Ако имаме добри учители, ще имаме добри професионалисти във всички сфери. Не можем веднага да се видим резултатите, но всички проучвания показват, че инвестициите в образованието са най-високо възвръщаеми. Вярваме в тези резултати, както предишните поколения са вярвали. Те не са били толкова грамотни, но са приемали образованието за ценност“, каза той.   Вълчев благодари на Синдиката на българските училите, като отчете, че с него са реализирани редица значими проекти за образованието.   От учителите очакваме това, което понякога и семейството не може да даде на децата. Това каза кметът на София Йорданка Фандъкова.   „Все повече става ясно, че да бъдеш учител не е само призвание, не се изисква от него да бъде добър преподавател и да предаде добре знанията на децата. От него се очаква всичко, включително се очаква това, което семейството не винаги може да даде. Затова е и толкова духовна и трудна тази професия“, допълни тя.   „Желая ви да създавате успешните хора на България, да бъдете здрави“, допълни тя. „За мен образованието е най-важният сектор, но като че ли за него най-малко говорим. Инвестициите, които сме вложили в образованието, сме ги защитили трайно“, уточни Фандъкова.   „В момента строим 6 училищни сгради, 4 ще започнем, има бъдеще за този град и за хората в него“, отбеляза столичният кмет.   Тя благодари на всички присъстващи в залата, като го поздрави за проявеното търпение и това, че дават перспектива на младите хора в България.   От учителя зависи какво ще бъде обществото ни. Ако има подкрепа от институциите, той ще направи чудеса. Това каза Янка Такева, председател на Синдиката на българските учители Национален конкурс „Учител на годината 2019“.   „Много ми се иска да няма насилие в българското образование. Приобщаващото образование е развитието ни утре и вдруги ден. Ако 20% от децата ни не ходят на училище, в каква държава ще живеем, какви политики ще правим?“, попита Янка Такева.   „Ние знаем, че от учителя зависи какво ще бъде обществото. Ако българският учител има подкрепата на институциите в България, той ще направи чудеса. Днес тук в тази зала са 102-ма най-мотивирани учители в страната“, добави тя.   „Имаше толкова много кандидати, но на национално равнище дойдоха да се състезават най-добрите, които имат най-висока успеваемост в училището“, посочи Такева. По думите ѝ това са директори и учители, които не са допуснали напускането на деца от образователната система.", "date": "2019.05.10", "title": "Вълчев: Разчитаме на учителите да възпитават децата ни и да не допускат отпадането им от системата"}
{"url": "http://epicenter.bg/article/Deputat-obvini-Lozan-Panov-v-natsionalno-predatelstvo--Da-reshi---shef-na-VKS-ili-politik--/182495/2/48", "text": "Председателят на ВКС Лозан Панов демонстрира недопустимо поведение за магистрат и е крайно време да се определи - съдия ли иска да бъде или политик. Все по-оправдани са апелите да си подаде оставката. Такова е категоричното становище на зам.-председателя на правната комисия в Народното събрание Християн Митев, който е скандализиран от желанието на Панов ЕК да запази мониторинга над България, съобщава Канал 3.  Последното стана ясно от публикуваните на страницата на ВСС паметни бележки от срещите на представителите на съдебната власт с емисарите на Еврокомисията преди ежегодните доклади за напредъка. На тези срещи, според документите, шефът на ВКС клевети съдебната система, страната си и куп институции пред Европа.  \"Бих го определил това като скандално и като национално предателство от страна на председателя на ВКС. При положение, че всички усилия и на законодателна, и на изпълнителна, и на съдебна власт от влизането на България в Европейския съюз, когато беше установен така нареченият Механизъм за сътрудничество и оценка, са той да бъде свален и да падне, подобни призиви са абсолютно недопустими\", коментира Митев лобирането на Лозан Панов пред емисарите на Брюксел.  \"Те са в разрез с българския национален интерес. Затова аз го определям с този термин - \"национално предателство\", категоричен беше депутатът от НФСБ.  \"Тези неща ми звучат скандално. Опасявам се, че г-н Панов има много странно раздвоение и може би разтроение по отношение на различни теми, свързани не само с мониторинга, но и с дейността на законодателната и съдебната власт в Република България. Смятам, че е редно г-н Панов да избере дали иска да бъде магистрат и председател на уважаван и основен съд в България, какъвто е ВКС, или иска да бъде политик.  Аз бих му препоръчал след всички тези негови изявления да избере политическата кариера, да влезе в някоя от съществуващите партии, а защо не, каквато е модата, да създаде своя собствена партия, и тогава да изразява тези свои становища.  Недопустимо е, когато заемаш подобна позиция на председател на ВКС, един от така наречените трима големи в съдебната система на България, да изразяваш позиции, които са чисто политически\", възмути се юристът от Обединените патриоти.  \"Ако ми каже някой колега от нашата група или от друга група, това е обяснимо и разбираемо, но в парламента се изразяват политически позиции. Но председател на ВКС да изразява подобни позиции е недопустимо и смятам, че все по-наложителни стават не само промените, които са инициирани от Министерство на правосъдието, но и стават и тези призиви за оставка, които идват от различни страни по отношение на г-н Панов.  В края на краищата той трябва да избере и това е честното и достойно поведение, за което той толкова пледира по отношение на всички останали, да избереш какъв искаш да си - председател на ВКС или политик\", отсече Християн Митев.  ", "date": "2019.05.10", "title": "Депутат обвини Лозан Панов в национално предателство: Да реши - шеф на ВКС или политик! "}
{"url": "http://epicenter.bg/article/Yoana-Yoncheva-Filyova--Iskam-da-spra-da-chuvam--che-drugite-strani-v-ES-sa-po-dobre-ot-nas-/182500/2/48", "text": "  Искам да спра да чувам, че другите страни в ЕС са по-добре от нас. Нещо повече - всяко село трябва да усети подкрепата на Европа. Това заяви при посещението си в казанлъшкото село Ясеново кандидатът за евродепутат от ГЕРБ Йоана Йончева - Фильова, съобщиха от пресцентъра на партията.  Пред събралите се ясеновци тя разясни, че в следващия програмен период 2021-2027 година европейските пари за България ще бъдат 18 млрд. лв. За увеличението с 4 млрд. лв. са работили досегашните евродепутати от ГЕРБ в мандат 2014-2019 г. Голяма част от тези средства ще бъдат инвестирани в подобряване на инфраструктурата, както в градовете, така и в малките населени места.  \"Ние предлагаме да подкрепите Йоана. Тя е млада, амбициозна и образована. На нея България може да разчита в Европейския парламент. Тя ще отстоява нашия, българския интерес\", каза пред жителите на Ясеново общинският ръководител на ГЕРБ и кмет на Казанлък Галина Стоянова. Тя подчерта, че листата с кандидати за евродепутати на ГЕРБ и СДС е от 17 души, но от 265 общини в България, Казанлък и Стара Загора си имат своите представители, което означава, че за ГЕРБ градът на розите заема важно място.  По време на посещението си в Ясеново кандидатът за евродепутат Йоана Йончева - Фильова разгледа и обновения парк в селото. Кметът Пламен Вълев й показа новите пейки, обновения шадраван, фитнес уредите. Паркът, освен че е с изцяло ново осветление, е и с изградена собствена ВиК инфраструктура. Като един вечен оптимист, както се определя самата тя, Йоана Йончева-Фильова подчерта, че винаги вярва, че всеки проблем си има своето решение, просто човек трябва да е упорит, търсещ и искащ да свърши работа.  ", "date": "2019.05.10", "title": "Йоана Йончева-Фильова: Искам да спра да чувам, че другите страни в ЕС са по-добре от нас "}
{"url": "http://epicenter.bg/article/BSP-podpisa-predizborno-sporazumenie-s-KOOSO-/182501/2/0", "text": "Лидерът на БСП Корнелия Нинова подписа споразумение с Конфедерацията на обществените организации от сигурността и отбраната, предаде Агенция Фокус.  Решението за подкрепа на БСП от страна на конфедерацията е взето на 12 април 2019 г.  От страна на КООСО споразумението подписа председателят полк. Иван Иванов, който посочи, че конфедерацията дава безусловно своята подкрепа на БСП за изборите.   Полковникът уточни, че 30 неправителствени организации, регистрирани по Закона за юридическите лица с нестопанска цел от цялата страна ще окажат подкрепа на БСП.   „БСП е алтернатива. Тя е изход от тази огромна криза - и политическа, и социална, и икономическа, в която се намира в момента България. Разбира се, ние твърдо вярваме , че в областта на сигурността и отбраната БСП ще вземе решителни мерки“, каза полк. Иванов. По думите му особено в последните 10 години Българската армия е доведена до там, че да не е в състояние да защитава националната сигурност и суверенитета на държавата.  От своя страна лидерът на БСП Корнелия Нинова заяви, че тези организации имат своето регионално представителство.  „Тук са хора почти от цяла България. Няма да казвам всички градове, от които идват – много са. Радваме се, че подписахме с тях споразумение, защото това са хора, които са отдали целия си живот и усилия и труд на каузата – независимост и суверенитет на Българи. Наричам ги мъже на честта, които единственото, което са правили през живота си е да пазят България. Затова се радвам, че днес сме заедно и споделяме общи и идеи и обща програма“, допълни Нинова.   Тя изброи, че с КООСО БСП споделя общи идеи за бъдещето на Европа, за отбранителните способности на континента и за развитието на България не само в областта на отбраната и сигурността.", "date": "2019.05.10", "title": "БСП подписа предизборно споразумение с КООСО "}
{"url": "http://epicenter.bg/article/I-Volen-Siderov-poiska-ostavkata-na-Lozan-Panov--Da-si-pravi-partiya--/182502/2/48", "text": "Висшият съдебен съвет и магистратската общност да настояват за оставката на председателя на Върховния касационен съд. За това призова лидерът на \"Атака\" Волен Сидеров, който се чуди защо тя още не е факт, съобщава Канал 3.  \"Лозан Панов отдавна трябваше да подаде оставка. Абсолютно задължително е той да подаде оставка!\", заяви Сидеров в кулоарите на парламента.  Повод за апела му са излезлите публично записки от срещите на шефа на ВКС с представители на Еврокомисията, които пишат докладите по Механизма за сътрудничество и оценка.  \"Категорично не съм съгласен да политиканства. Има разделение на властите и то е категорично, конституционно закрепено. Ако някой иска да прави политика, да направи партия, да се яви на избори, да влезе в парламента, да се бори за политически идеи\", препоръча на Панов лидерът на \"Атака\".  \"Не може да си председател на ВКС и да политиканстваш! Това е просто недопустимо! Недопустимо е също така да работиш срещу родината си пред представители на Еврокомисията или каквито и да са били институции в Брюксел. Това го правят и други - аз си спомням един евродепутат от десницата, който даже беше съучастник в завеждане на дело срещу България\", добави Сидеров.  \"Това, което Лозан Панов прави, е неприемливо, недопустимо и аз не знам защо още той е на тази позиция, на този пост\", удивен е Волен Сидеров.  Той припомни, че още заради Апартаментгейт шефът на ВКС е трябвало да подаде оставка, както щеше да стане в някоя от западните демокрации.  \"Там, където той се оплаква от България, от родината си, в западноевропейските държави - за много по-малки неща се подава оставка. Дори само за съмнение те подават оставка. Така че, да не обяснява кой повече или по-малко е минат. Тук нямаме уред за измерване кой е по-минат! Тук въпросът е принципен\", коментира Сидеров.  Той даде пример с действията на Цветан Цветанов и шефа на КПКОНПИ Пламен Георгиев и беше категоричен, че Лозан Панов не може да бъде изключение и принципът трябва да е еднакъв за всички.  \"Така че - незабавна оставка да подава и ако иска да прави партия, да я прави, но това е недопустимо. И смятам, че и ВСС, и магистратската общност като цяло, трябва да заемат ясна позиция спрямо него - да настояват той да подаде оставка\", призова Волен Сидеров.  Същия апел отправи и колегата му от групата на Обединените патриоти - зам.-председателя на правната комисия Християн Митев, който обяви поведението на Лозан Панов като недопустимо за шеф на ВКС.  ", "date": "2019.05.10", "title": "И Волен Сидеров поиска оставката на Лозан Панов: Да си прави партия! "}
{"url": "http://epicenter.bg/article/Lilyana-Pavlova-v-Samokov--Shte-prodalzha-da-rabotya-za-investitsii-vav-vsyako-naseleno-myasto-/182503/2/48", "text": "  Ще продължа да работя за инвестиции във всяко населено място, използвайки европейските средства. Това заяви кандидатът за евродепутат от листата на ГЕРБ и СДС Лиляна Павлова по време на среща - дискусия под мотото „Европа ни чува”. Срещата се проведе в Младежкия дом на град Самоков и в нея взеха участие областният координатор на ГЕРБ-София област Галя Георгиева, общинският ръководител на ГЕРБ-Самоков и народен представител Валентин Милушев, колегите му народни представители Десислава Атанасова, Спас Гърневски и Тома Биков, кандидатът за евродепутат от листата на ГЕРБ и СДС Александър Йорданов, както и над 150 жители на община Самоков. Това съобщиха от пресцентъра на ГЕРБ  „Европа е тук, в България, и ще продължа да работя за това всеки българин да усети ползите от членството ни в ЕС. Всяко населено място заслужава да получи необходимото внимание, за да намерим потенциала му за развитие и да получи необходимата подкрепа. За мен винаги е била важна задачата за развитието на регионите. Пълноправен член сме на Европейския съюз и това ни носи само ползи“, отбеляза Лиляна Павлова и допълни, че ако ГЕРБ спечели най – много мандати - българската позиция в защита на националните интереси ще бъде ясна, убедителна и обединена.  От своя страна кандидатът за евродепутат от листата на ГЕРБ и СДС Александър Йорданов направи ретроспрекция на развитието на Европейския съюз от неговото създаване до наши дни. Той заяви, че ГЕРБ и СДС са естествените коалиционни партьори, като част от едно политическо семейство. „Където е Александър Йорданов – там е победата”, с шеговит тон завърши словото си шестият в листата.  Народният представител Десислава Атанасова отбеляза, че листата на ГЕРБ и СДС за предстоящите европейски избори се състои единствено от доказани професионалисти. „Имаме разпознаваем и многоуважаван еврокомисар по цифрова икономика и общество в лицето на Мария Габриел, която е и водач на листата”, коментира Атанасова.  Колегата й Тома Биков подчерта, че в листата на БСП намират място хора, търсещи реваншизъм. „Тяхната цел е победа на всяка цена на европейските избори, дори и само с един глас - за да търсят път към предсрочни парламентарни избори. До този момент кампанията на БСП се изразява в замерване с кал по опонентите, без никакви смислени послания“, уточни депутатът.  „Предстои тежка битка на 26 май. Компроматната война тече с пълна сила. БСП се опитва всячески да замете постиженията на България”, каза на свой ред Спас Гърневски. Той похвали колегата си Валенти Милушев, че работи здраво и твърдо отстоява интересите на областта, от която е избран. Поредното доказателство за това е наскоро стартиралият проект по рехабилитация на първокласния път между Самоков и Дупница.  Лиляна Павлова проведе и среща с жители на община Костенец. На срещата присъстваха още областният координатор на ГЕРБ-София област Галя Георгиева, общинският ръководител на ГЕРБ-Костенец Лидия Стоянова, председателят на Общински съвет Костенец Георги Митров, както и представители на образователните институции в града.  В словото си кандидатът за член на Европейския парламент отбеляза, че е важно да се чуе какво вълнува хората от малките населени места като Костенец, Момин проход, Пчелин. Пред нея бяха поставени редица въпроси, като възможностите за развитие на Момин проход като балнеолечебен курорт, по – голяма ефективност на европейските програми, повече възможности за финансиране.  Интресен бе и поставеният въпрос за предизвикателствата, които Лиляна Павлова очаква като евродепутат. В отговор тя заяви, че качествата да събираш съмишленици, да убеждаваш, да изграждаш доверието на останалите са ключови. „Със сигурност ще поставяме важни теми, касаещи българския национален интерес, което няма да се хареса на други държави-членки”, допълни Лиляна Павлова и завърши с думите „Подкрепете ни на 26 май, за да довършим започнатото”.  ", "date": "2019.05.10", "title": "Лиляна Павлова в Самоков: Ще продължа да работя за инвестиции във всяко населено място "}
{"url": "http://epicenter.bg/article/Proveryavame-izbiratelnata-si-sektsiya-po-internet--s-SMS-ili-po-telefona-/182505/2/0", "text": "Гражданите могат да проверят номера на избирателната си секция и мястото на гласуване в предстоящите избори за членове на Европейския парламент по интернет, с SMS или по телефона. Справките се осигуряват от главна дирекция „Гражданска регистрация и административно обслужване“ към Министерство на регионалното развитие и благоустройството, съобщиха от институцията.  Информация чрез интернет може да получите на адрес:    . Той предоставя и възможност да се подават „Искане за гласуване по настоящ адрес“ по електронен път и да се регистрират издадените „Удостоверения за гласуване на друго място“ от общинските администрации след идентификация с електронен подпис.  Другият вариант за получаване на информация е чрез SMS, който трябва да бъде изпратен на 18429. Номерът е единен и за трите мобилни оператора - А1, Теленор и Виваком. Цената на един SMS e 25 стотинки без ДДС. В текста гражданите трябва да изпишат единствено десетте цифри на своето ЕГН. Системата връща отговор с номера и адреса на избирателната секция.  За секцията си може да се осведомите и по телефона, като наберете 0800 1 4726 (\"0800 1 GRAO\"). Номерът е безплатен за цялата страна.  ", "date": "2019.05.10", "title": "Проверяваме избирателната си секция по интернет, с SMS или по телефона "}
{"url": "http://epicenter.bg/article/Sunay-Hasan-podpisa-dogovor-za-izgrazhdaneto-na-most-za-selo-Ptichar/182509/2/0", "text": "Кметът на община Момчилград Сунай Хасан подписа договор за строителството на мост над река Върбица, който ще свърже село Птичар с международния път за ГКПП \"Маказа\". От следващата седмица изпълнителят започва работа по разчистване на трасето на новото съоръжението. Заедно с това геолози ще стартират трасирането, а хидролози вземането на проби от реката. Предстои да започнат съгласувателните процедури с Агенция \"Пътна инфраструктура\" за връзката с пътя за Маказа и с Басейнова дирекция за ползването на воден обект. Това съобщиха от община Момчилград.   \"Целта ни е възможно най-бързо да се започне същинското изграждане на съоръжението и подстъпите към него. Така ние ще изпълним ангажимент, който поехме пред жителите на село Птичар и с който ангажирахме централното ръководство на ДПС и председателя Мустафа Карадайъ. Мостът ще разреши сериозен битов проблем на хората в Птичар. В момента до селото се стига по тесен и стръмен път, а в района има и доста участъци със свлачищни процеси \", заяви Сунай Хасан.   Предвидено е цялата отсечка да бъде с дължина 350 метра, от които 156 метра е мостовото съоръжение. То ще представлява шестотворна стомано-бетонна конструкция със широчина на всеки отвор от 26,10 метра. Широчината на пътното платно на моста ще бъде 6 метра, като са предвидени тротоари по 0,75 метра от двете страни, а също и осветление.   \"Средствата за реализирането на проекта бяха осигурени с две постановления на Министерски съвет, но те са недостатъчни за цялостното изпълнение. Въпреки това имаме уверенията на изпълнителя, че ще завърши напълно обекта, а ние ще търсим допълнително финансиране\", поясни Сунай Хасан.", "date": "2019.05.10", "title": "Сунай Хасан подписа договор за изграждането на мост за село Птичар"}
{"url": "http://epicenter.bg/article/Dimitar-Nikolov--Sgradata-na-meditsinskiya-fakultet-v-universiteta-v-Burgas-e-na-100--gotova/182512/2/98", "text": "Сградата на медицинския факултет в университет „Проф. д-р Асен Златаров“ в Бургас е на 100 % готова. Това каза кметът на Бургас Димитър Николов по време на брифинг по повод откриването на факултета, предаде репортер на Радио „Фокус“ – Бургас. По думите му обзавеждането, оборудването, технологиите и софтуерът към тях са подготвени за предстоящото обучение.  „Във факултета ще функционират 9 катедри. Учебната програма към този факултет в момента е на най-високо ниво в сравнение с всички останали медицински факултети в страната, защото ние изградихме последния такъв и имахме възможността да се учим от грешките и добрите практики на другите университети. Всички, които имахме възможност да работим по идеята, успяхме да намерим най-добрите учебни методики“, отбеляза кметът Николов. Той добави, че обучението в първите години ще бъде изцяло теоретично, след което студентите ще имат възможност да се обучават практически във всички здравни заведения в града. „Там те ще получат практическия си опит – да работят с реални пациенти, в реално време, за да могат да приложат знанията си“, допълни още кметът Димитър Николов.  Той добави, че 86 ще бъдат хабилитираните и нехабилитираните преподаватели, които ще работят във факултета, като над 50 от тях са професори и доценти.  „Средната възраст на преподавателите е около 50 години. Разбира се, има и бургаски преподаватели, но по-голямата част са от София, Варна, Стара Загора и други градове. Между тях има и такива, които са родени в Бургас, а в момента преподават в другите медицински университети. Те заявиха категоричното си желание да преподават в родния ни град“, отбеляза кметът Николов.  Откриването на факултета е историческо решение, както за Бургас, така и за градовете в близост до него, каза още Димитър Николов. По думите му това решение ще създаде възможност за младите хора в града да се образоват в желаната специалност.  „Успоредно с обучението по медицина на български език, получаваме и акредитация за обучение на английски език. Така че, млади хора и от други страни да имат възможността да се учат в Бургас“, отбеляза кметът Николов и добави, че идеята за инициативата е възникнала преди 6 години.  „Медицината е царицата на естествените науки и като такава беше изключително наложително разкриването на този вид академично образование в Бургас. За нас беше шанс да стартираме такава инициатива. В тази кауза се включиха огромен брой съмишленици – политици, лекари, общественици, директори на здравни центрове, ректори и други хора, които са родени в Бургас и милеят за него. Благодарение на тези усилия този трънлив път изминахме с доста перипетии, сложности, но е важно, че вече е факт“, каза още кметът Николов.  Според него това е един начин след 5-10 години проблемът на Бургас, свързан с липсата на квалифицирани медицински специалисти, да бъде разрешен. „Един от трите важни проблема за 12-те години в които изпълнявам длъжността кмет винаги е бил здравеопазването. Коренът на проблемите, свързани с него, се дължи на липсата на квалифицирани специалисти в тази област. За съжаление, се наблюдава мигриране на пациенти – те търсят здравна помощ извън града. Убеден съм, че с първите, завършили курсове, този проблем ще се разреши“, допълни кметът Димитър Николов.  По-рано днес парламентът реши в Университета „Проф. д-р Асен Златаров“ в Бургас да бъде открит Медицински факултет. Решението бе единодушно прието с 91 гласа „за“.  В новия факултет ще се изучава медицина, дентална медицина, както и медицина в областта на здравеопазването и спорта. Университетът вече разполага с необходимата база. За клиничната практика висшето учебно заведение ще сключи договори с две университетски болници в Бургас.  Зам.- министърът на здравеопазването д-р Бойко Пенков обяви: „За нас е много важно в региона, създавайки прекрасно училище за медици, да може да гарантираме кариерно и академично развитие на младите лекари“. „Поддържаме изцяло решението на правителството в тази посока“, каза той.  Депутатът от ГЕРБ Ивелина Василева заяви: „Решението за откриване на Медицински факултет е силно подкрепяно от бургаската общественост. Откриването на факултета е израз на приоритетната подкрепа за развитието на образованието и достъпа до високо качествена медицинска грижа“. „Разкриването на факултета ще спомогне за това младите хора да могат да учат медицина близо до родните си места“, коментира тя. „10-годишни усилия предшестват днешния ден“, изтъкна Ивелина Василева.  Депутатът от „Обединени патриоти“ и лидер на НФСБ Валери Симеонов заяви: „С огромно удоволствие подкрепяме това решение. Тази необходимост действително е много стара и трябва да бъде покрита“, посочи той.  „Бургаска област е болницата на Сливен и Ямбол. Това са фактите. Има търсене на медицински услуги от съседните области“, каза още Симеонов.  ", "date": "2019.05.10", "title": "Димитър Николов: Сградата на медицинския факултет в университета в Бургас е на 100% готова"}
{"url": "http://epicenter.bg/article/Darzhavata-planira-ot-esenta-poveche-hora-da-poluchavat-pomoshti-za-otoplenie/182513/2/0", "text": "Държавата планира от есента повече хора да получават помощи за отопление. Според публикувани за обществено обсъждане промени парите за помощта също ще бъдат увеличени. Средствата обаче ще бъдат спирани на семействата, чиито деца не посещават редовно училище.   От 210 хиляди подпомагани лица и семейства през изминалият отоплителен сезон се планира през следващия те да стигнат 255 хиляди. За да се разшири обхватът, ще се повиши средно с 15 на сто доходната граница за достъп до системата, съобщи БНР.   Най-голямото увеличение е предвидено за най-рисковите групи - възрастните хора, особено тези от тях, които живеят сами, хората с увреждания, родители, които отглеждат сами децата си. През тази година социалното министерство разполага с 40 милиона лева повече за помощите за отопление. Затова и размерът ще се повиши. Сега той се изчислява върху цената на 385 киловатчаса електроенергия, от които 105 нощна. До следващия отоплителен сезон ще се плащат 500 киловатчаса - триста дневна и 200 нощна. В резултат на това при действащите в момента цени, помощта ще се увеличи месечно от близо 75 на 91 лева или с 22 процента.", "date": "2019.05.10", "title": "Държавата планира от есента повече хора да получават помощи за отопление"}
{"url": "http://epicenter.bg/article/Asim-Ademov--Upravlenieto-na-GERB-e-primer-za-tolerantnost-i-podkrepa-kam-vsichki-balgarski-grazhdani/182514/2/48", "text": "  „Структурите на ГЕРБ се разширяват непрекъснато в област Кърджали. Аз искам да бъда вашият представител, вашият глас в Европарламента. Може да съм от Гърмен, но част от живота ми е минала в Кърджалийско“. Това заяви кандидатът за евродепутат от листата на ГЕРБ и СДС Асим Адемов по време на предизборна среща с членове и симпатизанти в община Черноочене, съобщиха от пресцентъра на партията.  „Важно е да се борим за европейските ценности, за демокрацията. Управлението на ГЕРБ е пример за толерантност, за равнопоставеност между общините, за подкрепа към всички български граждани и за отговорно отношение към моя ресор – образованието. Без образование няма да имаме бъдеще“, посочи още кандидатът на ГЕРБ за евродепутат Асим Адемов.  Областният координатор на ГЕРБ – Кърджали и председател на Народното събрание Цвета Караянчева заяви, че тези избори са изключително важни.  „Извървяхме дълъг път и свършихме страшно много работа. Подхождаме с уважение към всеки без разлика на етнос и религия - стига да е честен, почтен и работлив човек. Навремето БСП абдикира от област Кърджали и остави тук да се разпорежда ДПС. За 10 години България се преобрази при управлението на ГЕРБ и съм убедена, че ще имаме тотална изборна победа в цялата страна на 26 май - включително и в Кърджали. Партията е жива, расте, развива се. Говорим с аргументи и с резултати, не с компромати“, каза още областният координатор на ГЕРБ-Кърджали Цвета Караянчева.  Тя обясни, че е важно да се мобилизираме максимално, да приобщим повече хора и да изпратим повече евродепутати от ГЕРБ в Европарламента, защото те защитават национално отговорни каузи и ще бъдат част от голямото семейство на десницата.  ", "date": "2019.05.10", "title": "Асим Адемов: Управлението на ГЕРБ е пример за толерантност и подкрепа към всички български граждани"}
{"url": "http://epicenter.bg/article/Prezidentat-prizova-TsIK--Da-namalim-broya-na-nedeystvitelnite-byuletini/182515/2/0", "text": "Президентът Румен Радев призова ЦИК да направи така, че да бъде намален високия брой на недействителните бюлетини. За това апелира той на втора поредна среща с ръководството на комисията във връзка с евровота, предаде Канал 3.   \"Искам да акцентирам още веднъж на високия брой на недействителните бюлетини, защото не само създават съмнение в изборния процес, но реално променят вота на българския избирател\", коментира Румен Радев.   \"Да намалим броя на недействителни бюлетини, особено такива, произвеждани в някои СИК, да стигнем едно средноевропейско ниво на нивото им\", добави държавният глава.   Той обърна внимание и на сигурността и разяснителната кампания, както и на новия момент в тези избори - машинното гласуване и защитата на машинния вот, което е важно, защото благодарение на него няма как да бъде подменен вотът на хората.   Радев благодари за създадената до момента от ЦИК организация по подготовката на изборите и за въвеждането, успешно до момента, според него, машинно гласуване.   \"Всички знаем, че честните и прозрачни избори са залог за демократичните процеси в нашата страна, а това изисква защита на личните данни, гарантиране на изборните права на сънародниците зад граница, създаване на добра среда за наблюдателите и контрол, особено при броенето и оформянето на протоколите и обобщаването на резултатите\", коментира на срещата президентът.   \"Новата задача е защитата на машинния вот - софтуерна, хардуерна и физическа, и разбира се, контролът и навременната реакция по сигнали\", подчерта още Румен Радев.   \"Надявам се тези избори наистина да бъдат показателни, прозрачни, честни и да покажем, разбира се, с вашата водеща роля, че нашето общество е зряло и сами уважаваме вота си\", заяви президентът.   На евровота ще има 3000 машини, чието разположение в цялата страна е избрано на случаен принцип, обясни председателят на ЦИК Стефка Стоева. Те ще бъдат инсталирани и в големите градове, и в малки населени места и в най-отдалечените селища, обясни на президента шефката на комисията.   \"Въпросът с тяхната сигурност е най-основният, който вълнува обществото\", посочи още Стоева, като доплни, че на срещата с органите на реда, МВР, ДАНС и МС са получили уверението, че всички необходими мерки за охраната им и сигурността на вота ще бъдат взети. Днес е последният срок, в който машините за гласуване трябва да бъдат доставени в страната, каза още тя.", "date": "2019.05.10", "title": "Президентът призова ЦИК: Да намалим броя на недействителните бюлетини"}
{"url": "http://epicenter.bg/article/Vanshno-raboti-za-izprashtaneto-na-balgarski-uchiteli-v-Albaniya-/182520/2/0", "text": "След признаването на българско малцинство в Албания и започналото излъчване на български предавания по националната телевизия на страната, Министерството на външните работи и посолството ни в Тирана работят за изпращането на учители от България в албанските райони, обитавани от българското национално малцинство, съобщиха от пресцентъра на МВнР.  Това заяви вицепремиерът и министър на външните работи Екатерина Захариева по време на парламентарния контрол в Народното събрание в отговор на депутатски въпрос за усилията на българската дипломация по отношение на неотдавна признатото със закон българско малцинство в Албания.  „Не забравяйте, че тези хора от десетилетия са откъснати от България и българската култура и макар да говорят прекрасен български, за тях кирилицата е почти напълно непозната“, припомни Захариева. Затова българската дипломация полага усилия за подкрепа на малцинството с командироване на учители от България. „От първостепенно значение е да преподаваме на младото поколение там български език и азбука“, подчерта министърът.  Тя допълни, че след промяната на албанския Закон за защита на националните малцинства, с която от октомври 2017 г. беше признато българското национално малцинство в страната, албанската национална телевизия от януари изпълнява ангажимента да излъчва информационен блок на български език. „С новините на български започва целият информационен блок на езици на малцинствата“, подчерта Екатерина Захариева.  Междувременно националните телевизии на България и Албания са подписали споразумение за предоставяне от БНТ на пакет видеоматериали за България. Сред тях е модулът „Аз уча български“.  Захариева подчерта, че усилията на дипломацията ни към българското национално малцинство в Албания са част от основния външнополитически приоритет на правителството за подкрепа на българските идентичност, език и култура сред традиционните и нововъзникналите български общности по света.  „Наясно сме, че признаването на малцинството ни в Албания е само началото на тези усилия и предстои много път“, заяви министър Захариева. България помага на Албания, а посредством това и на българското национално малцинство, и като финансира изграждането на асфалтов път между град Билиц и село Върник, населено предимно с българи. „Това е най-големият проект, който България някога е финансирала по двустранна линия“, подчерта вицепремиерът. Общата стойност на проекта е 1 125 000 лв.  Това е вторият проект, финансиран от България в Албания по линия на българската помощ за развитие. Страната подпомогна и изграждането на инфраструктура на улица в град Балш, известен в нашата история с летописния надпис от времето на княз Борис I, описващ покръстването на българите.  ", "date": "2019.05.10", "title": "Външно работи за изпращането на български учители в Албания "}
{"url": "http://epicenter.bg/article/Asim-Ademov-v-Krumovgrad--Ot-GERB-ne-obeshtavame--zashtoto-uspehite-ni-sa-vidimi-ot-vsichki-grazhdani-/182522/2/48", "text": "  „България нито е малка страна, нито е безгласна буква в Европейския съюз. Гласът ни се чува, защото имаме изключително авторитетно правителство и уважаван премиер, както и невероятно успешен еврокомисар“. Това заяви кандидатът за евродепутат от листата на ГЕРБ и СДС Аси Адемов по време на среща с членове и симпатизанти на ГЕРБ в Крумовград, съобщиха от пресцентъра на партията.  „Ние не обещаваме, защото успехите ни са видими. Ще работим в защита на националния интерес, за възходящото развитие на страната, силна икономика, повече работни места и високи доходи“, ангажира се още Адемов.  По време на срещата областният координатор на ГЕРБ-Кърджали и председател на Народното събрание Цвета Караянчева коментира, че опитът, който ГЕРБ натрупа през годините, не бива да ни успокоява.  „Трябва да ни стимулира да сме все така конструктивни и диалогични, без да злепоставяме опонента. БСП отврати гражданите с черен пиар“, посочи още Цвета Караянчева. Тя напомни как правителството на БСП с премиер Орешарски върна България години назад. Караянчева бе категорична, че не бива да допускаме повече такъв провал.  „На опозицията е присъщо да лъже и да плаши хората, но същевременно да се възползва от всички добри политики, които правим. Това омаскаряване отблъсква избирателите“, категорична бе Караянчева.  ", "date": "2019.05.10", "title": "Асим Адемов в Крумовград: От ГЕРБ не обещаваме, защото успехите ни са видими от всички граждани "}
{"url": "http://epicenter.bg/article/Tsveta-Karayancheva-shte-uchastva-v-Bratsigovo-v-tarzhestvata-po-sluchay-143-godini-ot-Aprilskata-epopeya/182523/2/0", "text": "Председателят на Народното събрание Цвета Караянчева ще участва на 11 май в тържествата по случай 143-ата годишнина от Априлската епопея в Брациговски въстанически пункт, съобщава парламентарният пресцентър.  В 21.00 тя ще приеме рапорта на командващия тържествената заря-проверка на централния площад в Брацигово. Цвета Караянчева ще произнесе слово по повод годишнината.", "date": "2019.05.10", "title": "Цвета Караянчева ще участва в Брацигово в тържествата по случай 143 години от Априлската епопея"}
{"url": "http://epicenter.bg/article/TsIK-otgovori-na-BSP--Borisov-ne-e-vodil-predizborna-kampaniya-/182524/2/0", "text": "ЦИК разгледа и обсъди сигнал, който постъпи онзи ден, във връзка с нарушение на предизборната кампания от страна на министър-председателя. ЦИК не установи нарушение.  Това заяви говорителят на Централната избирателна комисия Александър Андреев по повод внесения от БСП сигнал до ЦИК, че премиерът Бойко Борисов извършва нерегламентирана предизборна кампания.   „В жалбата, която беше депозирана в ЦИК, бяха посочени сайтовете на медии, които са излъчили репортажи, във връзка с посещение от страна на министър-председателя Бойко Борисов на определени събития в страната, свързани с изпълнението на неговите функции, като премиер и в тази връзка ЦИК, след проведените обсъждания, в зависимост от аргументите, които бяха изложени в рамките на обсъждането, прецени, че тези изяви не отразяват предизборна кампания, осъществена от министър-председателя в това му качество. С оглед на това, няма използване на държавен ресурс, поради което бяха оставени за сведение“, посочи Андреев.   \"Към момента не е постъпил и не е разглеждан сигнал от ГЕРБ за нарушение от страна на президента. Ако постъпи такъв, ще бъде разпределен и ЦИК ще се произнесе. Не карайте ЦИК да влиза в какъвто и да било дебат между институциите\", призова още Андреев.  \"Машинното гласуване е един от начините за намаляване на недействителните бюлетини\", добави Андреев след края на срещата на ръководството на ЦИК с президента Румен Радев.   Припомняме, че преди три дни ръководството на БСП внесе сигнал до ЦИК, алармирайки, че \"премиерът Бойко Борисов всеки ден е в предизборна кампания и използва държавен ресурс като министър-председател\". Социалистите заявиха, че Борисов използва пътувания и срещи като министър-председател, за да прави предизборна кампания за евровота. В същото време, посочиха от \"Позитано\" 20 , \"Борисов е в конфликт на интереси, защото е председател на Националния коалиционен предизборен щаб на ГЕРБ\".   От левицата сигнализираха и СЕМ за това, че българските медии отразяват посещенията на премиера, които на практита са предизборна кампания.   От БСП настояха \"Борисов да се оттегли от поста си на министър-председател до европейските избори\".  ", "date": "2019.05.10", "title": "ЦИК отговори на БСП: Борисов не е водил предизборна кампания "}
{"url": "http://epicenter.bg/article/Prezidentat-Rumen-Radev-se-sreshta-s-rakovodstvoto-na-TsIK/182447/2/0", "text": "Президентът Румен Радев ще разговаря с ръководството на Централната избирателна комисия. На срещата ще бъде обсъдена подготовката за предстоящите на 26 май избори за членове на Европейския парламент.  Вчера говорителят на ЦИК Александър Андреев уточни: \"Изборите не са само въпрос на Централната избирателна комисия, а на цялото общество и цялата държава осигурява необходимост за правилното им протичането. Предстои среща - тя е обявена в Президентството с президента, а преди това и със заместник-министър председателя\".", "date": "2019.05.10", "title": "Президентът Румен Радев се среща с ръководството на ЦИК"}
{"url": "http://epicenter.bg/article/Vitseprezidentat-predlaga-kulturen-marshrut-po-stapkite-na-Svetite-bratya-Kiril-i-Metodiy/182465/2/0", "text": "Културен маршрут в целия славянски свят по стъпките на Светите братя Кирил и Методий, който да популяризира делото на славянските първоучители и културата на славянската цивилизация - това предложи вицепрезидентът Илияна Йотова на среща с делегация от Руската федерация, съобщиха от прессекретариата на държавния глава.   На \"Дондуков\" 2 вицепрезидентът е разговаряла с Андрей Климов - зам.-председател на Комитета по международни въпроси на Съвета на Федерацията, и Василий Икоников - член на Комитета по бюджет и финансови пазари на Съвета на Федерацията и ръководител на групата за приятелство с българското Народно събрание.   Руската делегация е в България по повод IV Фестивален маратон \"От Атлантика до Тихия океан\", който тази година мина и през нашата страна. Фестивалът е създаден като проект на руския парламентарен Европейски клуб, в рамките на който се организират културни прояви в различни региони на Русия и градове от държави членки на Европейския съюз.   На срещата на \"Дондуков\" 2 вицепрезидентът е разказала за мисията по стъпките на славянските първоучители и техните ученици, която е осъществила през 2018 г. по повод 1155 години от Великоморавската мисия и в контекста на Българското председателство на Съвета на ЕС.   \"Ние сме естествени съюзници в това културно дело - да популяризираме славянската история, писменост и култура\", е подчертала Илияна Йотова. Вицепрезидентът е убедена в силата на културната дипломация.   Общо е било мнението, че културните връзки и поощряването на общуването между младите хора са инструмент за укрепване на отношенията между двете страни, се изтъква в прессъобщението. ", "date": "2019.05.10", "title": "Вицепрезидентът предлага културен маршрут по стъпките на Светите братя Кирил и Методий"}
{"url": "http://epicenter.bg/article/Evelina-Slavkova--Trend--Kakavto-i-da-e-rezultatat-na-izborite--ne-ochakvam-ostavka-na-pravitelstvoto/182468/2/0", "text": "Какъвто и да е резултатът на изборите, не вярвам, че ще бъде подадена оставка на правителството, изказа мнение пред БНР Евелина Славкова от Изследователски център „Тренд“.   За нея е интересна кампанията, която тече по много високите етажи на властта – „заигравките“ и острите реплики между президент и премиер.   „В тази конфигурация се губи ролята на Корнелия Нинова, която не участва активно в този дебат, а президентът е влязъл в тази роля. Всъщност президентът го поставиха в тази роля управляващите, което по скоро може да доведе до негативи това налагане на мнението, че той представлява, защитава и играе в отбора на опозицията“.   В предаването „Преди всички“ на програма „Хоризонт“ Славкова отбеляза, че изострената битка между ГЕРБ и БСП е започнала да сваля от рейтинга на президента.   Според нея е било очаквано и поставянето на Цветан Цветанов на заден план. Цветанов вече плаща сметката по темата с апартаментите, подчерта тя.   Има сериозен паритет между първите две политически сили с лек превес на БСП, каза Евелина Славкова и добави:   „Това беше големият ефект на „Апартаментгейт“, което поставя управляващите в позиция, в която тези европейски избори, които можеха да бъдат по-лесни за тях, в момента се оказват трудни избори“.  ", "date": "2019.05.10", "title": "Евелина Славкова, Тренд: Какъвто и да е резултатът на изборите, не очаквам оставка на правителството"}
{"url": "http://epicenter.bg/article/V-Universiteta--Prof--d-r-Asen-Zlatarov--v-Burgas-shte-bade-otkrit-Meditsinski-fakultet/182469/2/0", "text": "Парламентът реши в Университета „Проф. д-р Асен Златаров“ в Бургас да бъде открит Медицински факултет, предаде репортер на Агенция „Фокус“. Решението бе единодушно прието с 91 гласа „за“.   Предложението да се открие Медицински факултет е на Академичния съвет на университета. Предвижда се в новото звено да има 54 преподаватели в 9 катедри, а 70% от лекциите ще се водят от хабилитирани преподаватели. В новия факултет ще се изучава медицина, дентална медицина, както и медицина в областта на здравеопазването и спорта. Университетът вече разполага с необходимата база. За клиничната практика висшето учебно заведение ще сключи договори с две университетски болници в Бургас.   Зам.- министърът на здравеопазването д-р Бойко Пенков обяви: „За нас е много важно в региона, създавайки прекрасно училище за медици, да може да гарантираме кариерно и академично развитие на младите лекари“. „Поддържаме изцяло решението на правителството в тази посока“, каза той.   Депутатът от ГЕРБ Ивелина Василева заяви: „Решението за откриване на Медицински факултет е силно подкрепяно от бургаската общественост. Откриването на факултета е израз на приоритетната подкрепа за развитието на образованието и достъпа до високо качествена медицинска грижа“.   „Разкриването на факултета ще спомогне за това младите хора да могат да учат медицина близо до родните си места“, коментира тя. „10-годишни усилия предшестват днешния ден“, изтъкна Ивелина Василева.   Депутатът от „Обединени патриоти“ и лидер на НФСБ Валери Симеонов заяви: „С огромно удоволствие подкрепяме това решение“. „Тази необходимост действително е много стара и трябва да бъде покрита“, посочи той. „Бургаска област е болницата на Сливен и Ямбол. Това са фактите. Има търсене на медицински услуги от съседните области“, каза още Симеонов.    ", "date": "2019.05.10", "title": "Откриват Медицински факултет в университет „Проф. д-р Асен Златаров“ в Бургас"}
{"url": "http://epicenter.bg/article/D-r-Boyko-Penkov--Nyama-da-ima-limiti-za-priema-v-pediatrichnata-bolnitsa/182471/2/0", "text": "Зам.-министърът на здравеопазването д-р Бойко Пенков увери в сутрешния блок на БНТ, че лимити за приема на пациенти в педиатричната болница няма да има.  Той допълни, че повечето искания на педиатрите, които тази сутрин излязоха на трети протест, могат да бъдат изпълнени, но в определени срокове.  По думите на д-р Пенков установяването на специален статут на сега съществуващата болница би отнело много време, но бъдещата педиатрична болница, която се изгражда в момента, ще има такъв.  Планирано е исканията на педиатрите да бъдат изпълнени, заяви зам.-министърът. Максимумът за това е две години.  Той обясни, че между 10 и 30 март е имало софтуерни проблеми с отчитането на приема на болни, но проблемът сега отстранен.  $Има код 17 за детски заболявания. Всички ще бъдат кодирани по него, независимо дали е заушка или хрема. Щом има едно дете нужда да бъде прието в болница, то ще бъде прието в болница, ще бъде лекувано и това ще бъде отчетено в НЗОК, а те ще си получат парите. Няма да има ограничения за приема на деца в педиатричната болница\", увери д-р Пенков.  Стъпките за увеличаването на заплатите се взимат една по една, заяви зам.-здравният министър.  ", "date": "2019.05.10", "title": "Д-р Бойко Пенков: Няма да има лимити за приема в педиатричната болница"}
{"url": "http://epicenter.bg/article/Mustafa-Karadaya-ot-Razgrad--Nosim-otgovornost-za-badeshteto-na-nashite-detsa--/182472/2/0", "text": "  В ДПС минало, настояще и бъдеще се събират в едно. Ние учим уроците от миналото, имаме ясни и конкретни действия в настоящето и носим отговорността за бъдещето на нашите деца, заяви лидерът на ДПС Мустафа Карадайъ.   С това послание се обърна водачът на листата на ДПС към жителите на Разград.  Екипът на Централния лъч продължава представянето на кандидатите за евродепутати и основните послания на ДПС в кампанията за европейските избори в област Разград.    След срещи с жители на град Котел, селата Ябланово и Филаретово и град Омуртаг, кандидатите за евродепутати бяха посрещнати в село Трапище от членове и симпатизанти на ДПС в разградска област. Те се срещнаха и жители на село Манастирско и съседните села. По думите на Карадайъ, слоганът на Движението за права и свободи е малко по-различен, но е съдържателен „Ние залагаме на младите“ – ние знаем силата и енергията на младите хора, младежкото е вкоренено в темелите на ДПС, подчерта той. Сега като има нужда от сериозни действия и в Европейския съюз и в България ние казваме „Ние залагаме на младите“, но те не са само млади, те са образовани, знаещи и можещи, с опит в своята сфера, в която работят, заключи Карадайъ. Той разкритикува действията на управляващите като заяви, че в Брюксел и Европа те защитават езиковото многообразие, но не и в България.   Председателят на ДПС и водач на листата за евроизборите честити свещения религиозен празник на мюсюлманите, като отбеляза, че тази година денят на изборите съвпада с празника Рамазан Байрам, който продължава месец, а денят след изборите ще бъде празника на победата.   Лидерът на ДПС бе придружен от зам.-председателят на ДПС Ахмед Ахмедов, зам.-председателят на ПГ на ДПС Йордан Цонев, евродепутатът Искра Михайлова, народният представител Ихсан Хаккъ и кандидатите за членове на ЕП Атидже Алиева-Вели, Антоанета Асенова и Сюзан Сейфетинова. След проведените редица срещи председателят на ДПС Мустафа Карадайъ даде ифтар по случай свещения месец Рамазан в град Разград. Председателят на ДПС Мустафа Карадайъ и кандидат евродепутатите бяха посрещнати тържествено в град Разград. Структурите на ДПС изненадаха Мустафа Карадайъ по случай рождения му ден. ", "date": "2019.05.10", "title": "Мустафа Карадайъ от Разград: Носим отговорност за бъдещето на нашите деца!  "}
{"url": "http://epicenter.bg/article/Obshtina-Momchilgrad-kandidatstva-s-proekt-za-nova-sportna-ploshtadka/182474/2/0", "text": "Община Момчилград кандидатства за финансирането на изграждане на нова спортна площадка в квартал \"Орфей\". Предложението ще бъде направено чрез местната инициативна група \"Момчилград - Крумовград\". Общинска администрация е изготвила проект, който предвижда изграждане на мултифункционално игрище за осигуряване на разнообразни игри и занимания - футбол, баскетбол и волейбол. Освен това се предвижда изграждането на нова алейна мрежа, с което ще бъдат обособени местата за спорт и отдих, съобразени и с хората в неравностойно положение, съобщиха от общината.   Предвидено е поставянето на пейки и изграждането на дървена беседка. Ще бъдат поставени нови фитнес съоръжения. Част от тях ще могат да бъдат използвани и от хора с увреждания.   \"Това е поредната инвестиция в спортна инфраструктура, която се прави на територията на община Момчилград, която от години води последователна политика в тази сфера. Целта ни е да създадем условия за развитието на масовия спорт, включително като създадем възможност и на хората в неравностойно положение\", каза кметът на община Момчилград Сунай Хасан. Той припомни, че в края на миналата година бяха открити спортни площадки и в селата Груево, Соколино и Птичар.  ", "date": "2019.05.10", "title": "Община Момчилград кандидатства с проект за нова спортна площадка"}
{"url": "http://epicenter.bg/article/Mladen-Shishkov-v-Kaloyanovo--Da-izberem-pravilnite-hora-na-26-may--za-da-prodalzhim-zapochnatoto-/182475/2/48", "text": "  „Предстоят ни избори, резултатите от които ще покажат в каква посока ще се развива ЕС. Повечето от нас тук са родени преди ЕС и за нас той не е даденост или нещо, което е наготово. В Европа имаше войни, Берлинска стена и „Желязната завеса“, а в България Виденова зима, опашки за храна и други стоки и ниски доходи. Но появата на този Съюз направи Европа по единна и обединена и само като член на Съюза България може да постигне определени цели – просперитет, стабилност, сигурност, свобода и демокрация. Затова с избора си на 26 май е важно какво бъдеще ще осигурим на децата си и бъдещите поколения“. С тези думи се обърна към членовете и симпатизантите на ГЕРБ в село Житница, община Калояново, областният координатор Георги Мараджиев, съобщиха от пресцентъра на партията.  На срещата присъстваха областният координатор на ГЕРБ-Пловдив област Георги Мараджиев, общинският ръководител Йонко Вангов, както и общински съветници, членове и симпатизанти на ГЕРБ.  „Да изберем правилните хора, които знаят как да продължат започнатото от нашите евродепутати, защото те постигнаха много през изминалия мандат“, призова и Младен Шишков. Той коментира, че по думите на папа Франциск не трябва да даваме оценки на хората, както и да се подвеждаме по фалшиви новини, а трябва да бъдем позитивни и да водим кампания, която показва направеното – улици, санирани блокове, детски площадки и спортни зали.  „Защото за всички нас от ГЕРБ основната битка е да повишим стандарта на живот – по-високи доходи, по-високи пенсии, по-добра среда на живот. Това ще стане само ако успеем да спечелим тези избори, защото само с помощта на ЕС можем да имаме работеща икономика и развиващи се общини.  „Европа ни чува, но трябва дя извикаме силно“, каза Шишков и даде за пример капиталовите програми на малките общини, които с 200-300-500 хиляди лева и без подкрепата на европейските програми няма да успеят да асфалтират и една улица.  \"Факт е, че с парите от Европа български общини се променят видимо, защото всеки кмет максимално се възползва от европейските средства\", допълни думите му Георги Мараджиев.  „За следващият програмен период България ще разполага с много добър бюджет от около 18 млрд. лв. за периода 2021-2027г., благодарение на усилията на най-младия евродепутат от ГЕРБ/ЕНП Андрей Новаков, коментира Младен Шишков. Това ще са конкретни инвестиции в регионите, градовете и селата ни, които ще надграждат постигнатото с европейски средства до 2020 г, бе категоричен Шишков. По думите чу какъвто и избор да направим на 26 май, не бива да забравяме, че освен българи сме и европейци и като такива, имаме възможността да повлияем поне малко за създаването на общото ни европейско бъдеще.  ", "date": "2019.05.10", "title": "Младен Шишков в Калояново: Да изберем правилните хора на 26 май, за да продължим започнатото "}
{"url": "http://epicenter.bg/article/Andrey-Kovachev-uchastva-v-sreshta-s-biznesa-v-rayon--quot-Slatina-quot--/182477/2/48", "text": "  Кандидатът за евродепутат от листата на ГЕРБ и СДС Андрей Ковачев участва в среща с бизнеса в район \"Слатина\", съобшщиха от пресцентъра на ГЕРБ.  На събитието присъстваха заместник–министърът на външните работи Георг Георгиев, народният представител Борислав Борисов, общинските съветници Живка Новкова и Николай Стойнев, кметът на район \"Слатина\" Наталия Стоянова, организационният секретар на ПГЕРБ Зафир Зарков и членове на ръководството на структурата.  Обсъждани бяха теми, свързани с предизвикателствата пред бизнеса и развитието на страната ни по отношение на икономиката.  Андрей Ковачев подчерта, че една разумна и устойчива икономика се гради на добър инвестиционен климат, на добра данъчна система и на добро партньорство между работодатели и служители.  „За нас като членове на ЕНП стои на преден план въпросът за създаването на добри условия за бизнес. ГЕРБ е партията, която работи за това да има повече инвестиции и работеща икономика в страната, добави Ковачев. Той добави, че приоритетите на ГЕРБ са насочени към справедлив европейски пазар без двойни стандарти, производство с висока добавена стойност и нови пазари за българските стоки и услуги.  ", "date": "2019.05.10", "title": "Андрей Ковачев участва в среща с бизнеса в район \"Слатина\" "}
{"url": "http://epicenter.bg/article/Enchev---BSP-za-Balgariya--e-edinstvenata-partiya--koyato-mozhe-da-srazi-avtoritarniya-rezhim-na-Borisov/182478/2/48", "text": "  „БСП за България“ е единствената партия, която може да срази десетгодишния авторитарен режим на Борисов“. Това заяви кандидатът за евродепутат от „БСП за България“ Велизар Енчев в сутрешния блок на БТВ.   Според него тази битка ще доведе до реставрация на демокрацията в България, която през тези 10 години е била унищожена от организираната престъпна група ГЕРБ. „Тази битка ще въведе нови социални норми, които ще бъдат защитавани не само на българска територия, а в ЕС“, каза още той. Енчев припомни, че ГЕРБ управляват вече 10 години и нито една партия не е нанесла толкова поражения във вътрешен и европейски план, колкото те.   „Първата ми работа, като европейски депутат от „БСП за България“, ще бъде да подкрепя избора на Лаура Кьовеши за европейски главен прокурор. Само прокурор от този формат може да вкара в затвора хора от организираната престъпна група ГЕРБ“, каза още Енчев.   В рамките на диалога ЕС – Турция, кандидатът за евродепутат заяви, че ще се бори за специална декларация, с която ЕС призовава Турция да изпълни своите задължения към тракийските бежанци. „На трето място е падането на санкциите срещу Русия. Ще настоявам и за създаване на фонд за демографски застрашените страни с избор на европейски комисар по демографията, като България да бъде най-големият получател на субсидия от този фонд“, коментира той.   „Във „Визия за България“ има една основна точка, която би трябвало да се споделя от всички партии - за минимална работна заплата и минимална пенсия, но не в абсолютни стойности. Не трябва да има доходи в ЕС по-ниски от прага на бедност в съответната страна“, посочи той. Според него не е възможно в България прагът на бедност да е 360 лв, а да има заплати и пенсии под тази стойност.   Според Велизар Енчев имаме най-корумпираното правителство в ЕС. „Европейската сметна палата прави проверка на средствата, изразходвани за българските пътища, въпреки че ГЕРБ отхвърли искането на БСП за такава проверка. Това е невероятен шамар за българската администрация и правителство“, коментира той.   Енчев подчерта, че комисарят по правосъдието е заявила, че мониторингът върху българската правосъдна система няма да падне, защото българската правосъдна система е изцяло в ръцете на един човек, близък до ДПС, под контрола на Бойко Борисов.   Той е на мнение, че няма да бъдем приети в Шенген, заради високата корупция по най-висите етажи на държавата, включително и в силовите институции, като „Гранична полиция“. „Бежанци стигат безпрепятствено до Горна Оряховица. Откъде стигат – през Великата китайска стена на Валери Симеонов“, коментира кандидатът за евродепутат.", "date": "2019.05.10", "title": "Енчев: „БСП за България“ е единствената партия, която може да срази авторитарния режим на Борисов"}
{"url": "http://epicenter.bg/article/Ivelina-Vasileva-uchastva-v-kragla-masa-na-tema--quot-Razgovor-za-Evropa-quot--/182479/2/48", "text": "  Кандидатът за евродепутат от листата на ГЕРБ и СДС Ивелина Василева участва в кръгла маса на тема \"Разговор за Европа\" в столичния квартал Младост. Обсъждани бяха теми, свързани с предизвикателствата пред Европейския съюз, европейския път на България и реализираните проекти благодарение на еврофинансирането, съобщиха от пресцентъра на ГЕРБ.  Ивелина Василева подчерта, че трябва бъдат отчетени позитивните промени в страната ни при управлението на ГЕРБ. „Само за последните пет години е увеличен БВП с 39%, спрямо показателите през 2014 година. Приходите в бюджета са увеличени с над 50%. Минималната работна заплата от 2014 до 2019 година е увеличена с 60%, средната работна заплата с близо 40%“, информира Василева и добави, че благодарениe на представителите на ГЕРБ в ЕП е договорен по-голям бюджет за страната ни в периода 2021-2027 година. Средствата ще са с 3,5 млрд. лева повече.  Ивелина Василева каза, че евродепутатите от ГЕРБ ще отстояват по-добър живот за гражданите, повече възможности за икономиката и по–високи доходи. Те ще работят за националните интереси на страната за стабилност и сигурност.  По време на срещата Василева припомни, че един от основните приоритети на партията е качественото образование. Тя добави, че освен увеличаване на заплащането в сектора са предприети действия за повишаване на квалификацията, за да бъде учителската професия по-привлекателна за младите хора.  В срещата участваха народните представители от ГЕРБ Валентин Николов и Мария Илиева и заместник-министърът на труда и социалната политика Зорница Русинова.  По време на срещата Русинова коментира, че не се подготвя Закон за детето, а работата по Националната стратегия за детето е спряна. Тя добави, че проект на такъв нормативен акт не се подготвя. Русинова добави, че по темата се тиражират фалшиви новини в публичното пространство. Тя коментира, че редица социални програми финансирани от европейските фондове подпомагат хиляди хора в неравностойно положение.  ", "date": "2019.05.10", "title": "Ивелина Василева участва в кръгла маса на тема \"Разговор за Европа\" "}
{"url": "http://epicenter.bg/article/Ivan-Krastev--Mladite-v-Stara-Zagora-sa-motivirani-da-badat-aktivni-balgarski-i-evropeyski-grazhdani/182480/2/48", "text": "„Без Деня на победата, нямаше да има обединена Европа. Европа, която днес ни дава свободата, демокрацията, възможността за перспективи и промяна”, това каза кандидатът за евродепутат от \"БСП за България\" Иван Кръстев на среща с млади хора от Стара Загора.   Той представи виждането за Европейския съюз на левицата с филмова презентация.   „Радвам се, че ние имаме допирни точки с младите и нашите виждания за бъдещето на Европа ги мотивират да бъдат активни български и европейски граждани”, заяви кандидатът за член на ЕП. „Възприятието за Европа днес е различно от това , което е характерно за моето поколение- със спомените за желязната завеса, и на поколенията преди това. Не сравняваме с времето отпреди 74 години, но събитията тогава ни правят днес свободни хора, които можем да определяме посоката и да настояваме за промяна на качеството на живот”, подчерта Иван Кръстев.   След дискусията всички участници, заедно с кандидата за евродепутат, се присъединиха към шествието на „Безсмъртния полк” по повод Деня на победата и 74 години от края на Втората световна война, съобщиха от пресценнтъра на БСП. Шествието започна от паметника на Съветския воин и стигна до парк \"Аязмото\". „Днес ние празнуваме не просто победата над хитлерофашизма, над ненавистната античовешка идеология, която беше заразила целия континент, целия свят. Днес ние празнуваме мира и свободата. Празнуваме възможността да бъдем заедно – без конфликти, без напрежение“ , заяви Иван Кръстев. Той подчерта, че всички дължим дълбок поклон на падналите в Отечествената война и към ветераните от антифашистката съпротива. „Тяхното дело нареди България и българите сред народите в света, които осъзнаха, че само мирът, сътрудничеството, интернационализмът- са това, което ще спести на бъдещите поколения ужаса на войната!”, отбеляза Иван Кръстев.   На честването присъстваха и депутатът от БСП Георги Гьоков, Валери Жаблянов, също кандидат за член на ЕП, ветерани от войните, социалисти, антифашисти и привърженици на леви партии и организации, руски граждани и представители на Руски клуб – Стара Загора.   „Днес ние сме се събрали в Стара Загора, но в този ден, в стотици хиляди градове на територията на Руската федерация, на територията на Полша, Германия, Чехия, Словакия, Румъния, Унгария, Сърбия, маршируват Безсмъртния полк. Тази прекрасна инициатива на наследниците на загиналите във войната герои демонстрира мащаба на онова събитие, което направи 9-ти май ключовата дата от историята на 20-ти век. Да склоним глава пред паметта на жертвите от армията освободителка, на българските антифашисти и на антифашистите от Европа”, призова присъстващите Валери Жаблянов.   След поднасянето на венци и цветя на паметника на Съветския войн в парк Аязмото, шествието на „Безсмъртния полк” премина по бул. „Митрополит Методий Кусев” до Братската могила в парк „Пети октомври”, където отново бе почетена паметта на загиналите герои във войната. Участниците в марша носеха снимка на антифашисти, участници в Отечествената война.", "date": "2019.05.10", "title": "Иван Кръстев: Младите в Стара Загора са мотивирани да бъдат активни български и европейски граждани"}
{"url": "http://epicenter.bg/article/Prof--Aleksandar-Marinov--GERB-shte-padne-ot-vlast--evroizborite-sa-tochkata-na-prechupvaneto-/182484/2/48", "text": "Евроизборите са битка за възстановяване на европейския характер на битието ни. Това каза пред Радио „Фокус“ политологът проф. Александър Маринов. Според него предизборната кампания у нас показва, че политиците не могат или не искат да говорят за същинските въпроси, засягащи кампанията.  „Тази немощ добре кореспондира със засилващата се нагласа на обществото и гнева му към недъзите на управляващите. Начинът, по който се управлява държавата ни, и поведението на управляващите нямат нищо общо с евростандартите“, каза още той. Хората искат да живеят и работят по правила, валидни за всички, за да имат нормален живот. Решаването на този проблем минава през тези избори. Няма как да се строи върху развалини, обясни политологът.  Според него в момента няма алтернатива, която да припознаем като ново начало, има много лоши и по-малко лоши. По думите му в някои случаи бунтът е неизбежен, за да дойде сериозния набор от критерии и да започнем да избираме на друг принцип. Според Маринов европейските избори са точката на пречупването.  Вероятно ще минем през междинни състояния. Няма кой друг да създаде нова институционална система и нов начин на правене на политика, освен обществото. Мощната тенденция на ГЕРБ си отива, едва ли ще изчезне, но методът на управление чрез страх и купуване вече не работи. Според него от ГЕРБ ще загубят изборите, което ще доведе до нова политическа ситуация. Хората искат да премахнат статуквото.  Воплите на премиера Бойко Борисов, че няма да подаде оставка, означават, че точно това ще стане, прогнозира анализаторът. Според Маринов ще има предсрочни парламентарни избори преди местните, не е изключено страната да мине през фаза на преходно състояние.  БСП с коалиция ще дойде на власт, но тя не може да предложи много по-добро управление и няма да просъществува дълго време. Тогава ще се появи нещо по-различно, чиято заявка в момента не се вижда, смята политологът.  ", "date": "2019.05.10", "title": "Проф. Александър Маринов: ГЕРБ ще падне от власт, евроизборите са точката на пречупването "}
{"url": "http://epicenter.bg/article/Krum-Donchev--Realnostta-vav-Valchi-dol-e---ulitsi-s-dupki-i-rushashti-se-sgradi-/182488/2/48", "text": "  По време на среща с граждани във Вълчи дол, кандидатът за евродепутат от листата на \"БСП за България\" Крум Дончев сподели своите впечатления за случващото се в Северна България - и в частност във Вълчи дол и Суворово, съобщиха от пресцентъра на партията.  „Намирам се на територията на община Вълчи дол и още с влизането вниманието ми е приковано от един голям билборд със слънчево усмихнато момиченце, държащо питка в ръце. Тук се срещнах с над 50 жители, с които дискутирахме техните проблеми и нужди за един по-добър социален живот\", каза Дончев.  Той обясни, че след доста обстойна дискусия е пожелал да се запознае с платформата на Общината за развитие на града и региона и отбеляза, че е намерил голяма разлика между идеите за развитие и реалността.  Дончев каза, че тя съдържа 4 основни приоритета - създаване на условия за местно икономическо развитие, ограничаване на безработицата, повишаване на доходите, балансирано териториално развитие и подобряване на качеството и достъпа до административни, здравни, образователни, социални и културни услуги.  \"Реалността, с която се сблъсках, са разкопани улици с дупки и рушащи се сгради. Платформата няма как да се изпълни без национална стратегия за регионална политика, а хората във Вълчи дол го заслужават, защото имат и своя обществен принос, а именно - страхотни постижения\", добави кандидатът за евродепутат.  \"Вярвам, че със стратегическите ни документи „Визия за България“ и „Визия за Европа“ ще имаме възможността да подкрепим реализирането на Общинската платформа, която несъмнено трябва да бъде свързана с реалността\", заключи Дончев.  ", "date": "2019.05.10", "title": "Крум Дончев: Реалността във Вълчи дол е - улици с дупки и рушащи се сгради "}
{"url": "http://epicenter.bg/article/Nikolay-Berievski--Iskame-da-ostanem-v-Balgariya-i-se-borim-za-edna-po-spravedliva-i-sotsialna-strana/182490/2/48", "text": "  „Ние искаме да останем в България и да се борим за една по-справедлива и социална страна, в която младите хора ще получат своя шанс за развитие и няма да им се налага да заминават“. Това заяви председателят на Младежкото обединение в БСП Николай Бериевски в сутрешния блок на БСТВ, съобщиха от пресцентъра на партията.  Той обясни, че са подписали договор с младите европейски социалисти за провеждане на най-мащабното на европейско ниво младежко събитие за годината – летен лагер на младите европейски социалисти.  „В края на юли началото на август ще се съберат над 1000 делегати от над 30 държави. Това са не само младежки, но и европейски лидери, които ще дойдат, за да чуят и обсъдим нашите проблеми. Сред тях ще бъдат членове на ЕП, кметове, общински съветници, народни представители от различните европейски държави. Това е изключителен успех за България“, категоричен е той. Бериевски допълни, че в рамките на лагера ще се проведат различни политически дискусии и ние ще поставяме дневния ред на ЕС в рамките на една седмица.  Бериевски обясни, че МО в БСП провежда национална инициатива „Гласувай! Има смисъл“, в рамките на която до сега са посетили 13 области и са обяснили на хора по улиците и с различни инициативи колко е важно да гласуват.  „Политиците се наказват с бюлетина. Когато хората останат апатични и не участват в политическите процеси, няма как да променят нещо. Нека гласуват за когото са избрали, но задължително да пуснат своя глас на изборите“, призова той. Според него пасивността води до този модел, който вече 10 години съществува.  „Такива мероприятия ще бъдат провеждани до изборите. Младите хора приветстват нашите инициативи и срещаме разбиране и подкрепа“, допълни той. Младежкият лидер на БСП коментира, че по време на обиколките си в страната усеща загуба на надежда у хората и търсят реализация в чужбина и по-големите градове в страната.  „Много малко се прави за регионите, а едно от нещата, за които ще се борим, е конкретен план за борба с бедността“, подчерта той. Бериевски посочи данни от поредната статистика на Евростат, според която над 30% от българите живеят в бедност, а 50% са децата, които живеят на прага на бедността.  „Не можем да продължим да се примиряваме с тази статистика. Трябва да вземем мерки“, каза още той. Според него ЕС и европейските средства са нещо добро, но когато те се вливат в обръчи от фирми и в джобовете на 20 души, а не стигат до хората, те няма как да усетят европейското финансиране.  „Това е причината да стават скептични. Затова работим за победа на БСП на европейските избори и предсрочни парламентарни избори“, каза още Николай Бериевски.  ", "date": "2019.05.10", "title": "Николай Бериевски: Искаме да останем в България и се борим за една по-справедлива и социална страна"}
{"url": "http://epicenter.bg/article/Vitseprezidentat--Ot-uchitelite-zapochva-formiraneto-na-kachestva-i-dobrodeteli--te-sa-sazdavat-hora/182491/2/0", "text": "Да бъдеш учител не е призвание, нито професия – това е нещо дадено свише и не всеки го умее. Това каза вицепрезидентът Илияна Йотова по време на по време на 22-рия Национален конкурс на синдиката на българските учители „Учител на годината 2019“, предаде Агенция „Фокус“.   „Винаги много се вълнувам, когато съм сред учители. Вие, колеги, сте хората, от които започва познанието за всеки, който се ражда на земята. От вас тръгва формирането на качества и добродетели. Вие сте хора, които създавате хората. Това, което вие представлявате не може да бъде описано с думи. Това не е призвание и професия, а нещо дадено с висше и не всеки умее да го прави“, посочи тя.   „Днес предизвикателствата не са никак малко и трудностите са много повече. Днес се сблъскваме със сериозна информационна система, при която децата понякога знаят много повече от учителите“, добави тя, като уточни, че учителите са тези, които трябва да накарат децата да осмислят това съдържание, да помагат децата да формират мнение, което за в бъдеще да се отстоява.   „Тази мисия е успешна ако учители и родители бъдем заедно. За съжаление практиката напоследък не показва това“, каза още вицепрезидентът, като уточни, че много често учителите са оставени сами да се справят с процеса.   Липсва ни уважението към учителите, не можем да се сещаме за тях само когато идват избори или има празници, каза още Йотова. „За мен това е един от най-престижните конкурси, годишни награди, които се получават в България. Много имаме какво да направим за учителите. Не са важни само заплатите и допълнителните средства, които се отпускат, макар, че те не са в количеството, в което всички бихме искали да бъдат“, посочи тя. „Най-важно е да върне престижът на българския учител. Да се върне общественото съзнание за важността на тази професия“, добави Йотова.   „За съжаление напоследък, като че ли вкъщи се формира отрицателното отношение към учителите. А, те в наши дни трябва да се справят освен с познанието, уроците, също и с агресията в училището. Този проблем си го припомняме, когато го съобщавате в новинарските емисии. През останалото време не вземаме никакви мерки нито като държава, нито като политика, и затова са виновни всички институции, без изключение“, допълни тя.   Според нея на учителите трябва да бъде върнато самочувствието да упражняват професията. „Най-важното, което ни липсва е уважението към тези хора. Не можем да се сещаме за тях само когато идват избори и има празници. Грешка имаме и като родители, и като държава, и като общество“, допълни тя.   Заплатата на един стартиращ млад преподавател не трябва да бъде под 2 000 лв, каза още вицепрезидентът.   „Излезе една таблица на КНСБ, не много лицеприятна, в която отново сме държавата с най-високата линия на бедността“, отчете тя. „Заплатата на един учител, на един стартиращ млад преподавател, не трябва да бъде под 2 000 лв., за да може тези хора да ги задържим в образованието. Какво се получава сега? Завършват университета, започват като учители, но в момента, в който си намерят по-добре платена работа напускат. Няма как да мотивираме тези млади хора да се справят с целия този кръг на въпроси, с които ние като родители и общество не можем, и да са най-зле платените в държавата. Няма как да се случи. Същото важи и за лекарите“, добави още вицепрезидентът. ", "date": "2019.05.10", "title": "Вицепрезидентът: От учителите започва формирането на качества и добродетели, те са създават хора"}
{"url": "http://epicenter.bg/article/Vasil-Velev--S-rekordno-skapiya-promishlen-tok-ot-horata-se-vzemat-milioni-dnevno/182448/2/0", "text": "На 7 май, след многото празници, имаше нормално предлагане и нормална цена на промишления ток. На следващия ден Националната електрическа компания намали три пъти количеството на предлагана енергия и    Това каза в сутрешния блок на Нова телевизия председателят на Управителния съвет на Асоциацията на индустриалния капитал в България Васил Велев.     Тези огромни суми чрез НЕК и Електроенергийния системен оператор впоследствие се дават на американските централи, на ТЕЦ-Варна и на Ковачки, заяви Велев.   Това се случва системно, така не може да се продължава. При такъв НЕК на нас не ни трябват врагове, не ни трябва конкуренция.  Действа се като организирана престъпна група. Поискали сме да се самосезират и КЕВР, и прокуратурата, за да видим защо се стига до тази ситуация, подчерта Велев.   По думите му НЕК трябва да се преструктурира. Дружеството трябва да се раздели по лицензи, защото в момента в него има едно порочно кръвосмешение – НЕК е и производител и доставчик, и търговец на ток, и в мътна вода се лови риба, каза още Васил Велев.", "date": "2019.05.10", "title": "Васил Велев: Има организирана престъпна група при пазара на ток за бизнеса у нас"}
{"url": "http://epicenter.bg/article/Pediatrite-ot-Sofiya-otnovo-izlizat-protest--blokirat-ulitsi/182449/2/0", "text": "Работещите в единствената специализирана детска болница у нас излизат отново на протест. Този път те ще блокират булеварда пред болницата \"Акад. Иван Евстатиев Гешов\" от 8.15 до 9.30 ч. Очевидно напрежение около болницата продължава. При протеста на медиците миналия месец стана ясно, че заплатите са крайно ниски и се работи по 14 часа на денонощие или на няколко места. Острата нужда от кадри и огромното текучество правят проблема още по-сложен. От Здравното министерство обещаха да отпаднат лимитите за прием в педиатрията и да увеличат клиничните пътеки в специалността. Педиатрите обаче настояват за изпълнение и на останалите им условия: промяна в статута на болничното заведение, достойно заплащане и спешни мерки за справяне с липсата на персонал. Работещите в детската болница заплашват с колективни оставки, ако исканията им не бъдат изпълнени, тъй като не са склонни да чакат построяването на бъдещата нова детска болница, за да лекуват децата при нормални условия, отбелязва БНТ.", "date": "2019.05.10", "title": "Педиатрите от София отново излизат протест, блокират улици"}
{"url": "http://epicenter.bg/article/Vazrazhdane--Dolu-federalistite--da-zhivee-Evropa-na-svobodnite-natsii-/182450/2/0", "text": "  Вчера в румънския град Сибиу държавните глави и правителствени  ръководители на страните от Европейския съюз, между които и нашият министър-председател, приеха декларация за бъдещето на ЕС.   В този дрънчащ на кухо документ, апотеоз на стерилния брюкселски новговор, се формулират 10 ангажимента на общността, в които няма абсолютно никаква конкретика, но фактически представлява един истински манифест за бъдеща федерализация на континента, под върховенството на триумвирата Берлин – Париж – Брюксел. С тази своеобразна харта на бъдещата европейска свръхдържава, изпълнена с изрази като: „единен ЕС”, „общи решения” и със заявления от типа, че в Европа няма място за разделения, които работят против колективния интерес, практически ни се съобщава, че времето на националния суверенитет и независимостта на отделните  държави, вече е изтекло. Извън словесните дъвки за единство, демокрация, върховенство на закона и социална справедливост, ни се внушава, че централизацията на Съюза е безалтернативна, а всичко останало едва ли не ще го разруши.   Ние, от Възраждане пък казваме, че нищо не е по-далеч от истината.  В противовес на тези шамански заклинания на еврократите-федералисти, ние заявяваме, че именно свръхцентрализираността на съюза и опитите за откровен диктат от страна на брюкселската върхушка и френско-германската ос, стояща зад нея е причината за дълбоката криза и колосалните проблеми, пред които сме изправени  всички европейци днес. От проблема с нелегалните имигранти, през въпроса за санкциите срещу Русия, до открития финансов диктат, довел страните от Южна и Източна Европа до ръба на социалния колапс. И най-показателен в това отношение, е именно примера с мигрантската криза. С нея не се справиха брюкселските чиновници.   Напротив, същите призоваваха нелегалните пришълци да идват в Европа и се чудеха, как да ги натресат на всички останали страни, през квоти, проценти и какви ли не още механизми за преразпределение.   С проблема се справиха, именно страни като Унгария, Италия, Австрия и Словакия, чиито лидери не се съобразиха с директивите от Брюксел и в дух на истинско международно и междудържавно сътрудничество, изградиха неформален, но силен и ефективен алианс със страните от южна и югоизточна Европа, който спря нашествието на пришълците, засега. Това именно дразни брюкселските нотабили, защото видяха, че Европа може и без тях. И дори би се справяла по-добре, ако ги няма.   Истината е, че това е последният опит на едно сенилно и провалило се политическо поколение, да наложи своя диктат, като епитаф на позорното си оттегляне от историческата сцена.   Не е случайно, че правят това именно сега. Преди предстоящите европейски избори, които ще се превърнат за тях в истинско политическо Ватерло. Защото идват нови лидери, с нови идеи и нова енергия.   Енергия за обновление и прераждане на Европа, която трябва да  преоткрие себе си и да намери в своето минало и своето бъдеще.   Да се прероди в дух на свобода и независимост за своите нации, а не да бъде поле за социално-инженерни и неототалитарни проекти. Затова ние, от Възраждане казваме – вярваме в Европа на Орбан и Салвини, а не в тази на Юнкер, Макрон и Меркел. Това ще бъде и основната ни работа в Европейския парламент, когато изпратим своите представители там.     Да се погрижим, преди всичко, за българските интереси, тъй като Европа ни е съвършено безразлична, ако България изчезне от картата й, и след това заедно с останалите сродни на нас политически  организации да участваме в създаването на една национално силна, социално справедлива и духовно здрава Европа. Възраждане с номер 27 – само ние можем!", "date": "2019.05.10", "title": "Възраждане: Долу федералистите, да живее Европа на свободните нации "}
{"url": "http://epicenter.bg/article/Aleksandar-Sidi--Shte-prodalzhim-da-branim-Balgariya-ot-migrantite-i-dzhendar-ideologiyata/182454/2/48", "text": "ВМРО доказа последните пет години в Европейския парламент как може да се работи и да се брани българския интерес. Ето защо в следващия парламент, където имаме нови битки и битки, които трябва да довършим докрай, ще направим така че България да заеме своето достойно място в Европейския парламент. Това каза в сутрешния блок на Нова телевизия кандидатът за евродепутат от ВМРО Александър Сиди.   Европа на отечествата е това, за което се борим. Това е различно от цялата политика, която ни налага Брюксел, заяви Сиди.   Не сме малка държава, ние сме една от средните държави в Европа. Това че пакетът Макрон се опита да открадне българския бизнес, е ясно на всички. Ние категорично против този пакет във всичките му измерения. Ако беше на пазарен принцип, нямаше да има никакъв проблем за нас, посочи кандидатът за евродепутат на ВМРО.   В управлението се опитваме да защитим българския национален интерес така, както го разбираме ние. С оградата по градата успяхме да спрем силната мигрантска вълна, подчерта Сиди.   ВМРО в момента е една от силните партии. Всички, които са свързани с ДПС, ни атакуват, че в това пространство получаваме повече подкрепа, добави той.   По думите му след скандала с къщите за гости всеки български политик ще бъде изключително внимателен по темата.   Парите от Европа трябва да бъдат разходвани по-правилно, а не с тях да бъдат финансирани джендър идеологии, заяви Александър Сиди.   Ще продължим да браним България от попълзновенията на мигранти, от джендър идеологията – неща, които тровят българското общество, каза още кандидатът за евродепутат.", "date": "2019.05.10", "title": "Александър Сиди: Ще продължим да браним България от мигрантите и джендър идеологията"}
{"url": "http://epicenter.bg/article/Sas-121-deputati-v-zala--parlamentat-zapochna-rabota-ot-vtoriya-opit/182456/2/0", "text": "Парламентът започна работа, след като в зала се регистрираха 121 депутати, предаде Агенция „Фокус“. Народните представители събраха необходимия кворум от втория опит, след като при първия в зала се регистрираха само 116 депутати.   Предстои парламентът да гласува откриването на Медицински факултет в Университета „Проф. д-р Асен Златаров“ в Бургас. След това четирима министри ще отговарят на въпроси в парламентарния контрол.  ", "date": "2019.05.10", "title": "Със 121 депутати в зала, парламентът започна работа от втория опит"}
{"url": "http://epicenter.bg/article/Parvan-Simeonov--Borisov-shte-se-opita-da-vzeme-kampaniyata-v-svoi-ratse/182457/2/0", "text": "\"Беше ясно, че да е по-активен и да си вземе кампанията в свои ръце. И той се опитва това да прави, както виждате. Донякъде дори и идването на папата успя да впише в кампанията. Защо Борисов прави това?\", така анализира кампанията на ГЕРБ изпълнителният директор на социологическата агенция „Галъп Интернешънъл“, Първан Симеонов пред Радио \"Фокус\".  \"Защото и както той сам отбеляза наскоро в „Панорама“: главно през образа на г-н Цветанов се трупат негативи на тази кампания и затова самият г-н Борисов е принуден да влезе в ръчен режим, така да се каже.\", добави той.  \"От друга страна, разбира се, от БСП забелязват това, забелязват, че Борисов е на практика в кампания и му казаха нещо от сорта на: „Защо не си вземеш отпуска?“. Примерно един месец си или министър-председател или кампанираш.\"  Първан Симеонов коментира и кампанията на БСП.  \"Те също играят според очакванията. Предния път 2017 година те направиха грешката малко да пресолят манджата с енергия, с пипер, с високи тонове. Този път – обратно, като че ли се опитват да се снишат и да оставят ГЕРБ да консумира собствените си проблеми, защото знаете, че голяма част от избирателите, които търсят някаква промяна, изпитват и в известна степен притеснение от същата тази промяна, защото в България вече десетилетие политиката е свързана с един и същи управленски стил. И не са малко хората, които казват: „Да, бих желал това да се промени, но не ми се скача много в неизвестното“, коментира Симеонов.  \"И понякога БСП с много резкия си тон лекичко плаши в такива моменти. И затова сега БСП гледа да не плаши. Честно казано, в тази ситуация Борисов също гледа да не допусне грешката, която допусна миналия път. Ако помните, 2016 година на президентските избори той каза: „Ако не изберат моя кандидат за президент, аз си отивам“, с което наля масло в огъня и даде стимул да се гласува срещу него. Този път той не казва така, даже казва обратното. Казва, че каквото и да стане, той ще седи.\" ", "date": "2019.05.10", "title": "Първан Симеонов: Борисов ще се опита да вземе кампанията в свои ръце, Цветанов трупа негативи"}
{"url": "http://epicenter.bg/article/Priyatelski-ogan--Muravey-Radev-napadna-Radan-Kanev--Toy-ne-e-desen-/182460/2/0", "text": "Огън по всички в дясно, извън тези, които са в коалиция с ГЕРБ, откри тази сутрин бившият финансов министър от правителството на Костов - Муравей Радев.   \"Не виждам в \"Демократична България\" дясна партия. Радан Кънев веднъж е заявил: \"че кой е казал, че съм десен\". Тафров казва, че няма да се присъедини към ЕНП, ако стане евродепутат. Част от ръководството на ДСБ казват смущаващи неща, които няма как да привлекат десните избиратели да гласуват за тях.  Христо Иванов няма как да мине за десен човек, а неговата партия \"Да, България\" е повече лява партия, отколкото дясна. А Зелените са откровено леви... Така че ГЕРБ в обединение с няколко десни формации може да привлекат десните хора, за да бъде спрян походът на БСП към властта.   Това коментира в студиото на Би Ти Ви бившият финансов министър Муравей Радев настоящата ситуация в дясно.   Муравей Радев бе особено критичен към Стефан Тафров, който е в листата на „десните“, но е обявил, че няма да се присъедини към парламентарната група на ЕНП в Европарламента, ако успее да стане депутат там. Десният човек търси да гласува за дясна партия, въпросът е, че аз не виждам ДСБ и \"Да, България\" като десни партии. Всяка една кампания изборна е нечиста, тази - най-много, каза още Муравей Радев. Всеки човек има политически пристрастия, но когато станеш президент, нямаш право на това, уточни той по повод престрелката между президент и премиер дали се харчат пари от бюджета за предизборната кампания. Нормално е в една политическа обстановка да го казва опозицията - нормално е да го казва Корнелия Нинова, но на президента Радев не му отива, допълни Радев.   Държавата не може нищо да не прави, докато има предизборна кампания, каза още бившият финансов министър. Въпросът е един-единствен - избор или ГЕРБ и няколкото десни партии, които се обединиха, или да управлява БСП и Корнелия Нинова, което е опасно, каза Радев.   Той и дъщеря му са издали книга за баща му, който 10 години е прекарал в комунистическите лагери. Той е бил следен дори 2 месеца след 10 ноември 1989 г. каза Радев, който за първи път го видял чак 10-годишен. Той алармира, че хората на Борис Бояджиев са токсични за демокрацията и обясни, че зърнал баща си едва, когато бил на 10 години, защото баща му бил по лагерите на смъртта! Това е опасното, а фактът, че лицето на държавна сигурност Борис Бояджиев е на протести редом с Радан Кънев е доказателство за това явление, което е смяна на етикета на развалена стока! Това е лицето на ДС на БКП и не случайно „Да(й) България“ е съставена от внуците на БКП деятелите! ", "date": "2019.05.10", "title": "Приятелски огън! Муравей Радев нападна Радан Кънев: Той не е десен! А Христо Иванов е БКП!"}
{"url": "http://epicenter.bg/article/Vsichkite-3000-mashini-za-glasuvaneto-na-evrovota-veche-sa-v-Balgariya/182461/2/0", "text": "Всичките машини за гласуването на евровота вече са в България, съобщи пред БНР Веселин Тодоров от „Сиела Норма“. По думите му това са 3000 машини плюс резервни 10%. Те са в склад, одобрен от ЦИК. Вероятно днес от Комисията ще проверят и преброят машините.   Тодоров обясни в предаването „Преди всички“ какво предстои от тук нататък:   „До 15-и представители на ЦИК трябва да проверят софтуера. Вчера имаше проверка на софтуера – дали работи така, както е описано в процедурата. Имаме одобрение. До 15-и трябва да се провери дали това е инсталирано на всички машини. Смятаме, че няма да е проблем за тези пет дни това, което е одобрено, да го инсталираме на всичките 3000 машини. На 15-и или в близките дни след това може да има одит от външна организация, вероятно академична институция, която ще провери дали вътрешните процеси, по които работи системата, са такива, каквито са описани. След това идва най-истеричната част – разнасянето на машините, което ще стане на 24-и срещу 25-и май. След това нашите колеги напускат мястото и са на разположение през целия ден в неделя, без да имат право да са вътре в секциите, но да са на повикване при технически проблеми“.   Веселин Тодоров увери, че имат достатъчно експерти, за да покрият всичките изборни секции.   По думите му машините за гласуването са произведени специално за България, което е и причината за по-високата цена за наем. Ако след тези избори законодателят се откаже от машинното гласуване, тези машини до голяма степен остават непотребни, обясни той. ", "date": "2019.05.10", "title": "Всичките 3000 машини за гласуването на евровота вече са в България"}
{"url": "http://epicenter.bg/article/Otnovo-valezhi-prez-novata-sedmitsa/182462/2/0", "text": "Почивните дни ще бъдат малко по-топли и предимно слънчеви, в неделя започва ново заоблачаване и валежи, предаде БГНЕС.   В събота ще бъде предимно слънчево почти над цялата страна, само в крайните източни райони се очакват слаби превалявания. Температурите ще бъдат от 17 до 22 градуса. В неделя започва ново заоблачаване, като валежи и гръмотевични бури се очакват предимно в Западна България. Дневните температури в неделния ден ще останат високи около 19-25 градуса.   В понеделник ще продължи да вали предимно в западните райони, където се очакват гръмотевични бури. Температурите в страната ще бъдат между 17 и 23 градуса. Във вторник се очаква да вали в цялата страна, като и температурите ще се понижат и ще бъдат между 14 и 19 градуса, до около 22 градуса в южните райони.   В сряда валежите ще продължат, повече в Западна и Северна България, а температурите ще останат без промяна. И в четвъртък се очакват превалявания, но вече по-слаби.   От петък се очаква времето да се стабилизира и да бъде предимно слънчево, а температурите ще достигат летни стойности след 20 май.", "date": "2019.05.10", "title": "Отново валежи през новата седмица"}
{"url": "http://epicenter.bg/article/Korneliya-Ninova--Koe-e-evropeyskoto-v-tova-da-dadesh-letishte--Sofiya--na-Turtsiya--/182492/2/48", "text": "Кое е европейското в това да дадеш летище „София“ на Турция? Това попита лидерът на БСП Корнелия Нинова пред журналисти във връзка с процедурата по отдаване на концесия на летище „София“, предаде репортер на Агенция „Фокус“.  „Твърдението, че държавата може да бъде лош стопанин, за нас не отговаря на истината. Факт е, че вчерашните кандидати, чиито оферти са отворени, са държавни фирми. Фактите за летище „София“ са, че в последните години се увеличават приходите с над 20% и стигат до 168 млн. лв. Печалбата расте с 10% и е почти 13 млн. лв. годишно. Расте потокът на пътниците, които се увеличават през 2018 г. със 7%“, каза Нинова.  По думите ѝ летището се развива добре и тя попита кое е европейското в това то да се отдаде на концесия на Турция. Лидерът на БСП подчерта, че партията ще продължи усилията да спре тази концесия.  „Обикновено и не само преди избори, но и сега, българските граждани се питат каква е алтернативата и има ли такава. Предлагаме Ви тази алтернатива. БСП застава зад политика и ще прилага политика, при която обекти от стратегическо значение за България ще се управляват от държавата, няма да се приватизират и няма да се дават на концесия. Имате възможност за избор. ГЕРБ раздават всичко, което е държавно, което може да носи приходи и да служи за благото на народа. Ние ще пазим тези обекти като държавна собственост и те ще се управляват така, че приходите от тях да отиват при народа“, допълни Нинова.  Тя посочи, че тази тема е важна за БСП от три години и отчете, че партията ще продължи усилията си с всички законови мерки, както е замислена.   Експертите от Конфедерацията на обществените организации от сигурността и отбраната подкрепят нашата позиция срещу концесията на летище \"София\" обяви Нинова, след като подписа споразумение с организацията за подкрепа на изборите. Решението от страна на конфедерацията е взето на 12 април 2019 г. От страна на КООСО споразумението подписа председателят полк. Иван Иванов, който посочи, че конфедерацията дава безусловно своята подкрепа на БСП за изборите.  „Гледаме на европейските избори в това споразумение като на общи усилия, нашите представители в ЕП да представят достойно националния интерес и с тяхната експертиза, с тяхна подкрепа да работят в ЕП за общата европейска отбрана и по въпросите на сигурността. Гледаме и заедно на тези избори като на възможност да се промени политическата ситуация в България, да се свали правителството на Бойко Борисов, „Обединени патриоти“ и ДПС и да се върви към предсрочни избори, след което да сложим началото на възстановяването на страната“, каза Нинова. Тя посочи, че извън общото споразумение е поставила пред своите партньори един конкретен въпрос.  „Потърсих тяхното мнение, експертиза и подкрепа по актуална от вчера тема. От вчера конкретно, но важна за нас от БСП от три години, от 2016 г. - отдаването на концесия на летище „София“, допълни Нинова. Тя отчете, че при отваряне на офертите вчера на първо място стои предложението на френско-турско консорциум. Според нея обекти на националната сигурност не трябва да се отдават на концесия.  „Радвам се, че срещнахме подкрепа днес тук, но и най-вече като експертиза. Тук има хора, които разбират от военновъздушни сили, от отбрана, от национална сигурност, които цял живот са го работили. Тяхното становище е такова, каквото и е нашето“, допълни Нинова.  „БСП е алтернатива. Тя е изход от тази огромна криза - и политическа, и социална, и икономическа, в която се намира в момента България. Разбира се, ние твърдо вярваме, че в областта на сигурността и отбраната БСП ще вземе решителни мерки“, каза полк. Иванов. По думите му особено в последните 10 години Българската армия е доведена до там, че да не е в състояние да защитава националната сигурност и суверенитета на държавата.  От своя страна лидерът на БСП Корнелия Нинова заяви, че тези организации имат своето регионално представителство. „Тук са хора почти от цяла България. Няма да казвам всички градове, от които идват – много са. Радваме се, че подписахме с тях споразумение, защото това са хора, които са отдали целия си живот и усилия и труд на каузата – независимост и суверенитет на Българи. Наричам ги мъже на честта, които единственото, което са правили през живота си е да пазят България. Затова се радвам, че днес сме заедно и споделяме общи и идеи и обща програма“, допълни Нинова. Тя изброи, че с КООСО БСП споделя общи идеи за бъдещето на Европа, за отбранителните способности на континента и за развитието на България не само в областта на отбраната и сигурността.   ", "date": "2019.05.10", "title": "Корнелия Нинова: Кое е европейското в това да дадеш летище „София“ на Турция? "}
{"url": "http://epicenter.bg/article/Mladen-Marinov--Sazdali-sme-dobar-mehanizam-za-provezhdane-na-izborite-bez-narusheniya-/182493/2/0", "text": "Мисля, че сме създали добър механизъм за проверка на сигналите и за работа за добро преминаване на изборите без нарушения. Това каза от пред журналисти в парламента вътрешният министър Младен Маринов, предаде Агенция „Фокус“.  „Не мога да кажа колко полицаи ще охраняват изборния ден. Имаме разчети на областните дирекции. Искат и допълнителни сили от други структури на МВР“, коментира той.  „Машините ще трябва да се съпровождат, което ще ангажира допълнителен ресурс“, посочи Младен Маринов.  „Мога да уверя, че ще изпълним всичко, което трябва, за да няма съмнение“, заяви той.  „Мина първата среща с ЦИК с идеята да координираме действията и да създадем механизъм, по който бързо да отработваме сигнали, съвместно с главния прокурор, председателя на ДАНС и службите на МВР“, припомни вътрешният министър.  „Беше обсъдена физическата охрана и опазването на обществения ред в предизборните места и секции, както и киберсигурността по отношение на информацията, която се обменя в хода на изборите“, каза още Маринов.  На този етап няма да предприемаме допълнителни мерки по турската граница, коментира Маринов в отговор на въпрос повторните избори в Турция крият ли риск за България и налагат ли засилен контрол по границата.  „Всяко действие на държава на границата ни, както Турция, така и Гърция, го следим“, заяви Маринов и изтъкна, че на този етап турската държава си изпълнява изключително добросъвестно задълженията по споразумението за мигрантите с ЕС и с България.  „Не забелязваме активизация по нашата граница. Това не означава, че няма случаи, но споразумението работи и се предприемат мерки преди мигрантите да са стигнали нашата граница“, обяви Младен Маринов.  ", "date": "2019.05.10", "title": "Младен Маринов: Създали сме добър механизъм за провеждане на изборите без нарушения "}
{"url": "http://epicenter.bg/article/Mariya-Gabriel-v-s--Resen--Grizhata-za-detsata-e-otgovornost-za-badeshteto-/182525/2/48", "text": "  Грижата за децата е отговорност за бъдещето, заяви във великотърновското село Ресен българският еврокомисар за цифровата икономика и общество и водач на листата на ГЕРБ за предстоящия европейски вот Мария Габриел. Заедно с кмета на старата столица Даниел Панов, в централния парк на Ресен тя присъства на празник, с който официално бяха открити нови фитнес съоръжения и детска площадка за занимателни игри, съобщиха от пресцентъра на ГЕРБ.  „Поздравявам кмета на село Ресен Йорданка Колева и кмета на Великотърновска община Даниел Панов за инвестицията в нова детска площадка и фитнес на открито. Спортът е активност, но и дух. Пожелавам тези съоръжения, които открихме в Световния ден на физическата активност, да дават възможност на децата да балансират между ученето и свободното време, да ги зареждат с енергия. Нека тази площадка се оглася от детски смях, да бъде място за социални контакти и да прави Ресен живо българско село на традиции и бъдеще\", каза водачът на листата на ГЕРБ и СДС Мария Габриел.  На събитието присъстваха жители на с. Ресен, както и млади местни спортисти. Със събитието бе отбелязан и 10 май – Световен ден на физическата активност.  ", "date": "2019.05.10", "title": "Мария Габриел в с. Ресен: Грижата за децата е отговорност за бъдещето "}
{"url": "http://epicenter.bg/article/Andrey-Novakov--GERB-izkara-Balgariya-ot-avariynata-lenta-/182528/2/98", "text": "  След изборите в ЕП трябва да отидат хора, които работят за България, които осигуряват средства за българските фермери, защитават българските превозвачи, намалят цените на роуминга. ГЕРБ изкара България от аварийната лента. Каквото и да ви говорят опонентите ни - те нямат едно нещо, с което да се похвалят. Това коментира кандидатът за евродепутат от ГЕРБ Андрей Новаков по време на обиколка в габровска област, придружен от областния координатор на ГЕРБ-Габрово Цветомир Михов, народния представител Николай Сираков и представители на общинските ръководства на ГЕРБ в областта. Той посети градовете Севлиево, Дряново и Трявна, и разговаря с жителите и гостите на трите града, съобщиха от пресцентъра на партията.  В Севлиево, където през последните години Андрей Новаков подкрепя провеждането на най-българския фестивал „Семе Българско“, сега посети традиционния петъчен пазар и разговаря с местните производители и търговци.  В Дряново Андрей Новаков се срещна с жителите на града на предизборна шатра на централната улица. Пред тях той коментира, че не бива българите да се поддават на популистки лозунги и фалшиви новини, а да подкрепят хората, които наистина са доказали, че работят за България. Кметът Мирослав Семов потвърди, че Европа не е далеч, а тук – в средствата за инфраструктура, пътища и сгради, затова на тези избори е важно да гласуваме. Той благодари на Андрей Новаков за това, че е приятел на Дряново.  В Трявна кандидатът за евродепутат обиколи старинната улица на занаятите, посети майсторските ателиета и разговаря с жителите и гостите на града на предизборна шатра. Кметът на Община Трявна Дончо Захариев благодари на Андрей Новаков за всичко, което е направил за тревненци през последните години – за даренията на компютър и музикална уредба за Клуба за социални и културни дейности, за включването на Трявна в Европейска туристическа мрежа, за всички конкурси, срещи и дискусии с млади хора, които е провел в Трявна и чрез тях е дал шанс на много млади тревненци да посетят Европейския парламент по негова покана.  Андрей Новаков пое ангажимент, ако получи отново доверието на хората - да продължи да подкрепя всички общини в област Габрово.  ", "date": "2019.05.10", "title": "Андрей Новаков: ГЕРБ изкара България от аварийната лента "}
{"url": "http://epicenter.bg/article/Rachkov-syada-v-stola-na-Slavi/182497/10/88", "text": "Водещият Димитър Рачков съвсем скоро може да сбъдне мечтата си и да седне в стола на Слави Трифонов.  След официалното признание на Дългия в ефир, че няма да продължи договора си с Би Ти Ви, сценарият неговото място да заеме шоуто на Магърдич \"Господари на ефира\" изглежда все по-вероятен. За това от месеци загатват шегите на водещите на \"Като две капки вода\".  Макар досега никой да не е коментирал официално подобна рокада, няма причина тя да не се случи, пише в. \"България днес\".  Дългия е непоколебим в решението си, че слага край на съществуването на шоуто си. В този часови пояс най-вероятният вариант е друго комедийно предаване. Точно затова продуцентите на \"Господарите\" ще трябва да променят концепцията на предаването. Най-вероятно познатите адреналинки ще се преквалифицират като балерини и ще увеличат състава си. Не е изключено в предаването да има гости на живо.   Хора от тв бранша издават, че няма много продуценти, които биха могли да предложат подобна концепция за развлекателно предаване. Освен Магърдич единственият друг вариант са Иван и Андрей, които имат опит с \"Шоуто на Азис\" преди години.", "date": "2019.05.10", "title": "Рачков сяда в стола на Слави"}
{"url": "http://epicenter.bg/article/Parvorodniyat-sin-na-Hari-i-Megan-stava-prints--shtom-dyado-mu-sedne-na-trona/182498/10/99", "text": "Раждането на първородният син на принц Хари и американската актриса Меган Маркъл предизвика истинска истерия сред жителите на Великобритания. Появата на бебето беше дългоочаквана, а изборът на името Арчи Харисън Маунтбатън-Уиндзор предизвика полемика в социалните мрежи по целия свят. След като името бебето Съсекс вече е ясно, на преден план излиза въпросът с какви титли ще се окичи.   Принц Хари е едва шести в реда за наследяване на короната и затова синът му Арчи не получава директно титлата принц. Вместо това детето наследява презимето Маунтбатън-Уиндзор, използвано от потомците на кралица Елизабет Втора и принц Филип, херцог на Единбург.   Разликата между децата на принц Уилям и херцогиня Кейт  - принц Джордж, принцеса Шарлот и принц Луис е че наследиха титлите от баща си, защото той е пряк наследник  на британския престол.   Презимето е приложимо, когато член на кралското семейство няма друга по-висока титла. Повечето представители на фамилията използват презимето Маунтбатън-Уиндзор в случаите, когато се налага да посочат такова, например в официални лични документи.   За първи път презимето е използвано след раждането на лейди Луиз през 2003 г., тъй като кралица Елизабет Втора решава, че децата на най-малкия ѝ син принц Едуард и съпругата му Софи Рис-Джоунс няма да носят титлата Негово или Нейно кралско височество. Вместо това лейди Луиз получава презимето Маунтбатън-Уиндзор. Решавайки да нарекат бебето Арчи Харисън Маунтбатън-Уиндзор, принц Хари и херцогинята на Съсекс Меган избраха да не използват титла за първородния си син. Като първороден син на херцог, Арчи можеше да стане граф на Дъмбартън - една от допълнителните титли на баща му принц Хари, или лорд Арчи Маунтбатън-Уиндзор, пише Би Би Си. Като внук на монарх по мъжка линия и ако родителите му пожелаят, Арчи може да получи титлата принц, когато дядо му, британският престолонаследник принц Чарлз, стане крал.   Източник: Канал 3  ", "date": "2019.05.10", "title": "Първородният син на Хари и Меган става принц, щом принц Чарлз седне на трона"}
{"url": "http://epicenter.bg/article/Prints-Hari-s-raztarsvashto-priznanie--Vsichko-se-razpada--kogato-zagubish-mayka-si/182506/10/99", "text": "Докато беше в Холандия на официално пътуване в четвъртък, принц Хари говори за загубата на майка си Даяна по време на разговор с бивш войник.   Кралските задължения не подминават принц Хари, който в четвъртък, на 9 май, пътува до Холандия на официално посещение, след като само няколко часа по-рано заедно със съпругата си Меган Маркъл представи на света сина им Арчи.   В Холандия принцът присъства на Invictus Games,спортен конкурс, който почита войници и ветерани от войната, ранени и инвалиди. По време на това посещение херцогът от Съсекс се срещна с бивши войници, включително Денис Ван Дер Строн, с когото разговарял за бащинството си, но също и за смъртта на майка си, принцеса Даяна.   Сайтът \"People\" разкри изповедта на човека, който обяснил, че разговорът му с принц Хари е бил \"невероятен и емоционален\".   \"Говорихме за жена ми, която очаква първото ни дете, а принц Хари ми каза, че раждането на сина му е уникален момент, какво означават грижите за такова малко дете и че това е неговият нов приоритет. Той ми каза, че осъзнава, че синът му прави много хора щастливи. Той също така сподели, че е много щастлив, че момчето му е много спокойно в момента\", продължи разказа си Ван дер Стоон. След това Денис и принц Хари говорили за обща болка: смъртта на техните майки. Съпругът на Меган Маркъл загуби майка си, принцеса Даяна, при трагичен инцидент през август 1997 г., когато беше само на 13 години, а Денис ван дер Строон е загубил майка си през 2014 г. от дълго белодробно боледуване.   \"Той ми каза, че загубата на майка е все едно вече да не се чувстваш сигурен, имаш нужда от тази закрила като син и че всичко се разпада, когато загубиш майка си.\"   Чрез работата си той разговаря с много хора, които са загубили близък и когато чува тяхната история, каза ми той, се чувства по-малко сам”, каза в заключение бившият войник.    Източник: Канал 3", "date": "2019.05.10", "title": "Принц Хари с разтърсващо признание: Всичко се разпада, когато загубиш майка си"}
{"url": "http://epicenter.bg/article/Kray-na-spekulatsiite-za-razdor-v-dvoretsa--Semeystvata-na-Uilyam-i-Hari-sas-savmestna-initsiativa/182516/10/99", "text": "Британските принцове Уилям и Хари и техните съпруги Кейт и Меган откриха нова телефонна услуга за изпращане на съобщения, предназначена за хора, изпаднали в психична криза. \r\n \r\n След смъртта на принцеса Даяна в катастрофа през 1997 година двамата ѝ синове спечелиха симпатиите на обществото, споделяйки собствените си психични проблеми. Психичното здраве стана една от техните основни благотворителни каузи, предаде Ройтерс.   Новата услуга се нарича \"Shout\" (\"Извикай\"). Тя ще оказва подкрепа седем дни в седмицата по 24 часа на хора, които мислят за самоубийство или са жертви на насилие, имат проблемни отношения или са обект на тормоз. Чрез тази услуга желаещите ще могат да се свързват с обучени доброволци, които ще ги насочват към по-дълготрайна помощ.   \"Невероятно се вълнуваме да открием тази услуга, тъй като знаем, че тя има потенциал всеки ден да достига до хиляди хора в уязвимо положение\", се казва в съобщението на четиримата.   Услугата цели да окаже подкрепа особено на младите хора. Изпращането на съобщение е дискретен и тих начин за търсене на помощ - докато си на училище, докато пътуваш или си у дома. Според доклад от 2017 година всяко осмо дете на възраст от пет до 19 години във Великобритания страда от поне едно психично разстройство.   Принц Уилям призова във видеоматериал хората да подкрепят инициативата с оглед броя на доброволците да нарасне от 1000 на 4000.   Това е една от първите съвместни инициативи на двете кралски двойки, които са патрони на Кралската фондация - основната за подпомагане на благотворителни организации и благородни каузи, която подкрепя и услугата \"Shout\".   Инициативата идва след медийните предположения за неразбирателство между двамата принцове и техните съпруги. В понеделник Меган и Хари обявиха раждането на първото си дете Арчи, а Уилям и Кейт казаха, че са развълнувани от вестта за новороденото.   Източник: Dir.bg", "date": "2019.05.10", "title": "Край на спекулациите за раздор в двореца: Семействата на Уилям и Хари със съвместна инициатива"}
{"url": "http://epicenter.bg/article/Baba-specheli--21-000-ot-zalog-za-imeto-na-bebeto-na-Megan-i-Hari-/182550/10/99", "text": "Британка спечели над £18,120 (около €21 000) след като заложила £120, че най-новият член на британската корона ще се казва Арчи, предаде в. \"Дейли мейл\", цитира в. \"Телеграф\".  Печелившата жена, чието име не се съобщава, има внук със същото име, роден на същата дата, на която се роди и синът на принц Хари и Меган Маркъл - 6 май.  Двамата обявиха как са кръстили детето си два дни след неговото раждане.  Бабата късметлийка е заявила пред букмейкърите, че планира да посвети печалбата именно на внука си, чието име й донесло сумата.", "date": "2019.05.10", "title": "Баба спечели €21 000 от залог за името на бебето на Меган и Хари "}
{"url": "http://epicenter.bg/article/Vzriv-rani-14-dushi-na-korab-v-Kaspiysko-more/182463/7/0", "text": "Взрив е ранил 14 души на борда на кораб в Каспийско море. Експлозията станала на плавателния съд за полагане на тръби Исрафил Хюсеинов.   Корабът работел на газовото находище Шах Дениз 2, част от Южния газов коридор, който свързва Азербайджан с Европа. Плавателният съд се управлявал от екипаж, нает от италианския петролен гигант Сайпем и е извършвал ремонтни работи. Седем от пострадалите са в интензивното отделение със значителни изгаряния.   Източник: Канал 3", "date": "2019.05.10", "title": "Взрив рани 14 души на кораб в Каспийско море"}
{"url": "http://epicenter.bg/article/Dve-zemetreseniya-raztresoha-Rumaniya-/182473/7/51", "text": "Две земетресения бяха регистрирани в Румъния през изминалата нощ, съобщава агенция Аджерпрес, цитирана от Канал 3.  В 3,41 ч. румънско (и българско) време бе регистриран трус с магнитуд от 3,6 по скалата на Рихтер в окръг Бузъу на дълбочина от 122 км.  В 7,36 ч. в същия окръг, където се намира сеизмичният район Вранча, бе регистриран още един трус с магнитуд 3,7 по Рихтер, сочат данните на Националния институт по геофизика.  Второто земетресение е било на дълбочина 116 км. Агенцията припомня, че през месец май в Румъния са регистрирани осем земетресения с магнитуд от 2,1 до 4 по Рихтер.  Тази година най-силното земетресение бе на 9 януари и бе с магнитуд от 4,4 по Рихтер, припомня Аджерпрес.  ", "date": "2019.05.10", "title": "Две земетресения разтресоха Румъния "}
{"url": "http://epicenter.bg/article/Arzhentinski-deputat-e-tezhko-ranen--spatnikat-mu-e-ubit-sled-strelba-pred-parlamenta-v-Buenos-Ayres-/182483/7/0", "text": "Аржентински депутат е тежко ранен и е в критично състояние, а спътникът му е убит след стрелба пред парламента в Буенос Айрес, предава AFP, цитирана от Агенция \"Фокус\".  61-годишният Хектор Оливарес е минавал по площада пред Националния конгрес в 7:00 часа сутринта (местно време) с обществения служител Марсело Ядон, когато са били нападнати.  „Той е в критично състояние. В опасност е, в риск. Претърпя спешна операция, за да избегне смъртта\", разкри Пабло Роси, заместник-директор на болницата „Рамос Меджия\", в който е приет Оливарес.  Министърът на сигурността Патриша Булрич заяви, че нападателите са наблюдавали района, преди да нанесат удар. „Ясно е, че това е мафиотски акт\",категорична бе Булрич.  Депутатът е бил поразен с три куршума, заяви говорителят му Хектор Ленцинас, а Ядон е прострелян пет пъти и е починал.  Оливарес е депутат в управляващата коалиция и е член на комисията по наказателно право. Работи по инициатива срещу насилието, свързано с футбола.  Президентът на Аржентина Маурисио Макри обеща виновните да бъдат заловени. Часове по-късно бе арестуван роднина на собственика на сив „Фолксваген“, използван от нападателите. Предварителните заключения на следователите са, че основната мишена е бил Ядон.  „Те са могли да убият и Оливарес, но не са го направили“, поясни министърът на сигурността.  Публикуван е видеозапис на убийството от охранителна камера. На него се вижда в близък план как двете жертви преминават край паркиран автомобил. Двама нападатели откриват стрелба от нея. Ядон пада, а Оливарес успява да извърви няколко метра, търсейки помощ. След това нападателите излизат от колата и напускат местопрестъплението.  Секунди по-късно полицай пристига на мястото и започва да оказва спешна първа помощ на Ядон.  ", "date": "2019.05.10", "title": "Аржентински депутат е тежко ранен, спътникът му е убит след стрелба пред парламента в Буенос Айрес "}
{"url": "http://epicenter.bg/article/V-SASht-izchisliha-imaneto-na-Putin---mezhdu-100-i-160-mlrd--dolara--Moskva--Rusofobski-feyk--/182521/7/0", "text": "Руският президент Владимир Путин притежава сметки, движимо и недвижимо имущество на стойност между 100 млрд. и 160 млрд. долара, написа Уолстрийт джърнъл.  Изданието от Ню Йорк цитира статия на влиятелния в Америка мозъчен тръст \"Атлантически съвет\" (Atlantic Council).   В публикацията на Андерс Аслунд се посочва, че според негови източници стопанинът на Кремъл е инвестирал в скъпи имоти, луксозни автомобили и е собственик на огромни суми в банки.   \"Вложенията на държавния глава не обхващат само Русия. Той притежава вили и е открил сметки (без да е титуляр) в много страни по цял свят, известни като данъчни пристани. Общият руски капитал в чужбина се изчислява на около 800 млрд. щатски долара, а безспорно лъвският пай е в ръцете на Путин\", пише още в материала.  На този етап Кремъл не е реагирал официално. РИА Новости в обширен материал обаче определи публикацията като пореден русофобски фейк (фалшива новина).   \"Един на пръв поглед уважаван човек и изследовател се държи като трол и пуска бомби в стил жълти медии\", отвърна руската информационна агенция. Тя посочи, че Аслунд е работил в Русия като икономически съветник на първия президент на страната Борис Елцин в началото на 90-те години на миналия век. \"Точно тогава от страната ни бяха изнесени огромни капитали и други ценности. Ето защо въпросната публикация е в стил Крадецът вика: Дръжте крадеца\", коментира РИА Новости.", "date": "2019.05.10", "title": "В САЩ изчислиха имането на Путин - между 100 и 160 млрд. долара! Москва: Русофобски фейк! "}
{"url": "http://epicenter.bg/article/Darzhavniyat-departament-na-SASht-saobshti-za-sreshta-Putin-Pompeo-na-14-may-/182532/7/0", "text": "Държавният департамент на САЩ съобщи, че първият дипломат на Вашингтон Майк Помпео ще проведе среща с държавния глава на Руската федерация Владимир Путин в черноморския курорт Сочи на 14 май, след спирка в Москва, предават AFP и Агенция \"Фокус\".  Уточнява се, че това са първите преговори на високо равнище между двете държави от 10 месеца насам. От Кремъл не са коментирали информацията.  По-рано от Москва потвърдиха, че на 14 май в Сочи ще се проведе среща между министъра на външните работи на Руската федерация Сергей Лавров и държавния секретар на САЩ Майк Помпео. Първият дипломат на Вашингтон може да бъде приет за среща и от руския президент Владимир Путин, подчерта говорителят на Кремъл Дмитрий Песков.  Срещата с Лавров е „основното, планирано в Сочи, но не изключвам след преговорите между двамата ръководители на дипломатическите ведомства Помпео да бъде приет за среща от президента на Русия“, добави Песков.  Срещата Лавров-Помпео ще бъде втората за текущия месец: на 6 май двамата проведоха разговор във финландския град Рованиеми, в кулоарите на Арктическия съвет. Той продължи около час и, съгласно думите на руския министър, е позволил да се направи „не лоша крачка напред“ след телефонния разговор между държавните глави на Русия и САЩ – Владимир Путин и Доналд Тръмп, който се състоя на 3 май по американска инициатива.  ", "date": "2019.05.10", "title": "Държавният департамент на САЩ съобщи за среща Путин-Помпео на 14 май "}
{"url": "http://epicenter.bg/article/Izbraha-balgarskiya-roman-na-godinata/182467/6/0", "text": "Романът на Елена Алексиева \"Свети вълк\"  спечели наградата български роман на годината.   Наградата се връчва от Националния дарителски фонд \"13 века България\". Тази година финалисти в надпреварата бяха още 5 произведения – \"Тяло под роклята\" на  Галин Никифоров, романът \"Остайница\" на Рене Карабаш, \"Ръкавици за студената война\" на Румяна Захариева, \"Когато капят кестените\" с автор Стефан Коспартов и \"Животът няма втора половина\" от Христо Карастоянов.   Това бе осмото издание на български роман на годината и има за цел да популяризира и насърчава българската съвременна литература.   Условието на конкурса е романите да са издадени през миналата година. Петчленно жури с председател проф. Амелия Личева от Софийския университет допусна до финала 6 от общо 29 творби. Призът на победителката бе връчен от министъра на културата Боил Банов.   \"Мисля, че много интересни неща във времето ще прочетем. Тя е един от най-странните автори, които не се съобразяват с конвенции, местоположение и балкански привкус\", коментира Банов.", "date": "2019.05.10", "title": "Избраха \"Свети вълк\" на Елена Алексиева за български роман на годината"}
{"url": "http://epicenter.bg/article/Karayancheva-vrachi-Natsionalna-nagrada-za-prinos-v-detskoto-knigoizdavane-na-pisatelkata-Elena-Pavlova/182518/6/0", "text": "Председателят на Народното събрание Цвета Караянчева връчи Националната награда „Константин Константинов” за принос в детското книгоиздаване за 2019 г. на писателката Елена Павлова, която получи отличието в категория „Автор“. Официалната церемония беше в рамките на 21-вия Национален фестивал на детската книга в Сливен.   Огромно удоволствие е за мен, че за втори пореден път съм патрон на този празник на книгата, отбеляза Цвета Караянчева пред присъстващите в Драматичния театър „Стефан Киров” в Сливен.   Благодаря на организаторите, които се грижат този фестивал да го има, пожелавам им здраве, вдъхновение и да запазят огромната си любов към децата. Мисля, че да напишеш книга е много трудно, защото това е мисия, в която трябва да вложиш много сърце, много любов и да отправиш ясно за децата послание, отбеляза председателят на Народното събрание. Разбира се, тази мисия е много важна, защото трябва да покажем на младите хора, на нашите наследници, колко е важно да държат книжката в ръце, да обичат писаното слово и че чрез книгите пред тях се разкрива необятен свят – свят на фантазия и пътувания, посочи Цвета Караянчева.    Ние, възрастните, имаме много важна задача – да научим децата и внуците си да обичат книжката, защото съревнованието с новите технологии е много сериозно, подчерта тя. Председателят на парламента изрази благодарност към всички автори, които са ангажирани с издаването на детски книги. Това е труд, който оценяват най-малките и най-важните за нас хора- това са нашите деца, те са най-големите ни ценители и най-големите ни критици, добави Цвета Караянчева.   По-рано председателят на парламента се включи в шествието от булевард \"Цар Освободител\" до сградата на Драматичния театър „Стефан Киров”. Тя разговаря с много от участниците в Националния фестивал на детската книга и от младите им почитатели.", "date": "2019.05.10", "title": "Караянчева връчи Национална награда за принос в детското книгоиздаване на писателката Елена Павлова"}
{"url": "http://epicenter.bg/article/Stolichna-biblioteka-otbelyaza-Denya-na-bibliotekarite/182546/6/0", "text": "На 10 май 2019 г. в навечерието на деня на светите братя Кирил и Методий 11 май Библиотеката на София отбеляза Професионалния празник на библиотекарите с ден на отворените врати, безплатни читателски карти, концерт на открито и четене от известни поети.   Празникът започна с изпълнения на саксофониста Иван Бороджиев, който събра многобройна публика. След това в Мраморното фоайе тържествената част откри директорката на библиотеката, която обяви учредяването на Годишна стипендия на Столична библиотека за студент във Факултета по „Библиотекознание и културно наследство“ на УниБИТ. Библиотекарите бяха поздравени от доц. д-р Тодор Чобанов – зам.-кмет на Столична община, от проф. Стоян Денчев – бивш ректор на УниБИТ, Валерия Велева – гл. редактор на сайта „Епицентър“ и член на Обществения съвет на библиотеката, от Михаил Груев – председател на ДА „Архиви“ и член на Обществения съвет и писателите Георги Константинов, Владимир Зарев, Деян Енев и Михаил Вешим.   Приветствие изпрати писателката Здравка Евтимова – председател на ПЕН Център България. Присъстващите се насладиха на изпълненията на арфистката Елица Александрова и разгледаха изложбата „Събуждащият книгите“, в която бяха представени редки издания на Неофит Рилски, Марин Дринов, Любомир Милетич, Яворов, Пенчо Славейков, П. Ю. Тодоров, Стоян Заимов, Елин Пелин и Кирил Христов. Беше представено „Царството на славяните“ от бенедектинския монах от далматински произход Мавро Орбини от 1601 г.   Връчени бяха наградите за Библиотекар за един ден – категория „Дете“ – Лидия Кожухарова 11 г., Библиотекар за един ден – категория „Възрастен“ - Валентина Любенова 21 г., студентка в УНСС , Най-активно читалище в инициативите на СБ - Лозинка Ахчийска НЧ „Славянска беседа“, Най-активен училищен библиотекар в инициативите на СБ – Рени Велкова, Професионална гимназия по прецизна техника и оптика „М. В. Ломоносов“ и от конкурса на Столична библиотека за буктрейлър „Книгите говорят“ – Йоана Гелкова, ученичка в 9 клас от Национална професионална гимназия по прецизна техника и оптика „М. В. Ломоносов“ и Николай Георгиев, ученик в 9 клас от Национална професионална гимназия по прецизна техника и оптика „М. В. Ломоносов“, София.   Сред гостите бяха и много други известни творци, интелектуалци, приятели и партньори на библиотеката.", "date": "2019.05.10", "title": "Столична библиотека отбеляза Деня на библиотекарите"}
{"url": "http://epicenter.bg/article/Sled-protegnatata-raka-i-shamar-ot-papata/182504/11/0", "text": "      Папата бил добра реклама за България. Така се похвали премиерът Борисов, след като изпрати римския понтифекс към Скопие. Тук разбира се, всеки ултраправославен би ме заплюл с думите, че Църквата ни няма нужда от реклама. Още по-малко от рекламата на един еретик. Нали за такъв обявяват папата. Например един от най-ревностните защитници на православието у нас – сливенският свещеник Силвестър Янакиев пусна черна страница във фейсбук с предупреждение към православните християни: „Не ходете днес на еретическата служба в центъра на София!!!”. Вярно, никоя Църква не се нуждае от реклама, защото нейната реклама е Христос. Но в епохата на свръхинформираност и все по-осезаемо отдалечаване на света от Бога, позитивният образ на всяка една Църква е път към вярата за онези, които са го изгубили...   Всъщност папата направи реклама на Българската църква – такава реклама, каквато тя сама не може да си направи: „патриарх Неофит е Божий човек, велик Божий човек!”. Това което успя да направи Синодът е да     които изригнаха заради решение му, предвиждащо протоколен прием за Франциск. Всичко това можеше и да не се случи, ако самонадеяността, късата памет и църковния провинциализъм не си бяха дали среща при подготовката на папското посещение в България.   Първата визита на римски папа у нас се случи преди 17 години, а това не е толкова дълъг период, че да се забрави дистанцираното, преливащо към безразличие отношение на Св. синод и патриарх Максим към Йоан-Павел II. Всичко, което се случи тогава, трябваше да свети като червена лампичка пред взора на държавните власти, които се нагърбиха с подготовката на настоящата визита. Да ги подсеща, че ръководното тяло на БПЦ изпитва хронична алергия към всякакви форми на диалог с Католическата църква.   Вече трето десетилетие Църквата ни не е член на Световния съвет на църквите, където се осъществяват част от контактите между различните християнски вероизповедания в света. Синодът не изпраща свой представител и на перманентните заседания на Комисията за богословски диалог между Католическата и Православната църква. През 2016-та бойкотира и Всеправославния събор на о-в Крит, защото една от дискутираните теми беше диалогът между Православието и другите християнски църкви и изповедания. Както тогава ни беше пояснено, извън Православието църкви няма – т.е. католици и протестанти за нашия Синод не са църкви! Такава беше и една от червените нишки в приветствието, с което от името на Светия синод патриарх Неофит посрещна папата. В текста никъде не се спомена словосъчетанието „Католическа църква“.         Няма как да се даде еднозначен отговор кой или какво диктува подобно отношение на българския синод към Католическата църква. Най-вероятно иде реч за сложносъставна амалгама от:     характерно за хард представителите на православното духовенство; раболепие към Москва, която буквално стопира малките поместни църкви в контактите им с Ватикана; провинциализъм и комплекси на богословската (не)компетентност.   Всичко това и администрацията на Бойко Борисов и нунция Анселмо Гуидо Пекорари, посланика на Ватикана у нас – следваше да отчетат при подготовката на папската визита. Но не би. Ако са разчитали, че 17 години по-късно БПЦ се оглавява не от Максим, а от Неофит, сгрешили са. Настоящият ни патриарх може и да има някакви лични симпатии към Папата, може да е бил склонен да му окаже нещо повече от протоколно гостоприемство и двамата заедно да влязат в катедралния храм със златните куполи под звуците на мощни православни песнопения, дори да изпрати свой представител на Събитието за мир. Но     И мнозинството в него определя всяко решение. Както се разбра от позицията на Русенския митрополит Наум, точно така се е случило и с посещението на папа Франциск: не всички архиереи са споделяли крайната позиция, официализирана в решението, но е надделяло отново мнозинството, което при това имаше оправдателен аргумент – Ватикана е била потърсила съгласието им.     след като нейни представители ни обясниха, че Папата идвал по покана на държавните власти и на католическата общност в България. На този фон решението на Светия синод изглеждаше логично – щом като тяхното мнение не е поискано, защо тогава да посрещат Франциск в статус, по-различен от този на държавен глава на Ватикана?! Още повече, че древните правила на Църквата изрично предписват когато един епископ посещава територията на друг да го уведоми писмено, т.е. да поиска позволението му. Папата е епископът на Рим, който идва в диоцеза на епископа на България, т.е. Патриарха.   При сложните отношения, които съществуват между Източната и Западната църква, беше още по належащо да се потърси съгласието и на Българската църква. Както навремето го стори Йоан Павел II. Но този път от Ватикана не го поискаха. И тъй като Папата не организира сам своите пътувания, а цял отряд администрация, е логично да си помислим дали пък някой умишлено не вкара Франциск в колизия с православната църква на България.   Още повече, че и опорните точки, върху които той изгради отговорите си на журналистически въпроси при блиц-интервюто на връщане от Скопие в Рим, съдържаха съмнителна фактология от което на нас, българите няма как да ни остане мил спомен. Но за това – след малко. Известно е, че и в самата Католическа църква Франциск има не само съмишленици – колко му е да го подхлъзнат...       Световните медии раздухаха скандала и излязоха със заглавия, в които Синодът отсъстваше, но за сметка на това се твърдеше, че „православните в България оказват изключително студен прием на папата, което е нещо небвало“. Това разбира се, не беше вярно, защото социологическо проучване показа, че православните у нас съвсем не бяха единодушни в отрицанието си на Папата. Напротив – 57% от анкетираните бяха изразили подкрепа за неговата визита. Дори те да са някакви си 1008 души представителна извадка, преобладаващата част от тях все пак трябва да са православни. Може и да са формални, но са православни.   Нали точно по този критерий правителството определи и държавната субсидия за Българската църква – според процента на хората, които са се заявили като православни. Без да се интересува дали са формални или активни православни. Тогава защо да подлагаме на съмнение тази социология?! Тя показва, че не всички православни в България са възприели синодалната позиция. А това е симптом, че висшият клир няма влияние сред собственото си паство, камо ли сред цялото българското общество, където не всички имат кръщелни от БПЦ.   Онези 57 % от българите, които са изразили одобрение за папската визита, със сигурност не са останали разочаровани. Те видяха от Франциск поведение, което българските архиереи не им предлагат: не парадна дистанцираност, а истинско и искрено човешко отношение и топлота. Българите видяха, че главата на най-голямото християнско изповедание може да слезе от висотата на престола и да разговаря с всеки – и с малките деца, и с екзалтираните младежи.   Да им говори с техния език, без да изпада в популизъм и профанизация. Как няма след такива срещи тези невръстни души да се вдъхновят за вярата и да я носят цял живот?! Не само българските католици, а цяла България видя как 82-годишният Франциск стоически лично причести 242 деца и показа на света, че когато искрено обичаш хората, напредналата възраст и болестите не може да са пречка. Именно даване на първото причастие на католическите деца в Раковски беше едно от двете най-силни впечатления за Франциск с които си тръгна от Балканите. От него и православните българи чуха онова, което техен архиерей не им е казвал   „   Това, което показа Франциск, не бяха заучените пози на доморасли владици, изтъкани от суета и лицемерие. Неговото общуване с паството му не беше белязано от празнодумство, което бързо изветрява в главите на хората, без да остави никакъв спомен, а само досадно усещане за незадоволен духовен глад. Франциск показа естественост, чистота и искреност. Показа липсата на фалш, който все някога лъсва, независимо от актьорските умения на един духовник.   Франциск можеше да се вбеси от подготвеното хладно посрещане на Синода, но не го направи. Вместо това смирено прекрачи прага на приемния синодален салон и целуна енколпието на българския патриарх. Той, главата на една световна църква, сведе глава пред главата на една малка поместна църква. Франциск не прояви наранено честолюбие, нито си изтърва нервите като Руския патриарх Кирил, който тропаше по масата пред президента Радев като император пред васала.   Не се държа безпардонно и като Цариградския патриарх Вартоломей, който докато получаваше най-високото държавно отличие на България от президента Плевнелиев, предяви претенции към светини от Северна Гърция, спасени от българите. Подобно невъзпитание и отсъствие на дипломатичност папа Франциск не прояви у нас, въпреки че имаше много повече основания и от Кирил, и от Вартоломей. Българите и това видяха.   Видяха и друго. Номерата от селски вечеринки, които бяха спретнати на гърба на Франциск. Най-напред, на срещата обявена между Патриарх и Папа, между кардинали и митрополити,     Не ще да е било в качеството му на новопроизведен синодален член, какъвто не може да е?! Ще да е нарочна синодална покана. От която обаче произтича една неприятна за бившото величество хипотеза. Синът на Йоана (Джованна Савойска) и Борис ІІІ, които са венчани с посредничеството на Анджело Ронкали и разрешението на папа Пий ХІ, сега няма друга възможност да се срещне с настоящия папа, та разчита на ходатайството на българския Синод. Възможно ли е дотук да се простират контактите с Ватикана на българския монархически дом?! Апропо, Католическата църква в България също има почтително отношение към Симеон, но за разлика от Православната й посестрима не й е хрумнало да го величае като „Цар на българите” въпреки католическия му корен...     Номерата от селски вечеринки продължиха и в „Св. Ал. Невски“, където Папата беше насочен от домакините към една чинно подредила се редица от нашенци. Можеха да минат за случайно попаднали люде, ако не се знаеше, че в този ден в патриаршеската катедрала няма как да се припари без специални пропуски. А те, както и достъпът на Симеон до синодалната палата, се осигуряват със синодално посредничество.   Така папската благословия получиха няколко видни радетели на българското православие: ректорът на УНИБИТ проф. Стоян Денчев, Румен Петков от АБВ, бившият транспортен министър Кристиян Кръстев и прочие. Синодът може да не зачита папата, но има синодали и синодални протежета, които с радост търсеха благословията на Франциск. За да има с какво да парадират после пред простосмъртните. Сигурно не им е изгодно да си припомнят думите на този папа, казани преди две години по друг повод:   „   Всъщност лицемерие имаше предостатъчно и от двете страни покрай папската визита. Лицемерни бяха и възторжените оценки, че срещата между Папата и Синода била повече от позитивна – толкова позитивна, че Франциск излезе от синодалната палата със сериозно изражение и се усмихна, едва когато чу радостни възгласи от обикновените хора в пространството пред „Св.Ал.Невски”. Лицемерни бяха и последвалите „откровения” на някои от младите митрополити, че Синодът посрещнал като „брат в Христа” Папата, което също не е вярно. Най-сетне, върхът на лицемерието демонстрира Пловдивският митрополит Николай, който присъстваше на срещата в синодалната палата, с мила усмивка прие дар от папата, позира на общата фотография с него, а на следващия ден блесна пред паството си с откровението: „Замисълът на всичко това е да се обединят всички религии около папата, та като дойде Антихристът, папата да го посрещне, а чрез него и всички, които са с него\".   Франциск също не остана по-назад и се изяви като обигран йезуит – според него „диалогът с патриарх Неофит беше красота...”. Какъв диалог? Каква красота? Вярно, флоралната декорация с цветовете на България и Ватикана между двамата наистина беше и неочаквана, и изискана, но... Българският патриарх Неофит стоеше като вцепенен, докато Франциск се опитваше три пъти да го целуне като „брат в Христа”. После двамата си размениха официални слова, а що се отнася до красивия „диалог” – той се изчерпа с няколко разменени кратки фрази между които и първият, твърде оригинален въпрос, който Патриархът зададе на Папата: „За първи път ли идвате в България?”. Според присъствали на срещата накрая двамата са се разделили твърде приятелски и може би за това Франциск говори така топло за българския патриарх, без да споменава Светия синод – мазничките усмивки на някои от владиците очевидно не са го заблудили.   И все пак – можеше ли да бъде наречена срещата в синодалната палата диалог? Преценете сами. Патриарх Неофит посрещна Франциск с един наистина възпитан и много смислен текст, в който се подчертава достойнството на Българската църква като фактор в живота на Единната Вселенска църква, разбира се, в минало време. Имаше дори заявка за единомислие с позициите на папата „в защита на християнските корени на Европа“ и състрадаването на християните, които са преследвани в собствените им страни.   Но не повече. Очаквано Светият синод не сподели надеждата на Папата за бъдещо единение между католици и православни, когато те ще могат на един и същи олтар да служат заедно в името на Христос. Вместо това му напомниха, че ако Бог е допуснал нещо (разбирай разделението на Църквите) да се случи, то „Той знае защо го е допуснал и очаква ние да разберем защо“. Това е твърде диалогично нали?   Франциск говори в синодалната палата за мъчениците на християнска България, които са понесли страдания „особено по време на гоненията през миналия век“, призовава православните към единодействие в служба на бедните. Но получи категоричен отговор: БПЦ е твърдо убедена, че „по отношение на вярата компромиси не може и не бива да има“. Ерго, диалог с Католическата църква няма да водим...Въпрос на отделен анализ е перспективата на католико-православния диалог – неговата плодотворност или илюзорност?!   Но за да не се окажем в ролята на „вярващите лицемери”, за които говори Папата, сме длъжни да зададем един въпрос в неговите нюанси – Къде беше вярата, с която „компромиси не може да има“, когато: - атеистите затваряха църквите, а български клирици с охота приемаха да им сътрудничат като агенти на Държавна сигурност? - синодът легализира титлата „архонт“ и започна да удостоява с нея олигарси и търговци на оръжие? - за настоятели на православни църкви у нас и в чужбина се допускат членове на масонски ложи? - православните български общности в Западна Европа ползват даром за богослуженията си католически и протестански храмове Те не са ли на „еретиците”?     Толкова е безкомпромисен Светия синод по отношение на православната вярата, че подмина с мълчание 1100 годишнината от основаването на Зографския манастир на Атон, която се чества тази година на 6 май. Няма да чества и годишнината от възстановяването на българската патриаршия, която е на 10 май. Да не говорим, че вече 30 десетилетия компромисно не отстоява въвеждането на предмета „Религия” като редовна учебна дисциплина. По-добре атеисти, отколкото лицемерни вярващи.   Така за по-малко от час на 5 май в Синодалната палата се срещнаха два свята и... се разминаха. Откритостта и самоизолацията. Протегнатите за диалог ръце и затворените врати дори пред една общо Събитие за мир. Широтата на визията за света и вторачената в себе си провинциална самодостатъчност. Българите и това видяха. Това трябва да е по-притеснително за Светия синод, нежели личността на Папата и диалога с Католическата църква. Защото паството на БПЦ видя пример, какъвто досега само беше лелеяло. Видя го от един неправославен духовен лидер. Истински лидер.     Оттук насетне, на синодалния ни клир ще му се наложи да подражава поне мъничко на този пример, ако не иска съвсем да изгуби паството си, което няма да се сеща за пастирите си даже и по празници. Из социалните мрежи все по-настоятелно се поставя въпросът: Има ли нужда Българската църква от Синод, който нищо смислено не е направил за нейното паство?! И е добре, поне този път, висшето църковно ръководство да не провиди в това, типично по сталински, някакъв целенасочен опит за ерозиране на българското православие. Така както те го ерозираха досега, никой друг не го е направил...     Идвайки в България, Франциск продължи мисията на предшественика си Йоан-Павел ІІ и потвърди българския принос за опазване на Кирило-Методиевото дело, спомена светите братя още в предварителното си послание до българите дни преди началото на визитата. Но ги пропусна в аналогичното си послание до гражданите на Македония. Свърза двамата братя така категорично с многовековната българска духовност, че дори вбеси братята ни в Повардарието, които гневно написаха:   „   Това беше един жест към цялото общество, включително и към Православната ни църква, но тя не го отчете – с изключение на младия Русенски митрополит Наум, който обяви „папа Франциск за по-голям патриот от някои българи”. Синодът не отчете и факта, че в Македония Папата се въздържа от среща с главата на местната църква, поради изолацията й в православния свят, но настоятелно се стремеше към среща с българския патриарх и митрополитите. Българските архиереи можеха да се възползват от тази ситуация и преди папското пътуване до Скопие да предложат на Франциск своята позиция по македонския църковен и национален казус. Но и това не сториха. А и няма как да разчиташ, че лидер, когото клеймиш като „еретик” ще ти бъде съмищленик...   Отговорите на журналистически въпроси, които Франциск даде при приключването на балканската си визита бяха като моркова и тоягата от старата българска поговорка. Папата ни похвали, че сме „нация с многовековни традиции”, но даде да се разбере, че хората в Македония, макар и отскоро да са се конституирали като нация, комай нямат нищо общо с нас. „България и Македония са две различни нации!” каза папата на чист италиански език. После нагази в дълбоките води на балканското блато като се изказа изцяло в духа на македонистката теза, че днешните жители на Северна Македония са наистина наследници на античните македонци, както са си въобразили: „християнството е проникнало на Запад чрез вас, чрез онзи македонец, който се е явил на Павел в съня му и му е казал „Еле при нас”... Християнството е навлязло в Европа... защото Павел е бил призован от един македонец!”   Срещу тази теза са изключително чувствителни южните ни съседи и е въпрос на време на чуем тяхната реакция – гърците, за разлика от българите, в такива случаи викат силно! Защото християнството наистина е навлязло в Европа и през Балканите, но чрез античната гръко-римо-тракийска култура с която днешните северно-македонци нямат кръвна връзка...   Дали с думите си Франциск не е искал да компенсира северно-македонците заради „избърсването на Кирил и Методий от македонските земи” не е ясно?! Изказването му, обаче, съвсем не прилича на волна импровизация, въпреки обърканата фактология като: българите са освободени през 1823 г. (а не през 1877-78 г.!); за извоюване на българската независимост от турците са загинали 200 000 руски войници (цифрата отдавна е отречена и от руски изследователи като силно завишена!).   Колкото и да се радваме, че Франциск постави Кирил и Методий единствено в контекста на българската духовна култура, не можем да не отбележим, че с това се изчерпва конкретиката в неговите изказвания посветени на християнското наследство по нашите земи. Франциск беше доста по-пестелив, за разлика от Йоан Павел ІІ, който сърдечно говореше и за Свети Йоан Рилски и за Свети цар Борис Покръстител.   Но не забравяме, че българите отдавна искаме Ватикана да ни дари дори една миниатюрна частица и от без това миниатюрния фрагмент от мощите на св. Кирил Славянобългарски, но с такава чест Франциск удостои Кирил Московски при срещата им в Хавана, не българския патриарх. Въпреки грешките в детайлите, не може да не ни направи впечатление, че от хилядолетната българска история Франциск се спря точно на епизода с Освобождението ни. Всъщност Русия беше един от опорните пунктове в неговите слова, редом с Византия и Турция – сякаш     Християнско е, но и геополитическо. Как иначе, щом дори в патриаршеската катедрала не можа да открие собствено български духовни символи: „Свети Александър Невски, от руската традиция, и Светите братя, произхождащи от гръцката традиция и апостоли на славянските народи, разкриват колко България е страна мост”.   Ето това беше целта на папската визита – да циментира България като мост на Европа към Изтока. А както е известно върху мост никой не живее, само се преминава. Вярно, можеш и да събираш транзитни такси, ако съумееш да ги договориш изгодно.   Папата ни показа и друго – че по отношение на Македония светът споделя теза, която няма нищо общо с историческата истина. Това да не ни отчайва. Но трябва да ни направи по-големи реалисти. Дори когато някой ни протяга ръка и ни говори за любов в Христа.  ", "date": "2019.05.10", "title": "Горан Благоев: След протегнатата ръка и шамар от папата"}
{"url": "http://epicenter.bg/article/Aleksandar-Urumov--Bryuksel-e-iztochnikat-na-zloto/182519/11/0", "text": "    Известно е, че всяка верига е толкова силна, колкото силно е най-слабото й звено.    Ценностите се оказаха  най-слабото свързващо звено в Европейския съюз     през 1957 до Лисабонския договор през 2009 г.   Договорът за създаване на Е 1957 г., поради което става известен като Римския договор. Той влиза в сила от 1 януари 1958, а практическото му изпълнение почва от 1 януари 1959.     Е като икономически съюз за създаване на единна икономическа територия - Общ пазар.     С Римския договор се поставят само и единствено икономически цели и задачи за тяхното постигане:  премахване митата и количествените ограничения в търговията между страните членки;  установяване обща митническа тарифа и обща търговска политика към страните, невключени в ЕИО;  отстраняване на пречките за свободно движение в рамките на ЕИО на лица, стоки и капитали;  провеждане обща политика в селското стопанство и транспорта и установяване на правила за съгласуване икономическата политика на държавите членки;  сближаване на законодателството на страните членки в степен, която е необходима за функциониране на «Общия пазар».   Никъде не се говори за  ценности, камо ли пък да се споменава за еднополови  бракове  или      ещата  търпят развитие и в преамбюла на подписания през 1992 г. Маастрихтски договор, с който се създава днешният формат на ЕС, се появяват следните изречения-мотиви от името на 12-те страни-основателки: „ К своята привързаност към принципите на свободата, демокрацията и зачитането правата на човека и основните свободи, както и принципа на правовата държава,   , че зачитат основните социални права, определени в Европейската социална харта, подписана в Торино на 18 октомври 1961 г. и в Хартата на Общността за основните социални права на работниците от 1989 г.,     К да задълбочат солидарността между своите народи, при зачитане на тяхната история, култура и традиции“.   Демокрация, свобода, права и свободи на човека – разбира се, но в съчетание със зачитането на историята, културата и традициите на народите и страните, подписващи Договора за ЕС в Маастрихт. Дотук – по-скоро добре. Добър баланс на индивидуални свободи и национални култури и традиции.   рез 2007 година е подписан Лисабонският договор, появил се вместо отхвърления през 2005 г. на референдуми в Холандия и Франция Договор за европейска Конституция.     Влязъл в сила през 2009 г., в Лисабонския договор е добавен  текст – член 1а: „ Съюзът се основава на ценностите на зачитане на човешкото достойнство, на свободата, демокрацията, равенството, правовата държава, както и на зачитането на правата на човека, включително правата на лицата, които принадлежат към малцинства.    Тези ценности са общи за държавите-членки в общество, чиито характеристики са плурализмът, недискриминацията, толерантността, справедливостта, солидарността и равенството между жените и мъжете.“   „       Какво му е лошото или какво му е неясното на текста от Маастрихт: „ К своята привързаност към принципите на свободата, демокрацията и зачитането правата на човека и основните свободи, както и принципа на правовата държава“.   Кое налага изричното включване на текста за „правата на лицата, които принадлежат към малцинства“?           е запази тази тенденция на конкретизиране, дали в някой от следващите версии на Договора за ЕС няма да бъдат изрично изброени лесбийките, гейовете, бисексуалните, транссексуалните, интерсексуалните и каквито други джендъри са се появили през това време?   Тези „малцинства“ не са ли под закрилата на „правата на човека и основните свободи“      Очевидно левите и либералите, под благосклонния поглед на Европейската народна партия, са добавили и още един текст в Маастрихтския договор, според който „ЕС се бори срещу социалното изключване и дискриминациите и насърчава социалната справедливост и закрила, равенството между жените и мъжете, солидарността между поколенията и защитата на правата на детето“.   И ето я  ерминологичната боза  – включване-изключване, дискриминации и равенство между мъже и жени, и всички поколения, и защитата на правата на детето!      Вместо свободно икономическо пространство и насърчаване на конкуренцията – заповядайте един чисто нов неолиберален комунизъм. Заповядайте всякакви „Истанбулски конвенции“, всякакви джендър-идеологии, прерастващи в паневропейски практики, и всякакви    „       одел  на ЕС  сведен до модел на  гръцки  храм с три стълба (устои), поддържащи общ „покрив“ и изпълнен с целите и принципите на Съюза според Маастрихтския договор.    Съгласно този модел Европейските общности  имския Договор Европейска икономическа общност, Европейска общност за въглища и стомана и Европейска общност за атомна енергия.  Вторият и третият стълб  са „Обща външна политика и политика на сигурност“ и „Сътрудничество в областта на правосъдието и вътрешните работи“.      основата на  „храм“ е залегнало т.нар. „засилено сътрудничество“, което се отнася и за втория и третия стълб.     И ако сме се чудили откъде влиза този неприятен джендърски повей в България – вече разбираме откъде.     Джендърският натиск  България се осъществява през „засиленото сътрудничество“ в областта на външните работи и правосъдието, особено.   Разбира се, персонализирането на проблемите само би опростило тяхната системна същност.     Нас като български граждани не ни интересува  поредни министъра на правосъдието да правят неистови тайни и явни опити за скоростно подписване и ратифициране на Истанбулската конвенция, включително и в кабинета „Орешарски“.     Не ни интересува също така какви са причините системата на външните работи все повече да се превръща в проводник на странни джендър-идеи и интереси в България, вместо да се съсредоточи върху основната си национална задача да бъде защитник на българските национални интереси пред целия останал свят.     все по-близо е времето, когато обществената търпимост към подобно странно институционално поведение ще изчерпи своя лимит.   нституциите на националната държава трябва да изпълняват преди всичко своите национални отговорности, да защитават интересите на своята страна и на своя народ.     Как така джендър-идеологията влиза като у дома си през широко отворени врати в институциите на страната – и без съмнение това са системата на външните работи и системата на правосъдието, а оттам и през доверени лица - в системата на образованието.     Това е   огромното мнозинство от българския народ.  ГБТ-правозащитници Всички тези джендър-правозащитници поставят налагането на модела на хомосексуализма и на еднополовите „бракове“ в България като основен свой приоритет.     За тези организации Конституцията на Република България е досадна подробност, спираща човешкия хомо-възход, а национални институции като Конституционния съд са враг на прогреса и на светлото бъдеще.          Как да затворим вратите за джендър-идеологията?   Или с други думи – какъв да бъде националният ни отговор срещу джендър-идеологията и злоупотребата на ЛГБТ с „правата на човека“? Защото Истанбулската  е спряна, но тя е само една от формите на джендър-идеологията. Това не е краят, това е началото на дълъг процес, който има своите решаващи етапи.         26 май, неделя,  акъде продължаваме – към нормализиране на Европа, или към джендъризиране на България.      ", "date": "2019.05.10", "title": "Александър Урумов: Брюксел е източникът на злото"}
{"url": "http://epicenter.bg/article/Georgi-Markov--Zashto-Orban-otiva-pri-Tramp/182527/11/0", "text": "- Анализаторите са прави. Моментът не е избран случайно и бе очакван.   харесва Орбан и го нарече „силен лидер”. Още при посе­щението си във Варшава пред стотици хиляди на площада американският президент нарече Вишеградската четворка „новия мотор на стара Европа”. По-късно скастри западноевропейския елит, че ислямизацията на Западна Европа ще доведе до промяна на християнския облик на континента. От трибуната на ООН заяви ясно, че Америка са отказва от глобализма и прегръща патриотизма. Тръмп заяви още тогава, че ще подкрепя страните, които държат на своя суверенитет. Унгария е ярък пример за това, а Виктор е мотор на вишеградците.   - Ако се върнем към 2016 г. по време на съвместна пресконференция с тогавашния австрийски канцлер Себастиян Керн, унгарският премиер заяви: „Ние сме малка страна с пропорционално участие в световните дела. Но гласът ни се чува и той е за Тръмп, защото е срещу миграцията и износа на демокрация”. Така Орбан се оказа единственият управляващ от ЕС, който подкрепи Тръмп. След изборите унгарският премиер получи покана да отиде в САЩ, на която отговори, че доста време е бил „черната овца” за Америка. В неговия си стил президентът Тръмп му отговори: „аз пък два пъти-по-голяма“! Няма как Тръмп да не е доволен, че след като Орбан изгони съветските танкове, изгони и душманинът му Сорос, който многократно се опитваше да му прави майдан с разни, каки, джендъри и пр., го подкрепи във важен мовент. Да припомним, че Стив Банън, който бе главно действуващо лице за победата на Тръмп, на пресконференция в Будапеща заяви, че „Орбан беше Тръмп, когато Тръмп не беше Тръмп”.   - Точно това го попита ваша колежка от  ъвместимо ли е приятелство с Тръмп и това с Русия и с Китай? Орбан ѝ отговори: „Ами, забравихте Турция, с която удвоихме търговския обмен!“  Орбан се закачи за Тюркоезичния икономически съюз: Турция, Казахстан, Киргистан, Туркменистан, Афганистан и Азербайджан, изкарвайки че унгрофинският език им е сестрин  В Европа има тенденция да се използува външната политика на износ на ценностни системи. Но аз, казва Орбан, не мисля, че този подход е правилен. Износът на демокрация се е провалил, където и да е направен опит за това. За мен  добавя той, външната политика е средство да печелиш държави, за да участвуват в успеха на Унгария. Унгарския премиер обясни, че е в силна духовна връзка с Тръмп. Неговото „Америка на първо място” и поставяне на страната в центъра на националния интерес, е нещо, което напълно споделям.   Орбан наистина направи бум в отношенията с Китай - като почнем от строящия се влак-стрела Будапеща-Белград, през китайския туристически център и банка за Централна Европа в Будапеща, стигнем до десетките хиляди тонове месо и милиони птици, които Унгария изнася, и накрая до предстоящото откриване на унгаро-китайски университет във Варшава. В същото време в Унгария има над 175 американски фирми.   - Връзките с Китай по никакъв начин не пречат на партньорството със САЩ. Унгария се превъоръжава с много бързи темпове. Предстои откриване на завод на „АЕРБЪС” в Унгария за строеж на хеликоптери. Покрай това Орбан закупи 26 бойни хеликоптера и изрази готовност да участва по-активно в мисиите на НАТО, което се харесва на американците.   - Не! Орбан заля руския пазар с унгарски стоки. На пресконференция американският държавен секретар Помпейо си позволи забележка - да не стане руското влияние прекомерно в Унгария. На което унгарският външен министър Петер Сиярто отговори в прав текст: „Моля ви, стига с тези забележки и двойни стандарти! Ние, унгарците, имаме с Русия 5 договора, а на икономическия форум в Санкт Петербург, на който Унгария не присъства, Макрон подписа с Путин 50! Преди Орбан американският президент прие премиерите на Чехия и Словакия – Бабиш и Пелегрини, очевидно залагайки на Вишеградската четворка, в която днес се живее сигурно. Няма никакво значение дали си богат, ако афганистански мигрант-садист заколи малолетното ти дете на площада - справка град Кандел, Германия и малолетната Мия. Нито един европейски чиновник не отиде на погребението ѝ! В това отношение Тръмп и Орбан изповядват една и също политика.   - Срещите и с двамата вицепремиери - на Италия и Австрия минаха повече от приятелски. Орбан нарече Салвини „най-важният човек в Европа”, защото спира мигрантите по море. При посещението си в Италия го нарече „моят герой”. Да, задава се нов християнски алианс по оста Варшава-Будапеща-Рим. Преди изборите ще има голям митинг в Италия, на който ще говорят г-жа Льо Пен, Салвини, Вилдерс и Щрахе. Вероятно ще има представители на „Алтернатива за Германия”, на „Италианско братство” на Джорджия Мелони в Италия, на новата антиимигрантска партия „Форум за демокрация” на Боде в Холандия, влязлата с гръм и трясък партия  в испанския парламент, „Финландци”, които дадоха равен резултат със социалистите, на Естонската и на Датската народна партия, Шведски демократи и други. Орбан няма да говори на този митинг, той още е във фризера на ЕНП.   - Не. Този алианс няма да копира ЕНП и ПЕС като интернационали, които вече са демоде. По-скоро ще бъде неформален съюз като Вишеградците, който няма председател, секретарки, други бюрократи. Всяка страна ще е домакин на ротационен принцип и ще взимат общи решения по фундаментални въпроси – национален суверенитет, национална идентичност, християнство и традиционни бракове. Разбира се те имат и различия в политиката по много теми - например, Словакия не признава Косово, другите три страни обаче го признават. Словакия прие Еврото, а другите три не искат и т.н. Едно обаче е сигурно - новият алианс ще има силно присъствие и сътрудничество в новия европарламент.   - На 29 март Вебер е заявил, че не желае партии като ФИДЕС в Унгария и „Право и справедливост” в Полша да го подкрепят. Щом е така, Орбан заяви, че категорично се отказва от него. В Унгария Вебер, меко казано, не е обичан, защото гласува срещу Ун­гария в Европарламента по обвинения, написани от соросовите организации в Будапеща, между които бе и абсурдът, че избирателният закон на Унгария не е в ред. За 30 години демокрация избирателната система в страната винаги е била смесена, която примирява предимствата и недостатъците на мажоритарната и пропорционалната, т.е. Най-справедлива.   На 6 май в  популярния унгарски вестник „  посъветвах косвено Орбан да направи изцяло мажоритарен избирателен закон като в Англия и Франция, които са развити демокрации, за да бие не с 2/3, а с ¾, за да се миряса. Та, ето защо Вебер гласува срещу Унгария. В отговор Виктор Орбан каза, че Манфред Вебер не е баварски баварец, а брюкселски баварец, защото истински баварец не би гласувал срещу Унгария. Да си спомним, че през лятото на 1989 година първата тухла от Берлинската стена падна в Унгария, когато на пикника в гр. Шопрон маджарите отвориха границата с Австрия и хиляди източногерманци преминаха на Запад. Нима Манфред Вебер може да знае по-добре от унгарския народ кой и как да го управлява?   - Според мен, със сигурност. Орбан е против съюз ЕНП и ПЕС, смятайки че това е самоубийство за ЕНП. Той предлага „австрийския модел” на съюз между Курц и Щрахе - партиите от ЕНП, в съюз с християнски патриотични партии. Интересно, че Курц, който е премиер благодарение на партията на Свободата на Щрахе, вътре в страната е за едно, а за европарламента смята, че е по-добре ЕНП да е към центъра. Пълен шаш! Като се има предвид, че партията на Берлускони в Италия бе в предизборна коалиция с Лигата на Салвини, а Берлускони е емблематична фигура на ЕНП.   - Да! Орбан е категоричен, че при завой наляво, ще напусне ЕНП, в което пребиваваше близо 20 години по покана на Хелмут Кол, а близо 10 бе зам.-председател на ЕНП. Но ЕНП на Меркел, не е ЕНП на Кол. Разликата между германските християндемократи и социалдемократи е никаква и по отношение на миграцията, гей-браковете, Истанбулската конвенция и Глобалния пакт на ООН за миграцията. Затова и двете партии дадоха най-ниските си резултати от Втората световна война. Християндемократите са източвани от „Алтернатива за Германия”, а социалдемократите – от зелените.   - Виктор ще е големият победител на Евровота в Европа. По листи, навсякъде му дават 57% срещу 11 на Йоббик и 10% на социалистите. Ще има с двама депутати повече от 2014, а именно 14 вместо 12 (от 21), както е до сега. Евроинквизицията в Европарламента с цел Унгария да бъде замразена бе голяма глупост на фона на напускащата Великобритания и оттеглената молба за членство на Швейцария. Може ли да изключваш, заради 226 депутати на Сорос, от Европейския съюз страна, единствена била се срещу Съветските танкове през 1956 г.!Друг народ след Втората световна война не го е правил. Атаките отвън направиха Орбан още по-голям любимец вътре в страната   - Ами, той е герой, защото е единственият премиер в Европа с ярко комунистическо минало, призовал съветските танкове да напуснат страната още през юни 1989 г..Вие, Лора сте млада, но ние си спомняме за перестройката. Орбан е борец за демокрация, а не наследник на демокрация. Не съм чул в ГДР жена на име Меркел да е проявила подобна храброст.   Орбан също нарече Юнкер \"мил човек\". Това е европейска идилия, европейско семейство, какво да правиш. Барозу, докато бе шеф на Еврокомисията, хокаше Орбан, че удря монополите и банките в Унгария. Като му свърши мандата, видях как дойде в Будапеща, хапнаха и пийнаха с Виктор, а накрая го заведоха в един университет, та стана „Доктор Хонорис кауза“. Така че след края на мандата си Юнкер също ще дойде в Будапеща, да удари едно токайско и ще нахлупи калпака на „Доктор Хонорис кауза“. В политиката на ЕС дума дупка не прави.   - ЕНП и ПЕС общо няма да имат и 300 депутати. Аз подкрепям Бойко Борисов, т.е. ЕНП, но признавам, че формацията не е във форма. Има само 4-ма премиери - Меркел, Курц, Борисов и Пленкович в Хърватин, при това управляват в коалиции. Въпреки успеха на Санчес в Испания, ПЕС са много зле във Франция, Германия, Италия, Полша и Холандия, а те дават огромен брой евродепутати. Ще има голямо политическо объркване. Европа 2019 няма да е Европа 2014. Краят на неолибералния модел, както предрече Виктор Орбан още 2014 година в знаменитата си реч в Трансилвания,е налице.   Идва краят на политици като Даниел Кон Бенвит, известен като Червения Дани, участвал в либералните бунтове в Париж 1968 г. Неслучайно най-добрият автор на г-н Сорос, Иван Кръстев, изрично призна в своя статия, че с Европа отпреди 20-30 години е свършено. Слава Богу, се усети и австрийският канцлер Себастиян Курц, който иска вече ревизия на Лисабонския договор.   А френският президент Макрон заговори за необходимост от широка дискусия за бъдещето на Европа. Прав е френският президент, че в Европа се е натрупал огромен гняв и той го почувства на гърба си по повод бунтовете на жълтите жилетки. Остава да чуем кой е виновен за този гняв в Европа!  ", "date": "2019.05.10", "title": "Георги Марков: Защо Орбан отива при Тръмп и защо се отказа от Вебер"}
{"url": "http://epicenter.bg/article/Voyna-s-preferentsiite--Vodachat-na-listata-ne-e-betoniran-pri-evroizbori/182539/11/0", "text": "Даването на предпочитания на някого от кандидатите в партийните листи се използва и за трите вида избори в България – местни, парламентарни и европейски. Характерно за европейските е обаче, че прагът е по-нисък – пет на сто. „При регионални и парламентарни избори водачът много трудно би могъл да бъде изместен. Може да се каже, че практически е бетониран. Когато в листата няма отбелязана преференция, тя се брои като преференция за водача. При евровота обаче няма такова правило и първият може да слезе по-надолу, защото не е защитен“, обяснява проф. Михаил Константинов, експертът с десетки избори зад гърба си.  Дотук българите сме изпратили 52-ма наши представители в Европейския парламент, като само двама от тях са избрани с преференции. През 2014-а Светослав Малинов измести №1 в листата на Реформаторския блок – Меглена Кунева. За нея също имаше отбелязани предпочитания, но по-малко от тези на Малинов. В същата година се случи и явлението 15/15, вследствие на което Момчил Неков стана един от четиримата представители на БСП, които се класираха за ЕП. Сега обстоятелствата са малко по-различни.    На предишните европейски избори симпатизантите на БСП бяха очевидно толкова мотивирани, че освен с листата под номер 15, бяха отбелязали и кандидата с номер 15. За затвърждаване на резултата, вероятно. Вследствие на дублажа 15-ят в листата – Момчил Неков излезе начело, избута останалите и сега е на финала на петте години в ЕП.    Така кандидатът под номер 1 ще бъде 101, под номер 2 – 102, а последният в списъка от 17 кандидати ще е с номер 117.  Партиите и коалициите, участващи в изборите, имат номера само до 100, така че неволно дублиране няма как да стане.    и са отредили на представителя на СДС – Александър Йорданов, една много добра шеста позиция.  С други думи, ако ГЕРБ (СДС) повтори резултата си от 2014-а – шестима евродепутати, то мястото на „ястреба“ Йорданов е напълно избираемо. Но не е сигурно, тъй като с пет процента преференциален вот всеки кандидат от седмо до 17-то място в коалиционната листа може спокойно да го измести.  Предполага се, че в листата има претенденти, които са амбицирани да се изкачат по-нагоре. Предполага се също, че те имат достатъчно симпатизанти, силно мотивирани да ги видят на европарламентарните банки.  Не се предполага, а е сигурно, че    Кандидатите от първо до пето място, излъчени от ГЕРБ, едва ли ще се „цакат“ един друг. На този етап, по време на многобройните си обиколки из страната, те неизменно подчертават, че са от един отбор. Пукнатини, разбира се, не бива да се изключват и в най-сплотения тим. Пък и знаем ли какво мислят тези, които ще пускат бюлетините в тъмната стая...   Ако допуснем, като чисто хипотеза (която позволява по-лесното пресмятане), че за ГЕРБ ще бъдат подадени 500 000 бюлетини, то с пет процента от тях, тоест 25 000, всеки излиза по-напред и измества имената, за които няма валиден брой преференции (25 000 и повече).   Казано още по-просто:   Дали ще влезе, зависи от две неща: колко са кандидатите от листата с валидни преференции и колко са местата, които печели ГЕРБ.  Интригата тук е най-сериозна.   Интригата се завърза на инфарктния Национален съвет (15 април), когато списъкът на Изпълнителното бюро и на Корнелия Нинова претърпя нещо като „Големия взрив“ чрез тайно гласуване на други номинирани от пленума социалисти. Сигурни бяха единствено местата на представителите на гражданската квота – първо за Елена Йончева (одобрена по-рано), четвърто – за Иво Христов и десето – за Велизар Енчев. Всичко останало претърпя трансформация. Като краен резултат отсъстващият от листата на Нинова Сергей Станишев влезе на пета позиция, Деница Златева и Румен Гечев от избираемите трето и пето място се озоваха на седмо и осмо, а в суматохата младите Петър Витанов и Цветелина Пенкова дръпнаха рязко нагоре и се подредиха след Йончева и преди Иво Христов.   особено ако симпатизантите на БСП не са наясно с механизма на преференциалното гласуване и начина на отчитане на резултатите.  Да допуснем отново, че за листата на БСП гласуват 500 000 избиратели и валидният праг на преференции започва от 25 000. Ако именити партийни фигури като Станишев, Златева, Гечев (и други) вземат повече от 25 000 предпочитания,   В него са подредени според броя на преференциите.     Ако те са шест, влизат шестимата.  Ако в списък А са само трима, то следващите три се попълват от имената от партийната листа. Например: в списък А са Станишев, Златева и Гечев. Те влизат с предимство. Следващите трима ще са Йончева, Витанов и Пенкова.  Последният вариант е подредените в списък А да са повече от шест, но ще влязат шестимата с най-много преференции. Примерите са произволни като имена, а вариациите – много. Всеки от 17-те има шанс да се окаже в привилигирования списък А, а оттам – и в ЕП съобразно броя на мандатите, спечелени от партията. Включително номинациите от гражданската квота – Елена Йончева, Иво Христов и Велизар Енчев. По-назад може да отиде и Иво Христов, ако не получи достатъчно предпочитания за сметка на кандидати от петото място надолу.  При третата политическа сила, която има всички шансове за сериозно присъствие в следващия ЕП – ДПС, масово използване на преференции не се очаква заради дисциплинирания електорат.  При ВМРО и „Да, България“ това е почти невъзможно, въпросът е колко ще са мандатите, които ще вземе листата като цяло.  „Системата с преференциално гласуване се практикува в около 20 държави от ЕС, като в някои от тях като Финландия и Полша прагът е нулев и важи всяка преференция.    А всяка партия се интересува най-вече колко мандата в крайна сметка ще спечели. Има и вариант, при който вътрешната борба отблъсква избирателите, което плаши партийните ръководства. И двата аргумента имат резон“, коментира проф. Михаил Константинов.  Какво точно ще се случи на 26 май, каква ще е избирателната активност и кои ще са следващите 17 наши избраници, предстои да се види. Без излишна агитация и пропаганда, сега можем да дадем два разумни съвета:  Гласувайте. И гласувайте информирано!", "date": "2019.05.10", "title": "Война с преференциите? Водачът на листата не е бетониран при евроизбори"}
{"url": "http://epicenter.bg/article/Sled-papata-idva-Folksvagen-/182485/4/0", "text": "Седмица след като папа Франциск посети Раковски, градчето отново може да роди световна новина. Най-големият производител на автомобили Volkswagen Group е на крачка да избере именно терен край \"крепостта на яката вяра\" за бъдещия си завод. Става въпрос за \"Индустриална зона Раковски\", която е част от  \"Тракия икономическа зона\". Нужните за проекта около 4000 декара се намират до село Калековец, разположено между Пловдив и Раковски.  Почти едновременно с папата у нас е била и делегация на Фолксваген. Тя се е запознала на място и е огледала от въздуха площадката, за което съобщи и премиерът Бойко Борисов, но без да назовава името на компанията.  Окончателното решение къде да бъде новият завод на VW, в който ще бъдат вложени 1,4 млрд. евро, ще се вземе на 14 май. Бордът на директорите на автогиганта трябва да избере между Раковски и турския град Измир. Засега везните клонят към България, твърдят запознати с хода на преговорите.  Новият завод на VW, който трябва да бъде отворен до 2022 г., ще произвежда моделите \"Шкода\" и \"Сеат\". Плановете са от конвейра да слизат по 1 000 коли на ден.   ", "date": "2019.05.10", "title": "След папата идва Фолксваген "}
{"url": "http://epicenter.bg/article/Avramova--Remontat-na-47-km-ot-patya-Velingrad---Sarnitsa-se-vklyuchva-v-investitsionnata-programa-na-API/182510/4/0", "text": "Ремонтът на близо 47 км от третокласния път III-843 Велинград – Сърница – административна граница с област Смолян ще бъде включен в инвестиционната програма на Агенция „Пътна инфраструктура“. Първоначално ще бъде изготвен технически проект, а при осигурено финансиране ще започне рехабилитация. Това каза министърът на регионалното развитие и благоустройството Петя Аврамова в отговор на депутатски въпрос, съобщиха от пресцентъра на МРРБ.   Министър Аврамова напомни, че през м.г. е извършен ремонт на участъци от пътя с обща дължина около 7 км между гр. Сърница и границата с област Смолян (от км 47+920 до км 53+893 и от км 54+982 до км 55+800) и към момента същите са в отлично състояние. Инвестицията е за над 2,5 млн.лв. с ДДС.   Министър Аврамова посочи, че опасните участъци по трасето се изкърпват регулярно по линия на текущото поддържане, като за миналата година ремонтите възлизат на около 72 000 лв. Направени са и 4 броя габиони за укрепване на пътното тяло при км 23. С оглед обезопасяване на движението, до края на юни тази година се планира изкърпване на участъците, които са компрометирани по трасето.   „Отчитаме, че предприетите действия по линия на текущото поддържане са недостатъчни за осигуряване на дългосрочна и безопасна експлоатация на пътя, както и натовареността му във връзка с туристическия поток към язовир „Доспат“. Необходимо е да се изработи технически проект, за цялостен ремонт на пътната отсечка, в който да бъдат заложени дейности по възстановяване на пътното тяло, както и з изграждане на подпорни стени в отсечка с обща дължина около 1,2 км, след Велинград (от км 4+000 до км 14+100), засегната от наводнения през 2005 г.“, каза още Аврамова.", "date": "2019.05.10", "title": "Аврамова: Ремонтът на 47 км от пътя Велинград – Сърница се включва в инвестиционната програма на АПИ"}
{"url": "http://epicenter.bg/article/KEVR-poiska-ot-Balgarskata-nezavisima-energiyna-borsa-informatsiya-za-sklyuchenite-sdelki/182511/4/0", "text": "Във връзка с резките изменения през последните дни на цените на електроенергията на свободния пазар председателят на КЕВР доц. Иван Иванов днес проведе среща с изпълнителния директор на Българската независима енергийна борса ЕАД /БНЕБ/ Константин Константинов. Това съобщиха от пресцентъра на КЕВР.  В изпълнение на законовите правомощия на КЕВР за мониторинг и контрол на пазара на електроенергия на едро по искане на енергийния регулатор ръководството на БНЕБ ще предостави подробна информация за сключените сделки през този период във всички сегменти на борсовата търговия.  Припомняме, че вчера от Асоциацията на организациите на българските работодатели изпратиха отворено писмо до министър-председателя на Република България Бойко Борисов, заместник министър-председателя Томислав Дончев и министъра на енергетиката Теменужка Петкова, относно цените на електроенергията.  АИКБ, БСК, БТПП и КРИБ алармираха за проблемите на свободния пазар и предупредиха, че това поставя под риск производството, растежа, инвестициите и конкурентоспособността на индустрията.  Работодателите призоваха и за промени в ръководството на НЕК и преструктуриране на компанията.  ", "date": "2019.05.10", "title": "КЕВР поиска от Българската независима енергийна борса информация за сключените сделки"}
{"url": "http://epicenter.bg/article/Shefat-na-NEK-reshen-da-brani-posta-si-vapreki-iskaneto-na-rabotodatelskite-organizatsii-da-se-ottegli/182537/4/0", "text": "НЕК спазва законите в страната, спазва Закона за енергетиката, решенията на КЕВР и ангажиментите, които има с Европейската комисия. Основното задължение на НЕК е да предоставя електроенергия за регулирания пазар. Това заяви на брифинг изпълнителният директор на НЕК ЕАД Петър Илиев.  „Изговориха се доста неща, не само за мен, но и за организирана престъпна група, което просто е доста неприятно. Оставката е най-малкият проблем“, коментира той.  Шефът на НЕК заяви, че не вижда причина да подава оставка. По думите му всички усилия са насочени да задоволява електрическа енергия за населението, както и да не създава опасност за язовирите, за които отговаря.  „За първи път от много години преминахме не напълно, но към свободен пазар. Този пазар се оказа голямо предизвикателство, както за производителите, така и за големите потребители и търговците на електрическа енергия“, допълни Илиев.  „До преди приемането на закона се работеше на платформи на производителите, на АЕЦ „Козлодуй“, НЕК и „Марица Изток“ 2. Сключваха се двустранни договори. От 1 януари 2018 година това се забрани със закон. Цялата енергия се търгува на Българската независима енергийна борса“, коментира изпълнителният директор на НЕК.  „Голяма част от потребителите и производителите се оказаха в едно тежко положение. На нас ни беше вменено да продаваме на свободния пазар на ВЕИ, които не можеха да си продават сами енергията. НЕК трябваше да ги реализира на свободния пазар, не на регулирания, което беше голямо предизвикателство, но мисля, че се справихме“, завърши Петър Илиев.", "date": "2019.05.10", "title": "Шефът на НЕК решен да брани поста си въпреки искането на работодателските организации да се оттегли"}
{"url": "http://epicenter.bg/article/Avramova--Shte-finansirame-izgrazhdaneto-na-nova-vrazka-pri-paten-vazel--Marina-bara--v-Pernik/182538/4/0", "text": "  Министерството на регионалното развитие и благоустройството ще финансира строителството на нова пътна отбивка по скоростната магистрала при \"Марина бара\" в Перник. Това обяви министър Петя Аврамова, която получи от кмета на община Перник - д-р Вяра Церовска проект за обекта. На срещата присъства и председателят на Управителния съвет на Агенция „Пътна инфраструктура” Георги Терзийски, съобщиха от пресцентър на МРРБ.   С проекта ще бъде направена трета отбивка на околовръстния път на град Перник, която ще даде възможност на пътникопотока да влиза по-бързо към централната градска част. Досега това ставаше само на две места – в началото на кв. „Изток“ и при кв. „Хумни дол“.   Стойността на заданието е 894 000 лева с ДДС и включва строителство на пътна отсечка с дължина 150 м, втори коловоз по ЖП линията София – Радомир и укрепителни дейности.   Министър Аврамова каза, че лично се е убедила в необходимостта от изграждането на тази пътна връзка, която ще улесни изключително много жителите и гостите на Перник. Предстои в най-скоро време да стартира процедура по Закона за обществените поръчки за избор на изпълнител. Следващата седмица община Перник и АПИ ще подпишат споразумение за изграждане на отсечката, като Общината осигурява проекта и терена, а пътната агенция ще финансира самото строителство.   Кметът на община Перник д-р Вяра Церовска коментира, че с реализацията на пътната връзка трафикът ще се облекчи значително. Тя информира, че според данните от трафик камерите всеки ден между София и Перник пътуват 27 000 превозни средства, което налага мерки за намаляване напрежението на входовете на града. Тя благодари на министър Аврамова и Георги Терзийски за спазеният ангажимент към Перник.   Кметът на общината информира още, че е финализирана обществената поръчка за избор на изпълнител за ремонта на пътя Драгичево-Рударци- Кладница, където живеят около 8000 жители на София , както 1500 души местно население.  ", "date": "2019.05.10", "title": "Аврамова: Ще финансираме изграждането на нова връзка при пътен възел „Марина бара“ в Перник"}
{"url": "http://epicenter.bg/article/Rumen-Galabinov--Dali-rastat-na-ikonomikata-ni-ne-e-inflatsionen--/182543/4/0", "text": "  Положението в енергетиката е плачевно и идва поскъпване на тока. Последващо увеличение на цените се задава и защото ще се увеличат транспортните разходи заради тол системата през втората половина на годината.    Опитът показва, че контролът върху цените е неефективно средство за борба с инфлацията, защото само я потиска, но не я премахва. Какъв избор от средства ще използва управлението на държавата зависи от нейните приоритети. Но замразяването на цени и механичното вдигане на доходи не го препоръчвам.   Затова трябва да се използва дефлатор, който отразява отношението на номиналния спрямо реалния БВП. Т.е. представлява превръщането на номиналните величини в реални, като по този начин се отчита инфлацията и инфлационното покачване на цените. Така номиналният прираст на БВП се разграничава на реален и инфлационен.  НСИ, обаче, не обявява дефлаторите, които използва, и се оказва, че дефлаторът на НСИ няма много общо с ценовите индекси. На теория индексът на цените би следвало да е по-близък като динамика до дефлатора на БВП, но на практика, корелацията е много слаба. Всъщност такова сериозно разминаване между дефлатора, от една страна, и ценовите индекси е повод за НСИ да даде обяснение защо се получава така, дори вземайки предвид различните методологии.   Това може да доведе до пpитecнeния зa зaбaвянe нa pacтeжa или пъĸ зa paзxлaбвaнe нa фиcĸaлнaтa диcциплинa. Рискът от продължаващо повишаване на цени и инфлация е против намеренията ни за членство и в Еврозоната. ", "date": "2019.05.10", "title": "Румен Гълъбинов: Дали ръстът на икономиката ни не е инфлационен? "}
{"url": "http://epicenter.bg/article/Falshiva-novina-ubi-sin-na-stroitelniya-predpriemach-Yordan-Dinev-ot-Sveti-vlas/182466/3/0", "text": "    \"Шофирал е Ауди А4 с бургаска регистрация – А 14 20, синкаво на цвят, което получил като подарък от баща си в деня, в който взел и книжка – само преди 20-ина дни. Около 23:30 часа Иван е летял шофирал с 250 км/ч по АМ \"Тракия” в посока от Бургас към София\", написа бургаският сайт  който е свързан с представители на НФСБ. \"При отбивката за Чирпан, на км 215, на пътното платно излиза автомобил БМВ, управляван от М.С. от Стара Загора. Иван е успял да намали до 190 км/ч, но това не е било достатъчно, за да овладее автомобила и се е забил в мантинелата, като автомобилът е помлян напълно и тялото му е останало вътре. Викана е на помощ пожарна, за да извадят тялото. Има щети и по БМВ-то, откъдето също чрез рязани на врати са извадили шофьора, но той се е разминал с леки наранявания.   Всичко това написа братовчедът на Иван – Георги, който е син на Динко Динев – по-големият брат на Йордан Динев\", цитира Флагман.бг момчето, без да е говорило с него.   разказа  битова история, която няма нищо общо с действителността: \"Двамата братовчеди били на гости у майката на Иван – Зорница в Несебър. Около 22 часа Иван много се ядосал, защото приятелката му не отговаряла на обажданията му. Това било причината той да се качи внезапно в Аудито и да потегли към София, за да я търси\", се казва още в \"мейл\" до родни медии\".   Остава откри въпросът защо   разпространи тази зловеща новина, без да получи необходимото потвърждение.  ", "date": "2019.05.10", "title": "Фалшива новина уби син на строителния предприемач Йордан Динев от Свети влас"}
{"url": "http://epicenter.bg/article/15-godishen-svi-naglo-200-lv--ot-chantata-na-uchitelkata-si/182470/3/0", "text": "Ученик на 15-годишна възраст от Симеоновград е установен за кражба на пари, съобщи ОД на МВР - Хасково.  Момчето, ученик в местно училище, взел 200 лева от дамската чанта на учителка. Това станало по време на междучасие в учебното заведение.   След установяването му, признал за деянието си и върнал парите с протокол.", "date": "2019.05.10", "title": "15-годишен сви нагло 200 лв. от чантата на учителката си"}
{"url": "http://epicenter.bg/article/Zatvornik-ot-Bobov-dol-e-obyaven-za-obshtodarzhavno-izdirvane/182482/3/0", "text": "Затворник от Бобов дол е обявен за общодържавно издирване, след като не се е завърнал от домашен отпуск. Затворник е обявен за общонационално издирване след като не се е завърнал след домашен отпуск. Това съобщиха от пресцентъра на Министерството на правосъдието, предаде Агенция „Фокус“.   Мъжът е излежавал е присъда за кражба в затвора в Бобов дол.    ", "date": "2019.05.10", "title": "Затворник от Бобов дол е обявен за общодържавно издирване"}
{"url": "http://epicenter.bg/article/Prokuraturata-poiska-5-godini-zatvor-za-kmeta-na-Septemvri/182499/3/0", "text": "Прокуратурата в Пазарджик поиска пет години затвор и конфискация на имуществото на кмета на Септември Марин Рачев. Той е обвиняем за укриване на данъци в големи размери в качеството му на търговец на горива, преди да стане кмет, предаде БНР.   Марин Рачев е обвиняем за укриване на данъци в размер на 118 хиляди лева. Престъплението е извършено през 2006 г., когато е бил едноличен търговец на горива.   Прокурорът по делото Паун Савов уважи и предявения по делото граждански иск на НАП, с което дължимата сума се удвоява.   Според обвинението Марин Рачев е продавал част от горивото без документи, като доказателствата за това са безспорни. Прокуратурата настоява да му бъде конфискувано цялото декларирано имущество, което включва четири автомобила и апартамент в Пазарджик.   Присъдата ще бъде произнесена в понеделник.  ", "date": "2019.05.10", "title": "Прокуратурата поиска 5 години затвор за кмета на Септември"}
{"url": "http://epicenter.bg/article/Chetirima-s-obvineniya-za-trafik-na-hora-i-fiktivni-brakove/182507/3/0", "text": "Специализираната прокуратура привлече към наказателна отговорност четири лица за участие в организирана престъпна група за трафик на жени в страни от Западна Европа и Кипър с цел принудителрно сключване на фиктивни бракове с индийци и пакистанци. Това съобщиха от пресцентъра на Специализираната прокуратура. Крайната цел е била „съпрузите“ по незаконен начин да получат законно пребиваване в страните от Европейския съюз.   Участниците в групата, сред които индийски гражданин с постоянен адрес в София и трима българи, са задържани на 8 май 2019 г. при операция на Главна дирекция „Гранична полиция“, СДВР и Специализираната прокуратура в столицата.   Според събраните до момента доказателства групата е действала от юни 2015 г. Участниците набирали жени, предимно от ромски произход, които били подмамвани с добро заплащане (не всички от тях получили обещаваното им възнаграждение). Жените били транспортирани предимно в Белгия, Австрия, Дания и Кипър, където били принудително държани, докато се съгласят да сключат гражденски брак там или в България с непознати чужденци.   Впоследствие „младоженците“ се регистрирали на адреси в съответните държави и кандидатствали за продължително пребиваване в тях на основание на гражданския брак с лице от Европейския съюз. Жените били принуждавани от участниците в групата да съдействат пред съответните миграционни власти за получаване на желания статут от чужденците.   На четиримата обвинени е наложено прокурорско задържане до 72 часа.   До 10 май 2019 г., Специализираната прокуратуера ще внесе в Специализирания наказателен съд искане за определяне на мярка за неотклонение „Задържане под стража“ за всеки от тях.", "date": "2019.05.10", "title": "Четирима с обвинения за трафик на хора и фиктивни бракове"}
{"url": "http://epicenter.bg/article/Lozan-Panov-topi-Balgariya-pred-Evropa--pokazvat-razsekreteni-ot-VSS-stenogrami/182531/3/0", "text": "Колкото и невероятно да изглежда, но е факт, че председателят на ВКС Лозан Панов топи България пред Еропа. Това стана ясно от стенограми, които ВСС за първи път разсекрети, от срещи на магистрати с пратеници на Брюксел  Поне от две години институциите у нас очакват отпадането на мониторинговия доклад на Европейската комисия за България. От десетилетие всяка година тези доклади показват недъзите и напредъка в дейността на различни институции, като под лупа е най-вече правосъдието.  Оказва се, че Лозан Панов заявява пред европратениците, че не заслужаваме да бъдем освободени от ежегодните доклади за съдебната ни система. В същото време Европейската комисия е убедена, че наблюдението на България може да приключи до края на мандата на настоящата комисия. Каза го през ноември 2018-а зам.-председателят на ЕК Франс Тимерманс. Тогава бе представен докладът по Механизма за сътрудничество и проверка, според който 3 от 6-те цели са изпълнени - независимост на съдебната система, законодателна рамка и борбата с организираната престъпност.  Какво обаче правим тук, в България? Стенограма, разпространена от Висшия съдебен съвет показа, че един високопоставен българин особено много държи механизмът за наблюдение на страната ни да бъде продължен  С коментари и обвинения срещу всички институции, особено срещу прокуратурата и КПКОНПИ, председателят на Върховния касационен съд (ВКС) Лозан Панов е убеждавал евроекспертите, че мониторинговите доклади на Брюксел не трябва да бъдат прекратени.  Мотивът на Панов - не трябвало да ни махнат надзора от Брюксел, защото родината му вървяла към националсоциализъм и автокрация, а съдебната система работела избирателно и била напълно парализирана.  Всъщност има и други, които не приемат положителния доклад на ЕК за България - например Христо Иванов. Публично известно е, че лидерът на “Да, България”и Панов са със сходни позиции  ВСС реши да публикува акценти от разговорите с ЕК на шефовете на ВКС и ВАС Георги Чолаков, главния прокурор Сотир Цацаров и съдебните кадровици Боян Магдалинчев, Цветинка Пашкунова, Даниела Марчева, Вероника Имова, Даниела Машева, Драгомир Кояджиков и други.  “Идеята е да се даде публичност и гласност на това, което е правено на срещите с представителите на ЕК. Всички членове на съвета да се запознаят с тях”, заяви представляващият ВСС Боян Магдалинчев. Паметните бележки са от срещите на 3-мата големи и съдебни кадровици с експертите при мисиите им през март, юни и октомври 2018 г., както и през март т.г.  Особено любопитен е фактът, че съдия №1 развява като знаме подсъдимата за подкуп Десислава  Иванчева, за да аргументира колко зависима е съдебната ни система. През април бившата кметица на “Младост” бе осъдена на 20 г. затвор на първа инстанция.  На 3 срещи пред евроемисарите от Брюксел Панов повтаря, че делото срещу нея е “тежка репресия”, тъй като била независим кмет без подкрепа на политически партии. Председателят на ВКС е пропуснал да спомене факта, че на частичните местни избори през 2016 г. Иванчева се ползва с подкрепата на партията на Георги Кадиев “Нормална държава”.  “Докладът на ЕК от ноември 2017 г. би трябвало да звучи положително, но той звучи малко шизофренично - казва се, че има недостатъци, а това, което е направено, е похвалено”, е позицията на Панов на срещата през 20-21 март м.г. Твърди още, че политици овладявали върховете на съдебната система.  “Няма никакви резултати от борбата с корупцията, като може да се докладва само стъпки назад”, казва още той, без да прави разграничението, че съдът не е орган за борба с корупцията. Той е арбитър.  “Има много показни акции, но са срещу бизнеса, а не срещу политици по високите етажи”, добавя шефът на ВКС.  Фиксацията на Панов върху прокуратурата личи и на тази среща. Заявява категорично, че докато се отлагала реформата в прокуратурата, резултати нямало да има.  На друга среща през 19-20 юни м.г. Панов открито застава зад Десислава Иванчева, посочвайки, че зрелищният ѝ арест на 17 април 2018 г. е “демонстрация, а не реална воля за справяне с корупцията”. Случаят с Иванчева Панов повтаря и на следващите си две срещи с ЕК. Засилва обаче изразните средства, с които да “изчисти” името на подсъдимата за подкуп: “Публичният арест на районен кмет в центъра на София породи съмнения за политическа репресия срещу кмета като кандидат на гражданското общество, зад когото не стои политическа формация”.  4 месеца по-късно, на 4-5 октомври 2018 г., Панов сравнява България по проблеми с Полша, Унгария и Румъния. Казва, че нещата у нас били същите и по-тежки дори. В речта си пред евроекспертите недоволства срещу арест на румънски и български журналист (има предвид Димитър Стоянов от “Биволъ” и Атила Биро - б.р.), отново за Иванчева и за срива на Търговския регистър. Панов коментира и знакови дела на прокуратурата, които с един или друг мотив са били връщани за доразследване - за приватизацията на остатъчния държавен дял от ЕВН, по което подсъдими са издателят Иво Прокопиев и бившите министри Симеон Дянков и Трайчо Трайков. (Медиите на Прокопиев обичайно застъпват тези за реформа в съдебната система, сходни с позициите на Панов.)  В разговорите си с експертите Панов споменава, че прокуратурата некачествено е работила и по делата на други обвиняеми - определената от бившия френски посланик като “гнила ябълка” съдийка Румяна Ченалова, бившия енергиен министър Румен Овчаров и бившия шеф на НДК Мирослав Боршош.  Най-разярен Панов е на 12-13 март т.г., когато докладът за напредъка на България е положителен. Той директно казва пред ЕК, че е изненадан от това. Подчертава, че съдебната система е затънала в дълбоки зависимости.  След това в 13 точки едностранно тълкува някои събития. На първо място посочва, че няма наказани в Софийския градски съд след ръководството на Владимира Янева.  Вини ВСС, че го карал да мълчи и че съдебни кадровици го заплашвали с импийчмънт. (Неведнъж досега представляващият ВСС Боян Магдалинчев е отхвърлял твърденията, че се готви отстраняване на Панов.) За пореден път шефът на ВКС подчертава, че нямало контрол върху главния прокурор. Казва също, че парламентът е произвеждал “законодателен разврат”.  Панов коментира дори прекратеното от прокуратурата разследване срещу бившия министър на транспорта Ивайло Московски за трагичната смърт на сина му след инцидент с шейна: “Казусът “Московски” се разследва няколко месеца. Следователят предлага да се предаде на съд, прокурорът приема, че е случайно деяние, като самият Московски е казал, че е бил инструктиран”. Твърди, че това е “слагане на чадър над приятелите”.  “Председателят на ВКС може да говори. Той не бива да е аполитичен, защото спазването на законите се превръща в политически въпрос. Страхът продължава да съществува и става все по-голям. Тишината е това, което се очаква в съдебната система, и опитът да бъда подложен на импийчмънт е показателен за това. Бавно и полека вървим към автокрация, случващото се напомня за националсоциалистическа Германия”, обяснява Панов.  Прави впечатление, че другите участници в срещите с ЕК - шефът на ВАС Георги Чолаков и членове на ВСС, представят напредъка на институциите, които представляват, без емоционални оценки в изявленията си.  Нито главният прокурор, нито прокуратурата водят лична война с председателя на ВКС Лозан Панов, казва Сотир Цацаров при последната си среща с евроекспертите на 12 и 13 март т.г. Той подчертава, че не бива принципни въпроси да бъдат подменяни с тези за лични конфликти. Цацаров добавя, че достатъчно време е бил съдия, за да знае, че съдът трябва да се уважава.  В същото време той поставя реални проблеми. Съобщава, че има опасност делата в специализирания съд да не се насрочват навреме, защото там работили недостатъчен брой магистрати. Те били 5 пъти по-малко от прокурорите и следователите в спецпрокуратурата, които наброявали 110.  Същия проблем Цацаров поставя и при среща на 19 и 20 юни 2018 г. Той казва, че е налице изключително “тихо и силно противодействие срещу работата на спецсъда”. “Липсва диалог с ВКС, но причините не са в прокуратурата”, добавя Цацаров.  При последната среща той посочва, че КПКОНПИ е поставена под постоянни атаки. Цацаров добавя и че с тълкувателно решение ВКС е направил опит да блокира процеса на гражданската конфискация, което е можело да доведе до оттегляне на искове за 22 млн. лв.  Той декларира и подкрепа за въвеждане на правила за отговорността на тримата големи в съдебната власт. “Това е правилната теза, всяко колебание трябва да бъде преодоляно, защото всяко обвинение стига до съда, а съдията е в съответна зависимост от председателя на върховния съд”, казва Цацаров.  В същото време главният прокурор обръща внимание, че има препоръки на ЕК, които са несъвместими с българската практика и са непостижими. “Но има и препоръки, които са постижими, но прокуратурата няма да ги подкрепи, като например още по-голяма централизация и намеса в работата на прокурорите”, смята Цацаров. ", "date": "2019.05.10", "title": "Лозан Панов топи България пред Европа, показват разсекретени от ВСС стенограми"}
{"url": "http://epicenter.bg/article/Prisadata-na-Severin-Krasimirov-vleze-v-sila/182541/3/0", "text": "Присъдата за убийството на журналистката Виктория Маринова влезе в законна сила. Това съобщиха от пресцентъра на Окръжния съд в Русе. На 7 май изтече законовия срок за обжалване и протестиране на присъдата, произнесена срещу Северин Красимиров за извършените от него тежки умишлени престъпления - изнасилване, блудство и убийство. Тъй като в 15-дневния срок от произнасяне на присъдата не постъпи нито жалба, нито протест, то тя влезе в законна сила от 8 май тази година. Северин Красимиров следва да изтърпи едно общо наказание за трите престъпления, а именно лишаване от свобода за срок от 30 години при първоначален строг режим и при зачитане на предварителното задържане, считано от 09 октомври 2018 г. Подсъдимият е осъден да заплати на всяко от трите пострадали лица сумата от 150 000 лв. обезщетение за нанесените неимуществени вреди от смъртта на пострадалата, както и 9 000 лв. държавна такса върху уважените граждански искове и 7000 лв. разноски по делото. Източник: Дарик", "date": "2019.05.10", "title": "Присъдата на Северин Красимиров за убийството на журналистката Виктория Маринова влезе в сила"}
{"url": "http://epicenter.bg/article/Prezidentat-zapochva-konsultatsii-za-izbora-na-sledvasht-glaven-prokuror--sreshta-se-parvo-s-Tsatsarov-/182533/2/0", "text": "Държавният глава Румен Радев ще проведе поредица от срещи с представители на съдебната и изпълнителната власт и на обществени организации във връзка с критериите за избор и правомощията на следващия главен прокурор, съобщават от прессекретариата на държавния глава.  Първата от работните срещи е с главния прокурор Сотир Цацаров и ще се проведе на 13 май от 14.00 часа на „Дондуков“ 2.  Главният прокурор се назначава от президента по предложение на Висшия съдебен съвет. Мандатът му е 7 години. Той осъществява надзор за законност и методическо ръководство върху дейността на всички прокурори, разпределя работата на заместник-главните прокурори. Има право да назначава и освобождава служителите в главната прокуратура, да извършва ревизии и да контролира работата на всички прокурори. Той може да сезира Конституционния съд. Настоящият главен прокурор Сотир Цацаров заема този пост от 9 януари 2013.  Процедурата за избор на нов главен прокурор трябва да започне между шест и четири месеца преди изтичането на мандата на Цацаров, т.е. още през лятото. Очаква се изборът на новия Обвинител №1 да е през октомври.  Кандидати могат да предлагат министърът на правосъдието и прокурорската колегия на Висшия съдебен съвет (ВСС). Номинираните трябва да представят концепция за работата си и биват изслушвани от съвета. Изборът е на членовете на ВСС.  За да бъде избран един кандидат, трябва да получи подкрепата на не по-малко от 17 от общо 25 членове на съвета.  Избраният трябва да бъде назначен с указ от президента, който има право и да откаже да подпише, което връща процедурата във ВСС.  Изборът на новия главен прокурор се смята за най-важното политическо събитие през тази година, което ще даде своята проекция за политическия живот у нас през следващите 7 години. ", "date": "2019.05.10", "title": "Президентът започва консултации за избора на следващ главен прокурор, среща се първо с Цацаров "}
{"url": "http://epicenter.bg/article/V-Krumovgrad-chestvaha-Denya-na-pobedata-i-Denya-na-Evropa/182534/2/0", "text": "Фанфарен марш възвести началото на празничния ден.   Деца и възрастни се поклониха и поднесоха венци и цветя в знак на признателност пред паметната плоча на загиналия на фронта в Унгария крумовградчанин подпоручик Емил Колев Харалампиев.   Тържеството продължи пред паметника на загиналите през 1913 г. в двора на бившето военно поделение, където с едноминутно мълчание и полагане на венци и цветя бе почетена паметта на героите, загинали за свободата на Родината. Това съобщиха от община Крумовград.   Поздрав от името на кмета на общината поднесе зам. кметът Неждие Акиф: „Днес обръщаме поглед към миналото, за да извлечем поуки за бъдещите свои дела и да посрещаме общите предизвикателства на времето. Нека почетем паметта на героите и си пожелаем мирно небе и щастливо бъдеще“.   Приветствено слово към присъстващите отправи и Александър Дибеков – председател на ОбС на БАС. По идея на антифашисткия съюз бе направена фотоизложба „Безсмъртният крумовградски полк“.   Програма със стихове и песни за Родината изнесоха децата от начален етап на СУ „В.Левски“ в Крумовград с р-л Кристина Йорданова.   Дни преди празничния 9 май, кметът на общината Себихан Мехмед награди с парична награда единственият жив ветеран от войната в община Крумовград – Юсеин Мемиш от с. М.Девесил.  ", "date": "2019.05.10", "title": "В Крумовград честваха Деня на победата и Деня на Европа"}
{"url": "http://epicenter.bg/article/Chasti-ot-Sofiya-ostavat-bez-topla-voda-prez-may---eto-koi/182535/2/0", "text": "  От 13 май до 20 май 2019 г. (включително) без топлоподаване ще бъдат ж.к. „Младост“ 1, ж.к. „Мусагеница“, ж.к. „Дървеница“, ж.к. „Студентски град“, кв. „Витоша“ и всички резиденции на бул. „Симеоновско шосе“.   От 13 май до 17 май 2019 г. ще бъде спряна топлата вода към сградите в района между бул. „Сливница“, бул. „Христо Ботев“, ул. „Цар Симеон“, ул. „Княз Борис I“, ул. „Пиротска“, ул. „Триадица“, ул. „Сердика“, бул. „Княз Александър Дондуков“, ул. „Веслец“, ул. „Екзарх Йосиф“, ул. „Георг Вашингтон“, ул. „Цар Симеон“, бул. „Княгиня Мария Луиза“, ул. „Струма“, ул. „Св.св. Кирил и Методий“, ул.“Бачо Киро“ и ул. „Поп Богомил“.   От 20 май до 23 май ще бъде спряна топлата вода към ж.к. „Обеля” 2  От 8 май до 11 май 2019 г. ще бъде спряна топлата вода към клиентите в района между бул. „Александър Стамболийски“, бул. „Витоша“, ул. „Неофит Рилски“ и бул. „Христо Ботев“.  УЛ. „КНЯЗ БОРИС” I – 94, 102, 85, 69, 71, 130, 96, 69, 83, 73 вх.А-Б, 77, 81, 104 вх.А-Б, 65, 89, 124, 99, 97, 98А, 70, 49, 47, 51, 8, 88, 90, 82, 84, 63, 55 вх.А-Б, 57, 59, 61 вх. А-Б УЛ. „АЛАБИН” – 36, 34, 25, 25, 27, 14, 46, 22, 42 УЛ. „КЪРНИГРАДСКА” – 7, 3, 5, 8, 10,13,  6, 1, 4, 14, 16 УЛ. „БРАТЯ МИЛАДИНОВИ” – 3, 5, 1, БУЛ. „АЛЕКСАНДЪР СТАМБОЛИЙСКИ” – 37, 25, 27, 47, 55А, 17, 39, 55, 15  УЛ. „СОЛУНСКА” – 40, 44, 46, 50, 58 вх. А-Б, 60, 38 вх. А-Б, 22, 20, 26, 30 вх.1-2, 25, 27, 28, 29, 35, 38, 39, 41, 43, 37, 45, 49, 55, 56, 57, 59, 61, 63  УЛ. „ПОЗИТАНО” – 2, 3, 5, 7, 8, 9, 10, 20, 22, 24, 24А, 26, 30, 32, 34   УЛ. „ЛАВЕЛЕ” – 20, 21, 22, 18, 38, 36, 24, 26, УЛ. „ТРИ УШИ” – 3, 6, 6А, 6Б, 8 УЛ. „ЦАР САМУИЛ” – 18 А-Б, 19,20, 21, 23, 43, 28, 38, 30, 32, 36, 49, 16, 22, 25, 27, 26А-Б, 24, 31, 37, 39  БУЛ. „ХРИСТО БОТЕВ” – 50 А-Б, 38А-Б, 48, 16,  18, 20, 22, 26, 28, 30 УЛ. „БИСТРИЦА” – 5, 6, 8,2 ,7А-В , 9, УЛ. „ИВАН ДЕНКОГЛУ” – 2, 4, 11, 9, 3, 5, 1, 2, 26, 28, 15А-В, 17А-Б, 13, 12, УЛ. „ЦАР АСЕН” – 16, 9 А-Б, 8, 18,19,  21, 5, 13, 25, 11, 15, 17, 39, 43, 35, 22, 29, 31, 24, 28, 36, 38, УЛ. „ВИТОША” – 2  1-3, 4, 10, 12, 14, 16, 18  1-3,28, 32 А-Б,  38, 40, 42, 44, ПЛ. „МАКЕДОНИЯ” – 1 ПЛ. „СВЕТА НЕДЕЛЯ” – 1, 3,  4, 20 УЛ. „СВЕТА СОФИЯ” –   2, 5, 7, 8, УЛ. „НЕОФИТ РИЛСКИ” -  1, 3, 5, 11, 13, 17,16,  19, 21, 23, 25, 27, 29, 31, УЛ. „ПАРЧЕВИЧ” – 1, 2, 4, 6, 7,  8, 9, 10, 12, 13, 14,15, 18, 19, 21,  26, 22А,  35, 37, УЛ. „УИЛЯМ ГЛАДСТОН” – 1, 3,  5, 6 А-В, 7, 10, 11, 13, 14 А-Б, 15, 16, 17, 18 А-Б, 19, 21, 23, 27, 25, 29,  32, 34, 35 УЛ. „УЗУНДЖОВСКА” – 1, 2, 3, 4, 5, 6, 7, 8, 12, 13,  16, УЛ. „ИВАЙЛО” – 4, 5, 6,  7,  9, 10, 11, 12,  13 *В същия период ще бъде затворена за преминаване на МПС ул. „Княз Борис I“ в района между ул. „И. Денкоглу“ и ул. „Солунска“, както и ул. „Кърниградска“ в района между ул. „Княз Борис I“ и ул. „Цар Асен  От 13 май до 20 май 2019г. /вкл./ ще бъде спряно подаването на топла вода към следните сгради в ж.к. „Младост-1“, ж.к. „Мусагеница“, ж.к. „Дървеница“, ж.к. „Студентски град“, кв. „Витоша“ и всички резиденции на бул. „Симеоновско шосе“.  ж.к. „Младост-1“: от бл. № 1 до бл. № 79 В и от бл. № 121 до № №150; УМБАЛ „Света Ана“ ж.к. „Мусагеница“ от бл. № 80 до бл. № 110 ж.к. „Дървеница“ бл. №№ 15, 16, 17, 18, 18А, 19, 21, 23, 28, 33 34, 35, 36, 38, 40, 42, 42А, 43, 44, 45, 45А, 46, 47, 48, 49 ул. „Дъбница“ бл. №№ 3А,5,7,11,16,18,20, ул. „Константин Игнатов“ бл. №№1,1А,2,3,4,5,6,8; ул. „Айдемир“ бл.№13, ул. „Проф. Стоян Киркович“ бл. №№1,1А,3,5,12,27; ул. „Андрей Ляпчев“ бл. №№ 7, 9, 11; ул. „Яна“ бл. №№ 1,2,4; ул. „Белимел“ бл. 00 4,10,24; ул. „Иван Боримечка“ бл. №22; ул. „Климент Охридски“ №№ 5,7,9; ж. к. „Студентски град“ - всички общежития от бл. №1 до бл. № 61,НСА,УНСС,МГУ,ЛТУ,ХТМУ,ТУ-зала „Октомври“; кв. „Витоша“ - хотел „Вега“, офис сграда „Трелеборг“,НХА, ул. „Никола Габровски“ №90, ул. „Проф. Хр. Вакарелски“№№ 1, 3,5, 5А; ул. „Акад. Й. Трифонов“ №№1,4,18; ул. „Проф. Г. Златарски“ №№ 3,5,18; бул. „Симеоновско шосе“ №1, бул. „Г. М. Димитров“ №38; кв. „Витоша“ бл. №№1,2,3,6,7; резиденциите на бул. „Симеоновско шосе“ - Република Афганистан, Емирство Кувейт, Ислямска република Иран, Република Индонезия, Китайска народна република, Сирия, Алжирска народно-демократична република, Кралство Мароко, Боливарска република Венецуела, Кралство Белгия, Кралство Испания и Република Аржентина. От 13 май до 17 май 2019 г. ще бъде спряна топлата вода към сградите в  района между бул. „Сливница“, бул. „Христо Ботев“, ул. „Цар Симеон“, ул. „Княз Борис I“, ул. „Пиротска“, ул. „Триадица“, ул. „Сердика“, бул. „Княз Александър Дондуков“, ул. „Веслец“, ул. „Екзарх Йосиф“, ул. „Георг Вашингтон“, ул. „Цар Симеон“, бул. „Княгиня Мария Луиза“, ул. „Струма“, ул. „Св.св. Кирил и Методий“, ул.“Бачо Киро“ и ул. „Поп Богомил“. УЛ. „ПОП БОГОМИЛ” – 26, 30, 39, 40, 41, 43, 44, 46, 48, 50 УЛ. „ГЕОРГ ВАШИНГТОН” – 10, 19, 17, 21, 24, 33, 47 УЛ. „ЦАР СИМЕОН” – 90А УЛ. „БРАТЯ МИЛАДИНОВИ” – 58, 57, 53 УЛ. „ХРИСТО БОТЕВ” –100, 102, 104, 112, 114, 118, 148 БУЛ. „КНЯГИНЯ МАРИЯ ЛУИЗА” – 2, 23, 25, 36, 38, 40, 42, 44, 46, 47, 48, 51, 57, 59 79, 81 УЛ. „КНЯЗ БОРИС” I - 135, 141, 165 БУЛ. „СЛИВНИЦА” – 152, 148 УЛ. „ГРИВИЦА” – 12 УЛ. „СВ.СВ. КИРИЛ И МЕТОДИ” – 47, 57, 59, 63, 64, 68, 70, 78, 85, 88, 89, 116, 118, 124 А-Б УЛ. „ИЛАРИОН МАКАРИОПОЛСКИ” – 6, 10 УЛ. „ВЕСЛЕЦ” – 5, 39, 37, 45, 47, 54, 56 УЛ. „СЕРДИКА” – 1, 2, 4, 5, 5А, 6, 8, 12, 27 БУЛ. „КНЯЗ АЛЕКСАНДЪР ДОНДУКОВ” – 3, 5 УЛ. „ЕКЗАРХ ЙОСИФ” – 12, 14, 15, 16 УЛ. „ПИРОТСКА” – 18, 5, 7 УЛ. „ТРИАДИЦА” – 4, 5А, 6, 8 УЛ. „ИСКЪР” - 2, ПЛ. „БАНСКИ” – 1 От 13 май до 19 май 2019 г. ще бъде спряно топлоподаването към следните райони: Част от ж.к. „Лагера“ бл. 1, 2, 3, 4, 5, 6, 7, 8, 9, 10, 11, 12, 13, 14, 15, 16, 17, 18, 19, 20, 21, 22, 23, 24, 25,26, 27, 28, 29, 30, 31, 32, 33, 34, 35, 36, 37, 38, 39, 40, 41, 42, 43, 44, 45, 46, 47, 49, 50, 51, 52, 53, 54, 55, 56, 57, 58, 59, 60; ул. “Драгшан”№2, 3, 5 ул. “Евстати Пелагонйски”№5, 7, 13 ул. “Мокренски Проход”№3, 7, 23, 31, 33 ул. “Мъглен”№3, 5, 26 ул. “Пиърс О’Махони”№7, 10, 39 ул. “Смолянска”№10, 12, 18 ул. “Троянски проход”№16, 29 ул. “Хайдушка поляна”№4 бул. “Цар Борис ІІІ”№54, 58 ул. “Плиска” №52, №56, №83 ул. “Кюстенджа” №5, №6, №10, №13 ул. “Балчик” № 8, №9 ул. “Гебедже” № 2, №6, №8 ул. “Съвет на Европа” №15, №22, №24 ул. ” Хризантема” № 19 ул. “Хайдушка поляна” бл.3, бл.8, №7,  №9, №18, №20, №55, №8, №12 ул. “Добрич” - трафопост до № 24 ул. “Баба Илийца” бл.1, бл.2, бл.3, бл.80, №37, 38, №42, №47 Част от кв. „Хиподрума“ бл.112, 113, 114А, 138, бл.139Б, бл.139В, бл.132, бл.133, бл.134, бл.134А ул. “Сотир Андонов”№3 ул. “Софийски Герои”№1, 3 бул. “Цар Борис ІІІ”№1, 7, 11, 15, 19, 21, 25 Част от кв. „Крива река“ ул. “Абоба” №1 бул. “Акад. Иван Гешов”№1, 9, 26, 44, 46 ул. “Ами Буе”№1, 2, 17, 27, 32, 33, 34, 35, 36, 39, 40, 41, 42, 44, 51, 57, 58, 61, 63, 66, 68, 72 ул. “Благатица”№2 ул. “Богдановец”№1, 2, 4, 6, 8 ул. “Виктор Григорович”№1, 3, 5, 7, 8, 10, 12, 18, 27, 31, 34, 38 бул. “Ген. Тотлебен”№31, 33, 35, 39, 43, 67, 71, 77, 79, 85, 89, 9 ул. “Даскал Манол”№7, 12, 13, 15, 18 ул. “Добрила”№8, 10 ул. “Захари Круша”№5, 24, 26 ул. “Константин Иречек”№2, 3, 5, 6, 7, 8, 9, 10, 14, 16, 17, 19, 22, 23, 25, 27, 29 бул. “Пенчо Славейков”№2, 6, 10, 18 ул. “Предел”№1, 5, 7, 11 ул. “Райко Жинзифов”№4, 5, 10, 20, 24, 28 бул. “Св. Георги Софийски”№26, 28, 38, 46, 50, 54, 56, 70, 72, 72, 15Б ул. “Феликс Каниц”№2, 6, 10, 11, 14, 15, 20, 26, 32, 34, 38, 40, 44 ул. “Яков Крайков”№1, 4, 21, 27 От 20 май до 23 май 2019 г. без топлоподаване ще останат сградите в района между бул. „Патриарх Евтимий“, ул. „Фритьоф Нансен“, бул. „Евлоги и Христо Георгиеви“ и ул. „Граф Игнатиев“, както и между бул. „Евлоги и Христо Георгиеви“, ул. „Крум Попов“, ул. „Милин камък“, ул. „Орфей“, ул. „Розова долина“, ул. „Калиакра“ и ул. „Иглика“. Бул. „Патриарх Евтимий“ №№ 1 вх. 1; 1-А вх.1;  3 вх. А; 5 вх. А; 9 вх. А;11 вх.А;13 вх. А; 15 вх.А-Б;17 вх. 1; 19 вх. А; 21 вх. А-В;  23 вх. А; 25 вх. А-Б; 27 вх. 1; 29 вх. А; 31вх. А;35 вх. 1; 37 вх. 1; Ул. „Гургулят“ №№ 1 вх. 1; 2 вх.А;3 вх. А; 4 вх. А; 5 вх.А;6 вх.А;7 вх.А;8 вх. А; 10 вх. А; 14 вх.А;16 вх.А;18 вх. А-Б; Ул. „Георги С. Раковски“ №№ 146-А вх.А;148 вх. А-Б;150 вх. А-Б;152 вх. А; 154 вх.А;156 вх. А;158 вх.А;160 вх. А;162 вх. А; 164 вх.А;166 вх.А-Б;168 вх. А; 170 вх. А; 172 вх. А; 176 вх. А; 178 вх. А;  179 вх. А;180 вх. А-Б;181 вх.А;182 вх. А-Б; 183 вх. А; 185 вх.1-2;186 вх. А; 187 вх.А-Б;189 вх.А;191 вх. А-Б; 193 вх. А-В; 201 вх. А-Б; 203 вх. А; 205 вх. А; 207 вх. А;209 вх. А-Б; Бул. „Васил Левски“ №№ 1 вх. А-Б;2 вх. 1;  3 вх. А;  5 вх. А; 7 вх. А; 8 вх. А;13 вх.А-В;14 вх. А;15 вх. 1;  20 вх.А;23 вх. А; 25 вх. А; 26 вх. А;27 вх. 1;   31 вх. А; 32 вх. А; 33 вх. А; 35 вх. А-Б; 37 вх. А; 38 вх. 1; 39 вх. А-Б; 40 вх. А; 42 вх. А; 43 вх. 1; 44 вх. А; 45 вх.А;47 вх.А;49 вх. А; 46 вх. А; 48 вх. А; 50 вх. А; 51 вх. А; 52 вх. А;54 вх. А-Б; 58 вх. А-Б;  60 вх. А; 62 вх. 1; 64 вх. А; Ул. „Хан Крум“ №№ 27 вх. А;31 вх. 1;  32 вх. А; 34 вх. А;35 вх. А; 36 вх. А; 37 вх. А; 38 вх. А; 40 вх. А; 43 вх. А-Б; 46 вх. 1; 47 вх. А; 49 вх. А; Ул. „Проф. Фритьоф Нансен“ №№ 1 вх. А; 3 вх. А; 5 вх. А; 7 вх. А;9 вх. 1; 11 вх. А; 15 вх. А-В;17 вх. А; 19 вх. А; 21 вх. А; 23 вх. А-В; 25 вх. А-Б; 29 вх. А; 31 вх. А; 33 вх. А; 39 вх. А; 41вх. А; 43 вх. А; 45 вх. А-Б; 47 вх. А; Ул. „Шести септември“ №№ 38 вх. 1; 40 вх. А; 44 вх.А;49 вх. А;51 вх. А; 53 вх. А; 55 вх. А;57 вх. 1;  58 вх. А; ул. „Граф Игнатиев“ №№ 62 вх.1;  64 вх. А; 70 вх. А; 72 вх. А; Ул. „Любен Каравелов“ №№ 24 вх. А; 25 вх. А; 26 вх. А; 28 вх. А; 29 вх. А;30 вх. А 31 вх. А; 32 вх. А; 33 вх. А;34 вх. 1;  35 вх. А; 36 вх. А; 40 вх. А; 41 вх. А; 42 вх. А; 43 вх. А; 44 вх. А; 45 вх. А-Б; 48 вх. А;49 вх. А;  50 вх. А-В;51 вх. А;  52 вх. А; 53 вх. А-Б; 55 вх. А; 56 вх. А; 58 вх. А;59 вх. А; 60 вх. А-Б; 61 вх. А; 62 вх. А-Б;  63 вх. А; 64 вх. А; 65 вх. А; 67 вх. А; 68 вх. А; 70 вх. А; 71 вх. А;72 вх. 1;  73 вх. А;75 вх. А; 74 вх. А; 75 вх. А;76 вх. А; 78 вх.А;81 вх. А; 82 вх. А;84 вх. А;85 вх. А; 86 вх. А; Бул. „Евлоги и Христо Георгиеви“ №№ 1 вх. А; 3 вх. А; 5 вх. А; 7 вх. А; 9 вх. А; 11 вх. А; 13 вх. А; 15 вх. А;17 вх. А;  23 вх. А; 25 вх. А; 29 вх. А; 31 вх. А; 33 вх. А; 35 вх. А; 37 вх. А; 39 вх. А; 41 вх.А-Б;19 вх. А; 21 вх. А; 43 вх. А; 47 вх. А; 49 вх. А; 51 вх. А-Б; 53 вх. А; 57 вх. А; 61 вх. А; 65 вх. А; 67 вх. А; 69 вх. А-Б; 71 вх. А-В; ул. „Проф. Никола Михайлов“ №№ 1 вх. А; 2 вх. А; 3 вх. А; 4 вх. А; 5 вх. А; 6 вх. А; 7 вх. А-Б;8 вх. А; 9 вх. А; 10 вх. А; Ул. „Данте“ №№ 1 вх. А-Б; 2 вх. А; 6 вх. А; Ул. „Карнеги“ №№ 1 вх. А; 2 вх. А; 3 вх. А; 4 вх. А; 5 вх. А; 6 вх.А;7 вх. А; 8 вх. А; 9 вх. А;  10 вх. А; 11-А вх. 1; 12 вх. А; 13 вх. А;16 вх. А; 22 вх.А;24 вх. А; Ул. „13 март“ №№ 4 вх. А; Ул. „Д-р Петър Берон“ №№ 1 вх. А; 2 вх. А-В; 3 вх. А;4 вх. А;  5 вх. А; 6 вх. А; 8 вх. А;9 вх. 1; Ул. „Гечкенли“ №№ 3 вх. А; 4 вх. А; Ул. „13 март“ №№ 1 вх. А; 2 вх. А; 3 вх. А;6 вх. А; 8 вх. А; 17 вх. А; 19 вх. А;21 вх. А; Ул. „Кокиче“ №№ 3; 4 вх. А; Ул. „Женева“ №№ 1 вх. А; 2 вх. А; 6 вх. А; 8 вх. А; 10 вх. А; 12 вх. А; ул. „Милин камък“ №№ 1 вх. А; 2 вх. А; 13 вх. А; 15 вх. А; ул. „Калиакра“ №№ 2 вх. Б-В; ул. „Синчец“ №№ 10 вх. А-Б; 14 вх. А; ул. „Кокиче“ №№ 8 вх. А; ул. „Орфей“ № 1;  ул. „Николай Павлович“ №№ 1 вх. А;2 вх. А; 4 вх. А; 8 вх. А; ул. „Папа Йоан Павел II“ №№ 1 вх.1; 3 вх. А-Б; 5 вх. А; 7 вх.1; От 27 май до 31 май 2019 г. ще бъде спряно топлоподаването към следните райони: • Част от ж.к. „Лагера“ между ул. „Плиска“, ул. „Хризантема“, ул. „Житница“, бул. „Цар Борис III“ и ул. „Христо Матов“; • Част от кв. „Хиподрума“ между ул. „Лерин“, ул. „Кюстендил“, ул. „Видлич“ и бул. „Цар Борис III “; • Част от кв. „Красно село“ между ул. „Хайдушка гора“, ул. „Дойран“ и ул. „Кюстендил“; • ж.к. „Бели брези“ между ул. „Смърч“, ул. „Битоля“, бул. „Гоце Делчев“, бул. „България“, ул. „Кюстендил“ и ул. „Дойран“; • Част от ж.к „Стрелбище“ между бул. „Гоце Делчев“,ул. „Твърдишки проход“,ул. „Нишава“, ул. „Руен“, ул. „Добри Христов“, ул. „Дедеагач“, ул. „Нишава“ и бул. „България“; списък със засегнатите адреси: ул. “Балканджи Йово” №2А, №2Б, №6, №7 , №8, №9, №13 , №15, №21, №24, №29, №31 и 25 училище ул. “Христо Матов” № 1, №3 ул. “Добрич”№ 1, №2 бул. “Цар Борис ІІІ” №60, №63, №67, №69, №74,№77, №81, №85, №86, №100, №112, №116 ул. “Плиска” бл.1 ул. “Кратово” №8, №8А ул.”Лерин”  №1,19,24,33 ул. “Нишава” №1, 2, 33, 34, 35, 36, 37, 40, 42, 43, 44, 46, 47, 52, 58, 60, 61, 66, 92, 99, 103, 106, 107, 108 ул. “Балчик” № 1, №6 жк. “Хиподрума” бл.138, бл.139Б, бл.139В, бл.132, бл.133, бл.134, бл.134А ул. “Съвет на Европа” №1 ул.” Смърч”  №2, №6,№7, №22, №24, №24А, №26 ул. “Хайдушка гора” №21 ул. “Проф. Димитър Атанасов”№9, №14, №19 ул. ” Царево село”№6, №7, №9, №10, №11А, №13 ул.” Кюстендил”  №23, №37, №49, №51, №53 №61 ул.” Чепино”  №4 ул.” Дойран”  №6, №10, №10А ул.” Звъника”  №8 Бул. “България”№43 ж.к.”Бели брези” бл.1, 2, 3, 4, 5, 6, 7, 8, 9, 10, 11, 12, 13, 14, 15, 16, 17, 18, 19, 20, 21, 22, 23​, 24, 25, 26, 27, 28, 29, 30, 31, 32, 33, 34, 35 ул. ” Искърски пролом” №4 ул.” Гребенец” №8 ул.” Битоля” №6 ,27 Площад “Ручей” №1 ул. “Твърдишки проход” №7, 11, 18 ж.к. “Стрелбище” бл. 61, 91, 93", "date": "2019.05.10", "title": "Части от София остават без топла вода през май - ето кои"}
{"url": "http://epicenter.bg/article/Eva-Maydel--Za-razlika-ot-evropeyskite-amatyori-v-listata-na-BSP--nie-imame-golyam-opit-i-rezultati/182536/2/48", "text": "  Кандидатите на ГЕРБ за евродепутати сме сплотени зад каузата да защитаваме имиджа и интереситe на страната ни в Брюксел. Познаваме писаните и неписаните правила на европейския терен, знаем как да постигаме българските цели в Европарламента. Опонентите ни, включително тези от БСП, са европейски аматьори, които виждат Европейския парламент като трибуна, от която да петнят имиджа на страната ни и да решават вътрешнополитически проблеми, нападайки правителството. Това заяви кандидатът за евродепутат от ГЕРБ Ева Майдел по време на среща с работници и предприемачи в Дупница. Тя бе придружена от организационния секретар на политическата сила в Дупница Крум Милев и областния координатор на Старейшини ГЕРБ Йордан Йорданов, съобщиха от пресцентъра на партията.  Пред работниците и предприемачите Ева Майдел посочи възможностите, които ЕС предлага за малкия и среден бизнес. Тя бе категорична, че Европа прави живота на всички по-добър и е без алтернатива за България.  „През изминалия мандат се ангажирах с теми, които допринасят за качествена промяна в ежедневието на българите. От спестяването на пари от намаляване на таксите за преводи в евро и отпадане на роуминга, през зашитата на личните ни данни, до намаляването на замърсяването с пластмасови продукти“, обясни българският евродепутат.  „Югозападът е най-добре представеният регион в листата на ГЕРБ за евродепутати. Освен че много от кандидатите на ГЕРБ сме с корени от Югозападна България, всички сме със солиден европейски опит и контакти в Брюксел“, заяви пред представителите на местния бизнес в Дупница Ева Майдел.  ", "date": "2019.05.10", "title": "Ева Майдел: За разлика от европейските аматьори в листата на БСП, ние имаме голям опит и резултати"}
{"url": "http://epicenter.bg/article/Mariya-Gabriel-be-gost-na-otkrivaneto-na-Osmiya-Natsionalen-sabor-na-ovtsevadite-v-Balgariya-/182540/2/48", "text": "  Водачът на листата на ГЕРБ за европейския вот Мария Габриел бе гост на откриването на Осмия Национален събор на овцевъдите в България, който започна край Петропавловския манастир до Лясковец. С официална церемония на 10 май бе даден старт на тридневното събитие, събрало над 200 изложители от цялата страна, съобщиха от пресцентъра на ГЕРБ.  „Това Осмо издание отправя силно послание, че секторът е живителна сила на България. Без животновъдите не може нито едно кътче в България и Европа – от по-големите до най-малките населени места. Вие, животновъдите, сте и здраве, с качествени продукти, за децата ни и за всички нас. Искам да поздравя всички представители на занаятите, на традициите ни, фолклорните и самодейните изпълнители - това е лицето на България, с което се гордеем“, каза при откриването на събора Мария Габриел.  „За нас, политиците, е предизвикателство и отговорност да продължаваме да се борим за силна Обща селскостопанска политика, която обръща внимание на всеки. Можем да го направим с български дух на обединение“, каза още водачът на листата на ГЕРБ и СДС.  На събитието край Петропавловския манастир Мария Габриел разговаря с десетки животновъди и пчелари, производители на храни, на традиционни български продукти и занаятчийски изделия.  Заедно с нея бяха домакинът на проявата и кмет на Лясковец д-р Ивелина Гецова, великотърновският кмет инж. Даниел Панов и горнооряховският му колега Добромир Добрев, председателят на парламентарната Комисия по земеделие и храни Десислава Танева, представители на местната власт от съседни общини.  ", "date": "2019.05.10", "title": "Мария Габриел бе гост на откриването на Осмия Национален събор на овцевъдите в България "}
{"url": "http://epicenter.bg/article/SEM-obyavi-protsedura-za-izbor-na-generalni-direktori-na-BNT-i-BNR-/182542/2/0", "text": "Съветът за електронни медии (СЕМ) обяви процедура за избор на генерални директори на Българската национална телевизия и Българското национално радио, информираха от СЕМ.  Процедурата за избор на директор на БНТ е била обсъдена на 9 април по време на заседание на Съвета. На него е било взето предвид, че мандатът на генералния директор Константин Каменаров е предсрочно прекратен на 23.04.2019 г. Съгласно предвидената от Закона за радиото и телевизията хипотеза, е избран временно изпълняващ длъжността в лицето на Емил Кошлуков.  Документи на кандидатите за участие в процедурата ще се приемат до 3 юни 2019 г., включително, от 09.00 ч. до 17.00 ч., в деловодството на Съвета за електронни медии - гр. София, бул. Шипченски проход номер 69, ет. 5, ст. 505.  Заявлението за участие и документите се подават лично. Концепцията за развитие на БНТ следва да е поставена в отделен надписан и подписан от кандидата плик.  В срок до 25 юни 2019 г. Съветът за електронни медии оповестява на интернет страницата си кандидатите, допуснати до участие в процедурата. До 1 юли 2019 г. Съветът трябва да оповести на сайта си кандидатите, допуснати до третия етап на процедурата.  Изслушвания с допуснатите до третия етап кандидати ще се проведат на 3 и 4 юли. На 5 юли 2019 г. СЕМ трябва да определи с решение кандидата, избран за генерален директор на БНТ.  Ако никой от кандидатите не получи най-малко три гласа, един час по-късно се насрочва второ заседание. В случай, че и на него не бъде избран генерален директор, един час по-късно се насрочва ново заседание. Ако и на третото поредно заседание не бъде избран генерален директор на БНТ, процедурата се прекратява.  Обявяването на процедура за избор на директор на БНР е било обсъдено на 9 май. Съветът е взел предвид, че мандатът на настоящия генерален директор Александър Велев изтича на 29.05.2019 г. Същият ще изпълнява правомощията си до встъпване в длъжност на новия генерален директор, съгласно Закона за радиото и телевизията възможност.  Документи на кандидатите за участие в процедурата ще се приемат до 27 май 2019 г., включително, от 09.00 ч. до 17.00 ч., в деловодството на Съвета за електронни медии - гр. София, бул. Шипченски проход номер 69, ет. 5, ст. 505.  Заявлението за участие и документите се подават лично. Концепцията за развитие на БНР следва да е поставена в отделен надписан и подписан от кандидата плик. СЕМ ще оповести на интернет страницата си кандидатите, допуснати до участие в процедурата в срок до 18 юни, а до 24 юни Съветът ще оповести на сайта си кандидатите, допуснати до третия етап на процедурата.  После следва изслушване на допуснатите кандидати, което ще се проведе на 26 и 27 юни 2019 г. На 28 юни СЕМ ще определи с решение кандидата избран за генерален директор на БНР.  Ако никой от кандидатите не получи най-малко 3 (три) гласа, един час по-късно се насрочва второ заседание. В случай, че и на него не бъде избран генерален директор, един час по-късно се насрочва ново заседание. Ако и на третото поредно заседание не бъде избран генерален директор на БНР, процедурата се прекратява.  Решенията за избор на генералните директори на БНТ и БНР ще бъдат оповестени чрез БТА и на интернет страницата на СЕМ.  ", "date": "2019.05.10", "title": "СЕМ обяви процедура за избор на генерални директори на БНТ и БНР "}
{"url": "http://epicenter.bg/article/Lilyana-Pavlova-v-Plovdiv--Nie-izpalnyavame-poetite-angazhimenti--ne-davame-goli-obeshtaniya-/182544/2/48", "text": "  „Ние сме познати с това, че изпълняваме ангажиментите, които поемем, а не даваме голи обещания“, заяви в Пловдив кандидатът за евродепутат от листата на ГЕРБ Лиляна Павлова по време на разговор с ръководството и колектива на една от водещите български компании „Атаро Клима“. Тя бе придружена от председателя на Парламентарната комисия по бюджет и финанси Менда Стоянова и народния представител от ГЕРБ от 16-ти МИР инж. Атанас Ташков, съобщиха от пресцентъра на партията.  По време на срещата бе подчертано, че предприятието е начело националната браншова класация по приходи от продажби за 2017 г. от производството на промишлено хладилно и вентилационно оборудване, което показва, че в общия европейски пазар можем да бъдем водещи.  Лиляна Павлова подчерта колко важно е да се гласува на изборите на 26-ти май, защото в Европейския парламент се приема законодателството, което после се прелива в националните ни норми и затова е важно да имаме евродепутати, които да защитават българската позиция.  Иновации, технологично развитие, подкрепа за стартиращи и иновативни предприятия, както и качествено образование, което да осигурява подготвена работна ръка бяха водещи теми в разговора на кандидата за член на ЕП от листата на ГЕРБ Лиляна Павлова с представители на бизнеса.  „Пловдив е пример за това, че където има развита инфраструктура и добри университети бизнесът се развива и това е притегателно място за инвестиции и развитие на индустрията“, заяви тя и представи пред местния бизнес програмите за финансови инструменти, които се реализират с европейско финансиране и фондовете, по които могат да кандидатстват.  „И въпреки твърденията на нашите опоненти, че \"асфалт не се яде\", всички твърдят, че добрата инфраструктура е предпоставка за развитието на бизнеса и подобряване условията на живот на гражданите“, сподели кандидатът за евродепутат от ГЕРБ Лиляна Павлова.  На Евроизборите на 26-ти май 2019 година ГЕРБ е с номер 12 в интегралната бюлетина.  ", "date": "2019.05.10", "title": "Лиляна Павлова в Пловдив: Ние изпълняваме поетите ангажименти, не даваме голи обещания "}
{"url": "http://epicenter.bg/article/Emil-Radev-v-Sliven--Nastoyavam-za-obshti-minimalni-standarti-za-grazhdanskoto-proizvodstvo-v-ES-/182545/2/48", "text": "  Комисията по правни въпроси в ЕП работи усилено за повишаване на доверието между съдебните системи на държавите – членки и подобряване на сътрудничеството между съдилищата. Въвеждането на общи процесуални стандарти на равнище ЕС безспорно ще доведе до повишаване на доверието сред съдебните системи на Съюза. Това ще гарантира и равновесие на основните процесуални правила при гражданските спорове. Това заяви кандидатът за член на ЕП от листата на ГЕРБ/ЕНП Емил Радев по време на среща с представители на адвокатските колегии от Сливен и региона, съобщиха от пресцентъра на партията.  „Като докладчик в Европейския парламент работих по документ, с който препоръчвам на Еврокомисията да предложи създаването на общи минимални стандарти за гражданското производство в ЕС. Те не биха могли да заместят националните процесуални системи, нито цялостно, нито дори частично, но ще допринесат за модернизирането на националното производство, ще улеснят достъпа на гражданите до правосъдие, ще гарантират равноправни условия за бизнеса“, каза Емил Радев. Според него това е решаващата стъпка в процеса на по-нататъшна хармонизация и сближаване на системите на гражданското правосъдие на държавите-членки. В по-дългосрочен план целта е създаването на Европейски гражданско-процесуален кодекс.  Той акцентира и върху регламента относно събирането на доказателства, по който е бил докладчик.  „Новите правила ще направят директното събиране на доказателства по-евтино, лесно, бързо и сигурно. Те регулират взаимната правна помощ по граждански и търговски дела между държавите-членки, осигурявайки по-ефективна рамка за трансгранично съдебно сътрудничество. Най-голямо приложение ще има в случаите, когато доказателства трябва да бъдат събрани в друга страна от ЕС чрез изслушване на свидетел или експерт по дадено дело например”, обясни Радев и допълни, че промените на практика ще позволят на съдилищата пряко да събират доказателства чрез използването на видеоконференция или друга подходяща съвременна технология за комуникация от разстояние.  „Новите технологии бързо навлизат в живота ни и трябва да се възползваме от възможностите, които предлагат за по-улеснен достъп до правосъдие”, категоричен бе Радев.  Той информира представителите на адвокатските колегии и за измененията, които е внесъл и са приети, така че наличните електронни средства да гарантират, че съдържанието на документите и другите получени писмени съобщения е достоверно, колкото и на хартиен носител.  „Даваме, също така, възможност на адресата да откаже приемането на документ връчен по електронен път - нещо, което до момента не беше предвидено и ако не беше въведено, можеше да внесе объркване и правна несигурност”, уточни Радев. Той бе категоричен, че процедурите в държавите, въвели онлайн регистрация за дружествата, каквато е и България, обикновено са по-евтини и водят до по-бързо обработване на документите.  „Въвеждането на общи правила за онлайн регистрация на дружества ще бъде от голяма полза за малките и средни предприятия и ще подобри тяхната мобилност и конкурентоспособност. Пряко засегнати от подобренията на директивата, ще бъдат над 19 млн. дружества с ограничена отговорност, от които около 99% са малки и средни предприятия”, подчерта Емил Радев.  Като докладчик от страна на ЕНП той е призовал ЕК още през 2017 г. да приеме хармонизирани правила не само за трансграничните сливания, но и за разделянията и преобразуванията на дружества в ЕС.  „Радвам се, че този призив беше чут и залегна в новата директива. ЕП настоя и за създаване на нова ускорена процедура за търговските спорове. Застъпена беше и идеята за Европейски търговски съд, който да допълва съдилищата на държавите-членки и да предложи на страните по спора международен форум, специализиран в разрешаването на търговски спорове. Надявам се, че през следващия мандат ще постигнем и съответните резултати”, коментира Емил Радев.  Той отбеляза, че понякога работата на евродепутатите изглежда доста абстрактна, тъй като голяма част от законодателството започва да се прилага след определен период от време, но дава пряко отражение върху живота на хората. Като пример кандидатът за член на ЕП посочи извоюваното премахване на апостилите и нуждата от легализация на официални документи в ЕС.  „Спестяваме на европейските граждани до 40 млн. евро годишно, а също и много тичане по институции за документи за гражданско състояние като акт за раждане, за смърт, за брак, удостоверение за име, за развод, за местоживеене и др. Следващата стъпка е да разширим обхвата на новия регламент, така че той да се прилага и за дипломите, удостоверенията за професионална квалификация, за официални документи, удостоверяващи признато увреждане”, отчете кандидатът за евродепутат.  По време на срещата Емил Радев коментира и темата за решаването на семейни спорове или раздяла на международни двойки.  „Трансграничното съдебно сътрудничество е от ключово значение, за да се осигури безопасна правна среда за децата, в която те да поддържат отношения и с двамата родители, живеещи евентуално в различни европейски страни. През декември 2018 г. Съветът прие и своята обща позиция, която предвижда пълно премахване на екзекватурата за решенията по въпроси, свързани с родителската отговорност. Въвеждат се и по-ясни правила относно възможността детето да изрази мнение по време на всички производства по съответния случай. По-ясни правила са предвидени и относно случаите на отвличане на дете в рамките на ЕС”, посочи Емил Радев пред присъстващите адвокати и отговори на поставените от тях въпроси.  ", "date": "2019.05.10", "title": "Емил Радев в Сливен: Настоявам за общи минимални стандарти за гражданското производство в ЕС "}
{"url": "http://epicenter.bg/article/Ivelina-Vasileva-poseti-firma-za-retsiklirane-v-stolichniya-rayon-Iskar-/182547/2/48", "text": "  Кандидатът за евродепутат от листата на ГЕРБ и СДС Ивелина Василева посети фирма за рециклиране в столичния район Искър. Това съобщиха от пресцентъра на партията.  В срещата с управителите и работещите в компанията участваха общинският съветник и председател на постоянната комисия по опазване на околната среда, земеделие и гори Лорита Радева, кметът на район Искър Ивайло Цеков и Николай Попов, член на УС на ПГЕРБ-София.  Бяха дискутирани различни теми, свързани със Закона за управление на отпадъците, действащата нормативна уредба в страната и различни европейски програми в областта на екологията.  Представители на компанията заявиха, че са изключително доволни от реализираните до този момент европейски проекти и добрите условия за бизнес в район Искър, създадени от кметa Ивайло Цеков.  Благодарение на еврофинансирането са увеличени значително производствените мощности. Спечелен е проект за модернизация на производството и е закупена нова рециклираща инсталация. Това според домакините на срещата се дължи основно на водената от правителството успешна политика в сектора.  Ивелина Василева даде изключително висока оценка на дейността на компанията и реализираните от нея проекти. Бяха демонстрирани възможностите на новата-модерна инсталация за преработка на найлонови опаковки.  Кандидатът за евродепутат добави, че Законът за управление на отпадъци въвежда изискванията на европейското законодателство, свързани с развитието на кръговата икономика. Според нея преходът към кръгова икономика има потенциал за стимулиране на работни места и конкурентоспособност.  Ивелина Василева каза още, че ГЕРБ ще настоява за осигуряване на подкрепа за прехода към чисто производство на малките и средните предприятия и ще продължи да работи за създаване на зелени работни места и стимулиране на иновациите.  ", "date": "2019.05.10", "title": "Ивелина Василева посети фирма за рециклиране в столичния район Искър "}
{"url": "http://epicenter.bg/article/Asim-Ademov-v-Momchilgrad--Otstoyavame-natsionalniya-interes-na-Balgariya-s-podkrepata-na-ENP/182548/2/48", "text": "  „Познавам живота и трудностите в смесените райони, но виждам, че всеки следващ път структурите на ГЕРБ се разширява и това се дължи на смели хора като вас. Вие сте истински герои.“ Това заяви кандидатът за евродепутат от листата на ГЕРБ и СДС Асим Адемов по време на среща с членове и симпатизанти на ГЕРБ в Момчилград, съобщиха от пресцентъра на партията.  „За две години в ЕП се убедих, че страната ни има авторитет и гласът ни се чува. Не ни е лесно. Ние сме 17 депутати от 751. Не е лесно да остояваме националния интерес, но с подкрепата на ЕНП го правим. Европейският съюз ни има доверие“, увери хората Асим Адемов.  По думите на областния координатор на ГЕРБ в Кърджали Цвета Караянчева благодарение на европейските фондове, на парламента и на правителството на Бойко Борисов - България се развива и върви напред.  „Убеждаваме хората не със заплахи, а с упоритост. Работим сериозно и това ще си проличи на изборите. Що се касае до Асим - той се срастна с Кърджали. Не го чувстваме като външен човек, той си е наш. Борим се да имаме 8 депутати на ГЕРБ в ЕП“, подчерта Караянчева.", "date": "2019.05.10", "title": "Асим Адемов в Момчилград: Отстояваме националния интерес на България с подкрепата на ЕНП"}
