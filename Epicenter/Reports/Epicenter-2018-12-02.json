{"url": "http://epicenter.bg/article/Valentin-Radomirski-/169762/2/0", "text": "Най-правилната реакция по отношение на конфликта между Украйна и Русия в Керченския проток е била на американския президент Доналд Тръмп. Това каза в предаването „120 минути” по БТВ Валентин Радомирски, изпълнителен директор на Института за икономика и международни отношения. Според него Тръмп е бил най-адекватен от гледна точка на техническите обстоятелства.   „Тръмп каза: „Искам да разбера – имало ли е искане за преминаване от украинска страна или не е имало”, посочи Радомирски. Изяснение от техническа гледна точка се очаква да бъде направено в бъдеще. Има обаче една „вратичка”, която всяка от страните в конфликта използва съобразно целите си.   „Тук въпросът стои в един документ, който продължава да се води като стълб на международните отношения, на международното право – Уставът на ООН. В чл. 1 е казано, че нациите имат право на самоопределение, а в чл. 2 се говори за неприкосновеността и териториалната цялост на държавите. По този начин и двете държави в момента в този спор имат право. Това беше използвано от великите сили по време на цялата Студена война, сега пак”, разясни дипломатът.   Според него българската позиция спрямо конфликта е по-умерена в сравнение с други държави и това е правилно, защото България се намира по-близо до този конфликт, отколкото другите държави от ЕС. „Друг е въпросът, че нюансите в позициите, както на нашия президент, така и на премиера даваха различни трактовки на варианта. Аз лично бих искал да чуя като дипломат изречението, че България изпитва опасения за въздействието на конфликта върху сигурността на Черно море и призовава напрежението сега да не бъде използвано за увеличаване на военно присъствие в неговата акватория и крайбрежните райони”, каза още Радомирски.   По отношение на енергийните проекти, свързани с Москва и плановете втората тръба на „Турски поток” да минава през България, експертът в международните отношения каза: „Моето лично мнение е, че ние трябва да поддържаме този поток. Той има геополитическо значение за нас и цяла Централна Европа. Ще даде възможност за диверсификация дори и с руски газ на страните от Европейския съюз”.    ", "date": "2018.12.02", "title": "Радомирски: Тръмп бе прав, когато попита имало ли е искане за преминаване от украинска страна"}
{"url": "http://epicenter.bg/article/Roman-Vasilev--Nyama-da-si-zaravyam-glavata-v-pyasaka-zaradi-dumite-kam-Nikolay-Tsonev/169730/2/0", "text": "Бившият зам.-градски прокурор на София Роман Василев заяви, че няма да си заравя главата в пясъка заради думите си „абсолютен престъпник” при ареста на бившия военен министър Николай Цонев през 2010 г. Василев припомни, че още тогава се е извинил.   Преди дни стана ясно, Цонев ще получи 108 хил. лв. от държавата, след като окончателно осъди прокуратурата за моралните вреди, които е претърпял от ареста си и делото за подкуп срещу него, по което преди 3 г. беше окончателно оправдан. „Психическото и емоционалното напрежение към онзи момент доведе до тези неконтролирани мои думи, но аз още същия ден съм се извинил за тях и съм се отвел от досъдебното производство, за да няма  съмнения. Но няма да си заравям главата в пясъка заради това, което съм казал”, подчерта Роман Василев в предаването „Тази неделя” по БТВ. „Тогава стресът по това дело беше доста голям. Тези изречени думи не са за хвалба, поднесъл съм своите извинения, не съм се крил, казах, че поемам цялата отговорност”, допълни той.   „Ако с този ентусиазъм, с който сега коментираме това дело, говорим за успехите на прокуратурата, обществото ще има съвсем друго виждане”, подчерта бившият зам.-градски прокурор. „Обезщетението е низ от много действия. Вие искате да прехвърлите вината на някого за това, че има оправдателна присъда. Ако имаше само осъдителни присъди, щеше да има диктатура”, коментира Роман Василев.  Той отрече категорично появилата се преди месеци информация, че ще бъде предложен за шеф на затворите.        В момента Василев работи в голяма международна компания. „Прецених, че предпочитам малко по-друг вид дейност и повече спокойствие”, отбеляза Роман Василев, който допълни, че няма желание да се върне в прокуратурата. „Не съм имал никакви зависимости и това е показателно от нещата, които съм правил”, каза още бившият градски прокурор.    ", "date": "2018.12.02", "title": "Роман Василев: Няма да си заравям главата в пясъка заради думите към Николай Цонев"}
{"url": "http://epicenter.bg/article/Prof--Mihaylov--Neobhodima-e-nova-filosofiya-na-upravlenieto-na-zdraveopazvaneto/169736/2/0", "text": "„Необходима е нова философия на управлението на здравеопазването, а управляващите не дават такава“. Това заяви народният представител от ПГ на „БСП за България“ проф. Георги Михайлов в ефира на БНР. Той бе гост в предаването \"Неделя 150\".   Депутатът от БСП подчерта, че с преходните и заключителни разпоредби в закона за бюджета се променят 16 закона. Според него това е грубо нарушение, правно неиздържано и трябва да се произнесе Конституционният съд. „Малко са лекарите в управлението на Министерството на здравеопазването. Това не е счетоводна къща, а огромна визия за много сериозно социално направление в живота на българина“, допълни той.   Проф. Михайлов подчерта, че през годините нищо от философията на бюджетиране не се е променило. „Бюджетът изскача на повърхността някъде октомври и на бърза ръка се приема - гласува се ударно за 72 часа. Бюджетите в нормалните държави се обсъждат месеци наред, търси се консенсус, а не в късни часове, вече преуморени, депутатите почти не разбират какво се говори в пленарна зала. Дискусията свършва в 1 или 2 часа през нощта и започва в 9 сутринта. Това е едно налагане на гласуване на огромни за България средства по един абсолютен команден от страна на мнозинството начин“, категоричен е той. Народният представител подчерта, че управляващите не са били против предложението в Преходни и заключителни разпоредби, което създава изключително голяма опасност от скрита приватизация в лечебните заведения. Той допълни, че много от въпросите в бюджета са спорни и опозицията е давала своите аргументи. „Забранява се появата на нови болници, но не се предприемат никакви мерки към контрол и евентуално стесняване на легловата база. 80% от легловия фонд в болниците в България се намират в 4 града. Хората в страната нямат пари да отидат на 50 км., за да потърсят помощ“, каза още депутатът. По неговите думи много от общопрактикуващите лекари не се чувстват удовлетворени, а в определени региони в радиус от 50-100 км. не само, че няма лекар, а няма и аптека. „Ако говорим от експертна гледна точка, е меко казано несериозно да се говори, че в рамките на шест месеца може да бъдат променени и да се унифицират всички стандарти по клиничните направления на медицината в България. Аз съм един от хората, които са получили задача от Министерството на здравеопазването да създадат преди години едни от първите стандарти по клинични дисциплини. Това се работи с години – стиковат се между отделни специалности, лечебни заведения, преценяват се възможности“, обясни проф. Михайлов. Според него това, което правят управляващите, прилича на влизането на слон в лаборатория. Според проф. Георги Михайлов най-големият проблем в бюджета за здравеопазване е наливането на голяма сума пари в нереформирана система. „Лошото е, че това се говори вече две години, а нещата не се променят. Напротив – създават се допълнителни административни структури, които ще усложнят работата на специалистите. Те са претоварени с административна дейност“, коментира народният представител. По неговите думи целта в болниците е реализирането на клиничната пътека и когато тя изчерпи своя времеви интервал, пациентът е изпроводен до вратата на болницата, за да може тя да продължи да прави не здраве, а клинични пътеки. „Докато това съществува, нещата в България няма да се оправят“, каза още народният представител.      ", "date": "2018.12.02", "title": "Проф. Михайлов: Необходима е нова философия на управлението на здравеопазването"}
{"url": "http://epicenter.bg/article/D-r-Hasan-Ademov--Nikoga-ne-e-imalo-ideya-za-ogranichavane-na-lichnata-pomosht-/169737/2/0", "text": "”За нас предсрочните избори са неизбежни, заявили сме го многократно.” Това заяви председателят на социалната комисия в НС Хасан Адемов. Той подчерта, че заради скандалите ”Обединените патриоти” са причината за това по-скоро да има предсрочни избори. Адемов поясни, че все пак отговорността за управлението е на ГЕРБ.   \r\n Хасан Адемов не пожела да коментира претенцията на БСП да бъде единствена опозиция, но изтъкна факта, че още от самото началото на структурирането на кабинета от ДПС са били против участието на патриотите в управленската коалиция. \r\n   \r\n Адемов отбеляза също пред БНР, че едва сега БСП са се присъединили към техните идеи, както за оставката на Валери Симеонов, така и участието на патриотите в управлението. \r\n   \r\n Относно предложението на ДПС да подкрепи кабинет на малцинството той коментира, че това е друга теза. В социалната комисия работели по тази хипотеза като се търсело консенсус. \r\n   \r\n \"По никакъв начин идеята за търсене на консенсус в социалната комисия не може да бъде прехвърлена към отношенията между политическите партии в Народното събрание\", поясни Адемов. \r\n По отношение на сигнали от майките на деца с увреждания, че одобрените промени в законите, не са това, което са се разбрали с депутатите, Адемов подчерта, че напрежение е предизвикал Закона за личната помощ и разпределението на 71,5 млн. лв. \r\n   \r\n Той поясни, че никога те е имало идея за ограничаване на личната помощ. Идеята е било тези средства да бъдат експонирани, показани в бюджета и това е създало напрежение. \r\n   Майките на деца с увреждания сигнализираха през седмицата, че промените в законите, които бяха одобрени в социалната комисия, не са точно това, за което са се разбрали с депутатите и те бяха прегласувани.   „Създаде се напрежение около Закона за личната помощ по отношение на един текст, който регламентираше тези просволутите 71,5 млн. лв., но по-скоро става въпрос за тълкуване, отколкото за неразбиране на това, което беше предложено. Защото на практика не беше ясно, преди окончателното приемане на Закона за личната помощ, механизмът, по който ще се реализира тази лична помощ“, д-р Адемов.   “Тези 71 милиона и половина, министърът на финансите предварително беше ги задържал в бюджета на държавата, в централния бюджет, за да може, след като се изчисти механизмът, дали ще бъдат  през делегирани бюджети… или през Министерство на труда и социалната политика чрез Агенция за социално подпомагане, и тогава да се предвидят съответните трансфери. Част от работната група, тя включваше повече от 20 човека, заседаваше в продължение на повече от месец всеки ден по десетки часове, за да можем да стигнем до тези текстове и една част от членовете на работната група настояваха тези пари да се видят в бюджета, в закона по-точно, без да се уточнява в кой закон - това създаде напрежение“, уточни той.   Д-р Адемов поясни, че „никога те е имало идея за ограничаване на личната помощ, идеята беше тези пари по някакъв начин да бъдат експонирани, да бъдат показани в бюджета и това създаде напрежение, което след доста сложни совалки беше преодоляно и сега предлагаме за следващата седмица текстове, които са консенсусни“.   На въпрос защо се е стигнало до намесата на премиера и на среща на майките на деца с увреждания с него, след като той “малко се е разсърдил“ от това, че са разделили парите на две, Адемов отговори: „Парите винаги са били на едно място и това е бюджетът на Министерството на труда и социалната политика, където за политиките за хора с увреждания, са предвидени близо 450 милиона. Като тези 71 милиона и половина, които бяха предмет на спора, пак повтарям, бяха задържани в централния бюджет, за да може след приключването на приемането на Закона за личната помощ, да бъдат предвидени, там където им е окончателното място, по механизма, който е разписан по Закона за личната помощ“, каза той.   „Знаете, че в рамките на следващата година е предвидена нова финансова подкрепа в рамките на пет скали, като в зависимост от процента и намалена работоспособност, вида и степента на увреждане, са разделени между 7 и 57%, не от гарантирания минимален доход, както беше досега, а от линията за бедност, която за следващата година е 348 лева. Което означава, че една сериозна финансова подкрепа за хората с увреждания предстои от началото на следващата година. Без нова оценка на потребностите“, обясни още Хасен Адемов. „Що се отнася до Закона за личната помощ от 1 април стартира оценката на потребностите, на индивидуалните потребности на хората с увреждания. В зависимост от оценката, която ще бъде направена от специализирани състави към Дирекция социално подпомагане ще се издават т. нар. направления, които са зависими за всички институции “, поясни още той. И допълни, че „в тези направления ще бъде отбелязана потребността от часовете за лична помощ, която е индивидуализирана в Закона за личната помощ в пет скали“.   „За следващата година Законът за личната помощ стартира от 1 септември, като дотогава асистентките програми – личен асистент, социален асистент, домашен помощник ще продължат, по начина, по който са действали през 2018 година“, каза още Адемов и обясни, че „въвеждането на личната помощ ще стане поетапно“.   Относно ограниченията, които ще има личната помощ той поясни: “Има ограничение на часовете в зависимост от увреждането. Тези, които са с най-тежки увреждания могат да получат максималната лична помощ за 168 часа на месец, а тези, които са с по-малка потребност, от лична помощ могат да получат по-малко часове. Ограничението е в часовете, а иначе по отношение на финансирането няма ограничение. Всички направления за указване на лична помощ ще бъдат удовлетворени“.   На въпрос на водещия дали работата с  ГЕРБ по тези теми в социалната комисия, означава  че е смекчена позицията на ДПС за „преформатиране“ на управлението Адемов отговори: „Няма такава идея, никой не говори за преформатиране на управлението, ако намеквате за това, по някакъв начин ДПС да се промъкне и да бъде част от управлението, няма нищо такова“.   Предложението на ДПС да подкрепи кабинет на малцинството той коментира така: „Това е друга теза. Хипотезата, която вие отбелязахте, че работим в социалната комисия, не само с колегите от ГЕРБ, а и с колегите от “БСП за България“ и с другите политически партии, защото социалната политика, по моето разбиране, трябва да почива на консенсусни решения “ и поясни “по никакъв начин идеята за търсене на консенсус в социалната комисия не може да бъде прехвърлена към отношенията между политическите партии Народното събрание“.   На въпрос, свързан с претенцията на БСП да бъде единствена “истинска опозиция“ той отговори: „Нямам разположение на духа, с което да коментирам идеите и хипотезите на колегите от “БСП за България“, но искам да подчертая, че ние от ДПС бяхме първите, които още от структурирането на кабинета се обявихме против участието на Обединените патриоти в тази управленска коалиция, и когато ние говорихме затова, че те нямат място в управлението на държавата БСП – не знам къде са били и какво са правили – сега се присъединиха към нашите идеи, както за оставката на Валери Симеонов, така и за участието на “Обединените патриоти“ в управлението“.   Темата за възможни предсрочни избори той коментира така: „За нас предсрочните избори са неизбежни, заявили сме го многократно, това което искам дебело да подчертая, че управляващите и по-точно “Обединените патриоти“ са тези, които с непрекъснати скандали допринасят за това предсрочни избори да има по-скоро. Но според нас отговорността за управлението е на основната политическа партия ГЕРБ, защото те поканиха “Обединените патриоти“ в управлението“.    ", "date": "2018.12.02", "title": "Д-р Хасан Адемов: Предсрочните избори са неизбежни, скандалите при ОП само ги ускоряват"}
{"url": "http://epicenter.bg/article/Ivaylo-Kalfin-prognozira-novi-protesti-zaradi-horata-s-uvrezhdaniya/169738/2/0", "text": "Бившият вицепремиер Ивайло Калфин прогнозира днес пред БНР нови протести на хората с увреждания догодина. Според него до това може да се стигне, тъй като предвидените средства в бюджета не решават проблемите на тези хора.   „Правят се полезни действия, включително с тези нови закони, които подготви министерство на труда и социалната политика, но те не променят коренно системата“, каза Калфин в предаването „Неделя 150“ на програма „Хоризонт“. „А системата трябва да бъде насочена към това за всеки човек с увреждане и неговото семейство да се потърси начин той да излезе от вкъщи, да се социализира, да получи услугите, от които има нужда, а не да се затвори и да му се дават пари, за да стои в къщи“, добави Калфин.    ", "date": "2018.12.02", "title": "Ивайло Калфин прогнозира нови протести заради хората с увреждания"}
{"url": "http://epicenter.bg/article/Daniela-Daritkova--Lechenieto-na-detsa-v-chuzhbina-nyama-da-spre/169739/2/0", "text": "Мнението на медицинските специалисти е решаващо при лечението на деца в чужбина, каза в предаването „Неделя 150“ по БНР шефката на здравната комисия в парламента д-р Даниела Дариткова. Тя коментира закриването на Обществения съвет към фонда. „Когато на дете се налага и не може да му се окаже тази медицинска помощ в България, то ще заминава, както досега да се лекува в чужбина, но искам да подчертая, че трябва да се върви и в другата посока - да се търсят варианти на привличане на специалисти, които да обучават наши лекари“, каза Дариткова. „Тези два процеса могат да текат едновременно - от една страна да не се застрашава живота и здравето на децата, когато се нуждаят от своевременна медицинска намеса, която не е възможно да се окаже в България, от друга страна ние да развиваме нашата медицинска наука“, обясни тя. В бюджета за догодина има повече средства за здравеопазване, подчерта д-р Дариткова.    ", "date": "2018.12.02", "title": "Даниела Дариткова: Лекуването на деца в чужбина няма да спре"}
{"url": "http://epicenter.bg/article/Tsveta-Karayancheva--Predlozhenieto-za-750-lv--globa-za-otsastvie-na-deputat-vliza-tazi-sedmitsa/169742/2/0", "text": "В Стара Загора парламентарният шеф Цвета Караянчева информира, че в дневният ред на Народното събрание тази седмица ще влезе и предложението на колегата ѝ от ГЕРБ Данаил Кирилов за санкции от 750 лева при отсъствие на депутат.   „Не бива обаче да бъдем популисти, не бива  да правим неща, които ще се харесат на определена група от хора за кратко време и след това отново ще попаднем в някаква спирала на взаимни обяснения, обвинения и всичко останало“, каза Караянчева.   „Очаквам още по голяма конфронтация, предизборно градуса на напрежението се вдига, дори и най малките партии ще бъдат изключително активни, изключително агресивни предполагам, дано да бъдат за политики, а не популистки“, добави Караянчева.   Парламентарният шеф коментира и продължаващите протести в страната. Тя заяви, че уважава правото на мнение на всеки, но не одобрява яхването им от партии.  „Ние сме демократично общество и всеки трябва да заяви исканията си, а управляващите да намерят коректив в това. Смятам, че ние се вслушваме и в това, което искат протестиращите, и в критиките към нас“, каза тя. Председателят на парламента изрази надежда, че в годината, в която предстоят два избора, дебатите ще бъдат конструктивни и принципни, за политики, а не популистки.   Председателят на парламента участва в Регионалната академия на Младежи ГЕРБ „Перспективи 2019 – европейски и местни“, която се проведе през уикенда в Стара Загора. „Липсват дебати по политики. През последните месеци опозицията се опитва да отмества фокуса от всичко постигнато от ГЕРБ. Имаме успешно европейско председателство, приехме много добър бюджет на страната, харесван дори от синдикатите“, подчерта Караянчева.   Цвета Караянчева коментира промените в Наказателния кодекс, които се отнасят до домашното насилие. Криминализирането на психологическия тормоз и системното му преследване ще де по-голяма сигурност, смята председателят на Народното събрание. Според Караянчева е важно в дебата да се включат неправителствените организации, които да дадат предложения: „Така ще се създаде истински работещ закон. Трябва и общините да участват активнов обсъждането на възможностите, които даваме за защита на жертвите на насилие“. Предвидените санкции са до 5 години затвор, пробация, тъй като досега налаганите административни наказания не дават резултат. Ние като общество трябва да бъдем непримирими, но това е дълъг процес, който трябва да се възпитава, категорична е Караянчева.   Във форума се включиха над 100 млади хора от областите Габрово, Пловдив, Пазарджик, Сливен, Ямбол, Хасково и Стара Загора. Сред лекторите бяха Торстен Гайслер, директор на фондация „Конрад Аденауер“ за страната ни, народният представител Тома Биков, зам.-министърът на външните работи Георг Георгиев, евродепутатът Андрей Новаков, зам.-председателят на EDS (Европейски студенти демократи) Робърт Киш, старозагорските народни представители от ГЕРБ и др.     „Ние сме част от глобалния свят. Затова е важна посоката - европейската и световната, защото и ние сме част от този процес“, подчерта Емил Христов, общински ръководител на ГЕРБ в Стара Загора и зам.-председател на парламента. Той дебатира с младите хора за Брекзит-а във Великобритания, избирателната система у нас, развитието на IT сектора и др. „В момента БСП се опитва да руши устоите на държавата. Ръководството й насажда негативизъм и отрицателно отношение\", смята Емил Христов. Той посочи, че БСП и президентът играят заедно срещу българските институции.    ", "date": "2018.12.02", "title": "Цвета Караянчева: Предложението за 750 лв. глоба за отсъствие на депутат влиза тази седмица"}
{"url": "http://epicenter.bg/article/Opasno-mrasen-vazduh-v-chetiri-grada-/169743/2/0", "text": "Опасно мръсен въздух са дишали жителите на четири града у нас в неделната сутрин. Превишения в нормите са регистрирани в София, Велико Търново, Русе и Пловдив. По данни на Air Quality Index на Европейската комисия в 9.00 часа концентрацията на фини прахови частици (PM2.5) във въздуха над столицата е била 127.3 µg/m3, а на фини прахови частици (PM10) - 166 µg/m3. Среднодневната норма за безопасен въздух е 50 µg/m3, информира Нова телевизия.    ", "date": "2018.12.02", "title": "Опасно мръсен въздух в четири града!"}
{"url": "http://epicenter.bg/article/Desetki-grazhdani-protestirat-sreshtu-promeni-v-Zakona-za-veroizpovedaniyata-pred-Narodnoto-sabranie/169744/2/0", "text": "Десетки граждани протестират срещу промени в Закона за вероизповеданията пред сградата на Народно събрание, предаде репортер на Агенция „Фокус“.   Мирното шествие се организира от християнската общност на протестантските вярващи и църкви в България. В района на протеста има засилено полицейско присъствие. Протестиращите носят плакати, които гласят „Свобода на словото, на вярата, на убежденията“, „Бога да пази България“, „Да се запази независимостта на държавата от църквата и на църквата от държавата“, „България е демокрация, а не диктатура и тоталитаризъм“, „Ненамеса на държавата във вярата“. Протестът се организира за четвърта поредна неделя в столицата.", "date": "2018.12.02", "title": "Десетки граждани протестират пред парламента срещу промени в Закона за вероизповеданията "}
{"url": "http://epicenter.bg/article/Zadarzhaha-mazha--koyto-se-barikadira-vchera-v-doma-si-v-Sofiya/169735/3/0", "text": "Полицията в София задържа днес 33-годишният мъж, който вчера се барикадира в дома си заради влязла в сила присъда и факта, че трябваше да бъде отведен в затвора. След няколкочасови преговори вчера мъжът бе оставен в дома си от психолозите на МВР. Днес сутринта при операция на СДВР Илия Чулин е бил арестуван. Предстои да бъде предаден на звеното \"Съдебна охрана\" и отведен за излежаване на наказанието си. Припомняме, че сигналът в полицията за мъжа бе подаден вчера, около 10.20 часа, когато на адреса пристигнали служители от „Съдебна охрана“ с цел отвеждането му в затвора. Мъжът – криминално проявен и с влязла в сила присъда, заплаш ил обаче да скочи от 12-я етаж.  ", "date": "2018.12.02", "title": "Задържаха мъжа, който се барикадира вчера в дома си в София"}
{"url": "http://epicenter.bg/article/Andronov--Presileno-e-da-govorim-za-kriza--ima-obrat-v-ikonomicheskiya-tsikal/169732/4/0", "text": "Няма такава непосредствена видимост за голяма финансова криза, само че има индикации за забавяне на икономическия растеж и за обрат на икономическия цикъл. Това заяви в студиото на \"Денят започва с Георги Любенов\" по БНТ Петър Андронов, председател на Асоциацията на банките в България. След тези няколко години на растеж на всички икономики, на глобалната икономика, има признаци вече, че тя се забавя, задъхва и че навлизаме в друга фаза на икономиката, обясни той.   Може би е твърде пресилено да говорим чак за криза, но че има забавяне и вероятно обрат в икономическия цикъл - имаме много индикации вече, бяха точните думи на Петър Андронов, председател на Асоциацията на банките в България, в телевизионния ефир. Не бива да преекспонираме размера на спестяванията, категоричен е той. Според Петър Андронов истината е, че за последните 15 години те са се увеличили няколкократно, но сме далече от средните нива на ЕС за спестявания, които надхвърлят БВП на развитите страни в пъти. Тоест нашите спестявания все още са скромни, отнесени към това, което има средния европеец, бе неговият извод.      ", "date": "2018.12.02", "title": "Андронов: Пресилено е да говорим за криза, има обрат в икономическия цикъл"}
{"url": "http://epicenter.bg/article/Anton-Gitsov--Chetivo-za-upravnitsi-i-deputati-/169746/11/0", "text": "Ето две впечатляващи последни новини:  ”- написа във Фейсбук председателят на ПГ на ГЕРБ Цветан Цветанов.   А „Епицентър” съобщи: „ .  . Във втория случай 85-годишна старица, чиито дом изгорял преди месец се преместила в пристройка до къщата, но живяла в нечовешки условия и починала. Опитите да бъде настанена в социален дом ударили на камък, според кметът Пламен Лъжовски, който казва :     Може и българската икономика се развива, както ни увещават управляващите от години, но е очевидно, че произведените блага не се трансформират в изграждане на социални домове, които да приютят възрастни нещастни хора като двамата старци в Кнежа, които едно време с труда си са изграждали българската икономика. Нито в изграждане на достатъчно детски градини, за да могат и майките да работят за изхранване на семейството. Нито за ремонтиране на отвратителните килии в затворите, в които живеят такива като Иванчева и Петрова. Нито за запълване на зеещите дупки по българските пътища и тяхната поддръжка, които причиняват катастрофи с тежки последствия за катастрофиралите и до смърт като случая край Своге. Нито за изграждане на достатъчно клиники за приютяване и лекуване на психично болни, много от които скитат по улиците и са опасни за себе си и околните. Нито за обновяване на държавните болници, които са в окаяно състояние, нито за спасение на заплашените от закриване провинциални болници.   Българската икономика сигурно се развива, след като се намират средства да се увеличават непрекъснато заплатите на депутатите и субсидиите на партиите, едни от най- високите в Европа в стойност евро на глас, толкова високи, че им остават в излишък, а за благотворителна дейност, с цел привличане на гласоподаватели разбира се.  Българската икономика сигурно се развива, ако съдим по непрекъснато и увеличаващо се трансформиране на създадените блага в изграждане на бляскави частни болници, които по лукс и обзавеждане са на световно ниво, посетете Софиямед, АмериМед, за да се убедите.   Тези дни бе тържествено открита поредната частна болница с нов корпус в осем етажна сграда към съществуващата МБАЛ „Света София” на семейство Христо и Валентина Мазнейкови. С цели седем операционни зали. Ето какво пише във в-к „Сега” по този повод: „За всички е ясно, че никой няма да налее купища пари в огромна структура, без да е сигурен, че тя ще де финансира от НЗОК”. Така се изграждат тези супермодерни болници, така са изградени и болниците „Софиямед”, „Пълмед”и „Бургасмед”. С трансформиране на държавния капитал в частен.   Българската икономика сигурно се развива и произвежда блага, но те не достигат до бедните, а се преливат към богатите.   Ние сме социална държава, обяви веднъж по някакъв повод българският премиер Бойко Борисов, но така ли е това? Ето какво ни съобщава журналистът Валери Найденов в „168 часа”: „Коефициентът „Джини”, който измерва социалното неравенство е достигнал през 2017 г. 40.2 пункта, рекорд в историята на ЕС. В момента средното за ЕС е 30.3, а в стара крепост на капитализма като Белгия е 26.09 - чист комунизъм!” Неравенството се трупа и трупа, заключава известният журналист, и няма как да не се трупа, когато и мизерните доходи на бедните се облагат с данък, а богатите и олигарсите се радват на минимален данък от 10%, докато във всички развити европейски държави той е прогресивен и достига и надминава 40%, така че да се захрани държавният бюджет, и да може част от произведените блага да се трансформират в социални програми за помощ на бедните.   Международната рейтингова агенция S&P Global Ratings потвърди положителният дългосрочен и краткосрочен на България, съобщи Цветан Цветанов и допълни че „че тези отлични резултати ще дадат нов силен тласък на нашата работа по пътя ни към осигуряването на българските граждани европейски доходи и стандарт на живот”.     Но какво го грее това онова градско семейство повишения ни рейтинг от S&P, което избутва зимата само в една стая, отоплявана с радиатори, защото не може да си позволи да отоплява всички стаи? И ако икономиката ни е цъфнала и вързала, защо трябваше да умрат в мизерия и от студ двамата старци в община Кнежа? Защо над милион български граждани търсят препитание в чужбина и защо всекидневно протестиращи заливат улиците на българските градове?", "date": "2018.12.02", "title": "Антон Гицов: Четиво за управници и депутати "}
{"url": "http://epicenter.bg/article/V-Sofiyskata-mitropoliya-predstaviha-knigi-za-svetetsa-svetkavitsa-Efrem-Novi/169756/6/0", "text": "В Софийска митрополия бяха представени премиерно книгите за свети Ефрем Нови \"Свети вмчк и чудотворец Ефрем Нови\" и детската \"Светецът светкавица\". Самият свети Ефрем е наричан светлавица, заради бързите чудеса, които върши на нуждаещите се, обяви пред публиката авторът на двете четива и водещ на новините на Тв Европа Ангел Бончев.  Над 150 човека проследиха интерактивното представяне на книгите чрез включвания на гръцки митрополити и църковни певци. Едно от чудесата в книгата беше пред \"Свети вмчк и чудотворец Ефрем Нови\" предизвика емоция в събралите се зрители. Емоционалният разказ на жена, която е загубила детето си, което е било в утробата й и с помощта на свети Ефрем се е съживило въодушеви всички в митрополитската зала. Част от присъстващите се просълзиха от чутия разказ на Ревека Клисиархи за възкръсването на чедото й вътре в нея. Белоградчишкият епископ Поликарп уважи събитието, както и множество духовници от епархията. Особено внимание бе обърнато на детската книга \"Светецът светкавица\". В книгата се засяга въпросът за пътищата в живота и кой от тях да изберем. С историята на непослушния Николай и перипетиите, в които се впуска той започва книгата, но запознанството му със свети Ефрем Нови и помощта, която му оказва чудотворецът от Неа Макри преобръщат сърцето на подрастващия младеж. „Светецът светкавица“ е в жанр художествена документалистика, а илюстрациите нямат аналог на никоя друга православна детска книга през последните години у нас. Може да поръчате книгата „Свети великомъченик и чудотворец Ефрем Нови“ и „Светецът светкавица“ на телефон 0898802638 , както и на сайта на автора www.angelbonchev.com. ", "date": "2018.12.02", "title": "В Софийската митрополия представиха книги за светеца-светкавица Ефрем Нови"}
{"url": "http://epicenter.bg/article/Makron-otmeni-vizitata-si-v-Polsha-zaradi-pogromite-v-Parizh/169721/7/0", "text": "Ожесточени сблъсъци белязаха протестите на „жълтите жилетки” в Париж през нощта срещу неделя. Изпотрошени бяха полицейски автомобили, счупени витрини на магазини и банки. Органите на реда използваха сълзотворен газ и гумени куршуми, за да разпръснат демонстрантите.   Около 110 души, сред които 17 представители на силите за сигурност, са ранени. Един човек е в критично състояние. Арестуваните са 280.  Френският президент Еманюел Макрон осъди насилието с коментара, че \"никоя кауза не оправдава силите на реда да бъдат атакувани, магазините - разграбвани, минувачи и журналисти - заплашвани”. Премиерът Едуар Филип отмени визитата си в Полша, където трябваше да участва в Конференцията за климатичните промени, заедно с българския президент Румен Радев.   Протестиращите се заканиха да излизат по улиците на Париж всеки уикенд, докато правителството не отмени по-високия данък върху горивата.    ", "date": "2018.12.02", "title": "Премиерът Едуар Филип отмени визитата си в Полша заради погромите в Париж"}
{"url": "http://epicenter.bg/article/Putin-i-Tramp-vse-pak-si-pogovoriha-vreme-na-sreshtata-na-G20-v-Arzhentina--no-ne-se-razbraha/169724/7/0", "text": "\r\n Путин и американският му колега Тръмп все пак си поговориха по време на срещата на G20 в Аржентина, но дори не се ръкуваха. \r\n   \r\n Според наблюдатели Тръмп бил категоричен, че на Русия няма да й се размине за военната агресия срещу украински катери в Керченския пролив. Путин от своя страна пояснил, че Москва има друга позиция и ще си я спазва. \r\n   \r\n По-късно руският президент Владимир Путин заяви, че е назряло времето за истинска среща с американския му колега Доналд Тръмп и изрази съжаление, че Тръмп е анулирал планираната им среща в кулоарите на форума на Г-20 в Буенос Айрес, съобщиха Франс прес и ТАСС. \r\n   \r\n заяви Путин на пресконференция в аржентинската столица. \r\n Той изрази надежда, че ще се срещне с американския си колега когато Тръмп бъде готов за това.  \r\n \r\n \r\n \r\n Путин съобщи, че е имал кратък разговор с Тръмп в кулоарите на срещата на върха. \r\n \r\n Той отбеляза, че е отговорил на въпросите на Тръмп за инцидента в Черно море, при който руските сили задържаха миналата неделя украински кораби и техните екипажи. \r\n   \r\n  заяви руският президент.  \r\n   \r\n Путин повтори твърдението си, че неотдавнашният инцидент в Керченския пролив е бил \"провокация\" от страна на Украйна, отразяваща поведението на Киев. \r\n   \r\n \" \", посочи руският президент. \r\n   \r\n   \r\n По думите на Путин управляващата партия в Украйна е \"партия на войната и докато е на власт, всички трагедии от подобен род и войната ще продължават\". \r\n Руският президент заяви също, че не се отказва от среща с украинския си колега Порошенко, но отбеляза, че с него е \"сложно да се говори\". \r\n   \r\n  В същото време ураинският президент Петро Порошенко съобщи днес за голямо струпване на руски войски по границата на страната му, предаде Асошиейтед прес. В Германия също са сърдити на Путин. Генералният секретар на Християн-демократическия съюз Анегрет Крамп Каренбауер поиска от своите европейски партньори и САЩ да бъде обявен бойкот на всички руски кораби и те да не бъдат допускани до пристанищата по света. \r\n   \r\n \"Лош филм. Много лош филм\". Такава оценка даде руският президент Владимир Путин за новия американския екшън „Хънтър Килър“. В него се разказва как руският лидер попада в плен в полярна военна база, а американска атомна подводница го спасява. \r\n \r\n Измислен сценарий, историята е смешна и нереална, отсякъл Путин пред журналисти. В Русия филмът не е закупен за разпространение, защото бил с лошо качество. \r\n \r\n  ", "date": "2018.12.02", "title": "Путин и Тръмп си поговориха на крак по време на срещата на G20 в Аржентина, но не се разбраха"}
{"url": "http://epicenter.bg/article/Koledni-angeli---za-deseti-poreden-pat/169753/10/0", "text": "За десета поредна година коледните ангели долетяха за семейства в нужда на крилете на добротворчеството.   Носителките на титлите  Мисис България, Мисис Баба, Мисис Дама на годината, Лейди България,техните близки, приятели и медийни партньори по традиция се събраха на Благоворителен бал.   Домакин тази година бе хотел Феста,а прекрасната юбилейна торта отново бе подарък от сладкарници Неделя. За напитките се погрижиха от изворна вода Бачково.   Както винаги децата на красивите дамибяха репетирали дълго, за да представят песни, танци, стихотворения, изпълнение на китара. Всички присъстващи признаха, че това е най-истинската, сърцата и умиляваща програма.   Голяма част от предметите за благотворителния базар също бяха изработени с умение и любов от носителките на титли и техните семейства. Още преди да започне тържеството, по-голямата част от тях намериха нови собственици.   За десети път „подопечните“ на Меги Савова – организатор и продуцент на конкурсите за красота за омъжени дами, станаха Коледни ангели.   Тази година събраните средства ще осигурят топла празнична вечеря на самотно живеещи възрастни хора и семейства в кризисно положение. За да може и те да почувстват празничния дух на топлина, доброта, семейни срещи и уютни вечери. Благодарение на Коледните ангели.", "date": "2018.12.02", "title": "Коледни ангели – за десети пореден път"}
{"url": "http://epicenter.bg/article/Sega-e-momentat-da-zalichite-petnata-/169761/10/0", "text": "В началото на зимата, когато кожата добие естествения си цвят и избледнее от загара, петната по нея стават много по-видими. В действителност сега е най-подходящият сезон за премахване на соларни петна, фиброми, пигментирани бенки. Моментът е идеален да се погрижим за всички стари и новопоявили се несъвършенства от този вид по кожата на лицето ръцете, деколтето и тялото.   Съвсем скоро ще започне ски-сезонът и може би мнозина се притесняват, че ако изтребят петната те се появят много по-ярки при слънцето и отблясъците му върху снега. Те, обаче, са различни видове, но моите наблюдения на дерматолог са, че има кожи, които са по-склонни да се пигментират, въпреки целогодишното нанасяне на слънцезащитен крем с висок UVфактор.   Затова е много важно лекарят да прецени какъв вид са петната и кога да започне тяхното третиране.  Ако имаме соларни повърхностни новообразувани пигментации те могат да се третират с киселина, с лазер с IPL и след това човек да се отдаде на зимни спортове и да се предпазва със слънцезащита.    Има пигментни петна вследствие на бременност или на хормонален дисбаланс при по-зрели кожи. Тогава се налага по-голям брой комбинирани процедури. При тях е добре да се съчетава третиране с пулсова светлина, химични пилинги и домашна грижа. В този случай времето за обработването им е малко по-дълго. Така че трябва да се избере най-подходящата процедура за различните видове петна.   При всички случай не е добре да се използва само един метод. Много често хората са твърде разочаровани, защото или провеждат самолечение с най-различни средства – от бабини рецепти до избелващи кремове от аптеката. После съжаляват, защото не им върши работя. Ако една пигментация е дълбоко в кожата, вследствие хормонален дисбаланс, тя продължава да образува пигментни гранули в дълбочина. В този случай и най-добрият избелващ крем няма да й повлияе.   Тогава пациентът казва „Той не върши никаква работа“, а това не е съвсем вярно.  Просто при третирането на едно петно е много важно специалист да прецени какъв е неговият вид и каква комбинация от процедури да се приложи, за да има реален успех. При кожите склонни към образуване на пигментации третирането е много трудно, защото при първото излагане на слънце те отново се появяват.   Една от процедурите е третиране на пигментациите с определени видове киселини. Тези процедури трябва да се правят контактно по четири ли по шест в комбинация с продукти за домашна грижа.  Има пигментации вследствие акне или други дерматози. Тогава вече може да се комбинира химичният пилинг с фракционирана радиочестота с апарат Венус Вива, който е доста популярен. Фракционираната радиочестота прави микроканали в кожата и след процедурата може да се нанася веднага пилингът в различен процент киселинност по преценка на лекаря. Това са т.нар. „агресивни процедури“, при които  трябва много добре да се прецени зоната и параметрите, по които се работи.   Апаратът IPL  е едно от най-добрите средства за третиране на пигментация, защото пулсовата светлина с определена дължина на вълната унищожава петната. Пигментацията се свързва с лъча, поглъща точно определена дължина на вълната, след което се разгражда и се абсорбира от макрофагите.    IPL също се прави в комплекс от няколко процедури като ефектът се вижда обикновено след втората.   Най-често използваната комбинация  от дерматолозите е Венус Вива, пилинги и пулсова светлина.   За разлика от третирането с Венус Вива, при IPL  кожата става фоточувствителна, т.е. там предпазването от последващо излагане на слънце е много важно, защото може да се засили самата пигментация.", "date": "2018.12.02", "title": "Сега е моментът да заличите петната!"}
{"url": "http://epicenter.bg/article/V-Polsha-zapochna-svetovnata-sreshta-za-klimata/169725/7/0", "text": "Преговарящи от цял свят се събират в полския град Катовице за ежегодната климатична среща на върха на ООН за изменението на климата, съобщи БНР.   Очаква се във форума да участват държавни и правителствени ръководители на страни-членки на Европейския съюз и представители на международни организации. Президентът Румен Радев заминава днес за участие във форума, на който ще говори утре. Участниците в конференцията на ООН за промените в климата ще обсъждат как да бъде приложено глобалното споразумение за климата договорено в Париж преди три години. Очаква се на срещата да бъде поставена и темата за преустановяване на добива на твърди горива в Европейския съюз. В изказването си на форума президентът Румен Радев ще представи позицията на България. Той вече заяви, че е отказал да подкрепи декларацията на Австрия по темата, защото не отговаря на интересите на страната ни. България не може да допусне загуба на конкурентоспособност в енергетиката и ще работи за запазването на социалните права на работещите в сектора, е позицията на държавния глава. На среща с ръководителите на КНСБ и „Подкрепа“ в петък, президентът каза, че е предложил за съгласуване с правителството по-категоричен вариант на българската позиция за срещата в Катовице. „Този въпрос изисква и откровение от страна на управляващите по отношение на целия бранш. Иска ясен ангажимент и за развитие на въгледобива, и на нашите ТЕЦ-ове и на начина на разпределяне и използване на студения резерв, и един план вече в по-далечно бъдеще - по какъв начин може да стане преструктуриране на сектора. По какъв начин и с помощта на ЕС, защото има такива програми, в които България не участва“, каза Радев. В рамките на посещението си президентът ще има работни срещи със свои колеги.    ", "date": "2018.12.02", "title": "В Полша започна световната среща за климата"}
{"url": "http://epicenter.bg/article/Putin-obvini-Ukrayna--che-ne-zhelae-mirno-reshavane-na-konflikta-s-Rusiya/169727/7/0", "text": "Руският президент Владимир Путин вчера обвини Украйна, че не желае мирно решаване на конфликта си с Русия, съобщиха ДПА и ТАСС. На пресконференция в края на срещата на върха на Г-20 в Буенос Айрес Путин повтори твърдението си, че неотдавнашният инцидент в Керченския пролив е бил \"провокация\" от страна на Украйна, отразяваща поведението на Киев, предаде БТА. \"Анализът на последните събития, свързани с този инцидент или провокация в Черно море и това, което виждаме в Донбас, показва, че действащото ръководство на Украйна не е заинтересувано от уреждането на ситуацията въобще, още повече с мирни средства\", посочи руският президент. По думите на Путин управляващата партия в Украйна е \"партия на войната и докато е на власт, всички трагедии от подобен род и войната ще продължават\". Руският президент заяви също, че не се отказва от среща с украинския си колега Петро Порошенко, но отбеляза, че с него е \"сложно да се говори\".    ", "date": "2018.12.02", "title": "Путин обвини Украйна, че не желае мирно решаване на конфликта с Русия"}
{"url": "http://epicenter.bg/article/Vse-oshte-nyama-nikakva-yasnota-za-pleneniya-besarabski-balgarin/169731/7/0", "text": "Владимир Варимез е бесарабски българин и един от украинските моряци, пленени от Русия след като три украински кораба опитаха да преминат през Керченския проход. В родното село на Варимез – Бановка, все още нямат информация къде точно е 26-годишният мъж. Знаят това, което се съобщава в новините. Неговата майка – Екатерина Варимез, споделя, че не може да спи, защото Владимир все е пред очите ѝ. „Моля се на Бог по-скоро да пуснат децата”, каза пред БТВ жената. Днес тя е убедена, че след като той се завърне в Бановка, ще я послуша да не се записва повече в армията.    ", "date": "2018.12.02", "title": "Все още няма никаква яснота за пленения бесарабски българин"}
{"url": "http://epicenter.bg/article/Frantsiya-obmislya-da-vavede-izvanredno-polozhenie/169733/7/0", "text": "Френското правителство обмисля всички възможности за противодействие на уличните бунтове в Париж, включително налагането на извънредно положение. Това обяви официалният представител на френското правителство Бенжамен Гриво в интервю по радио „Европа 1”. Няколко полицейски синдиката призоваха правителството да наложи извънредно положение, за да предотврати повторното насилие във френската столица. В коментар на това искане Гриво не изключи да бъдат предприети подобни мерки подчертавайки, че \"се обмислят всички варианти\". В резултат на съботните протести в Париж на „жълтите жилетки”, недоволстващи от поскъпването на горивата, пострадаха 133 души, включително 23 полицаи, съобщава АФП. Задържани са 412 души, от които 378 остават в ареста. /ТАСС    ", "date": "2018.12.02", "title": "Франция обмисля да въведе извънредно положение"}
{"url": "http://epicenter.bg/article/Zigmar-Gabriel--Ukrayna-se-opita-da-ni-vkara-vav-voyna/169734/7/0", "text": "„Украйна се опита да ни вкара във война“, заяви бившият германски външен министър в интервю по телевизионния канал N-TV, цитиран от РИА Новости. \"Мисля, че в никакъв случай не трябва да позволим на Украйна да ни въвлече във войната, а Украйна се опита да направи това\", каза дипломатът, коментирайки провокацията на Киев в Керченския проток. В същото време Габриел също обвини Русия, че защитава териториалните си води в \"нарушение на международното право\" и изрази надежда, че канцлерът Ангела Меркел ще може да \"подтикне страните към нормализиране на отношенията\".  ", "date": "2018.12.02", "title": "Зигмар Габриел: Украйна се опита да ни вкара във война"}
{"url": "http://epicenter.bg/article/Poroshenko--Rusiya-nyama-da-se-otkazhe-ot-plana-si-da-razshiri-svoyata-okupatsiya-na-Ukrayna/169740/7/0", "text": "Президентът на Украйна Петро Порошенко в интервю за германската Funke Media Group заяви, че Русия възнамерява да завземе украинските градове Бердянск и Мариупол, за да получи коридор от Донбас към Крим, предава  Фокус, цитирайки РИА Новости. В същото време той не предостави никакво реално доказателство за думите си и определи инцидента в Керченския проток като единственото доказателство за такива \"планове\". \"Русия няма да се откаже от плана си да разшири своята окупация на Украйна, Москва се опитва да получи коридор по суша между окупираните Донбас и Крим, чрез завземане на Мариупол и Бердянск.\" – представя част от интервюто пресслужбата на Порошенко.    ", "date": "2018.12.02", "title": "Порошенко: Русия няма да се откаже от плана си да разшири своята окупация на Украйна"}
{"url": "http://epicenter.bg/article/SASht-pristapvat-kam-vtoriya-etap-na-sanktsii-sreshtu-Rusiya-zaradi--quot-Skripal/169741/7/0", "text": "Администрацията на Съединените американски щати ще пристъпи към втори етап от санкции спрямо Русия заради случая Скрипал. Това е обявил представител на Държавния департамент пред кореспондент на ТАСС. Той е посочил, че това е изискване на американското законодателство. Става въпрос за Закона за контрол над химическите и биологическите оръжия и забраната за използването им за военни цели от 1991 година, който предвижда въвеждането на санкции. Първата част от санкциите по делото \"Скрипал\" беше въведена от американска страна на 27 август. Тогава бе обявено, че ако до 90 дни Москва не изпълни редица критерии, то следват още санкции. Тези 90 дни вече са изтекли. Втората част от санкциите предвиждат възможности за ограничаване на двустранните дипломатически отношения по инициатива на САЩ и дори тяхното преустановяване, фактически пълно преустановяване на търговски отношения с Русия, пълна забрана за внос на американски стоки в Русия, включително и храни, отказ от право за опериране на територията на САЩ на определени авиокомпании, които се контролират от правителството на Русия. Още през август месец американската администрация заяви, че не биха искали да прибягват до въвеждане на втория етап от рестрикциите, но затова Русия трябва да представи убедителни аргументи, че повече няма да нарушава положенията на международното право в областта на химическите оръжия и ще допусне инспекция на международни и независими наблюдатели под егидата на ООН. Припомняме, през март месец тази година бившият руски агент Сергей Скрипал и дъщеря му бяха открити в английския град Солсбъри в неадекватно състояние. В последствие беше установено, че те са отровени с нервно-паралитичното вещество \"новичок\". След дълъг престой в болница Скрипал и дъщеря му Юлия бяха излекувани. След тях двама англичани пострадаха с остатъци от същото вещество, като за жената инцидентът се оказа фатален. Според разследването по случая веществото е можело да порази още няколко хиляди души. Прокуратурата обвини за отравянето на Скрипал двама руснаци, които са действали според указания от Москва. Русия отхвърля всички обвинения, включително и за самоличността на обвинените. Законодателството на страната забранява екстрадиция в такива случаи. Освен САЩ редица други страни, включително ЕС, въведоха санкции по отношение на Русия заради случая.    ", "date": "2018.12.02", "title": "САЩ пристъпват към втория етап на санкции срещу Русия заради \"Скрипал"}
{"url": "http://epicenter.bg/article/Izraelskata-politsiya-preporacha--Povdignate-obvineniya-v-koruptsiya-na-premiera-Benyamin-Netanyahu/169747/7/0", "text": "Израелската полиция съобщи днес, че е препоръчала да бъдат повдигнати обвинения в измама и корупция на министър-председателя Бенямин Нетаняху и съпругата му Сара, предаде АФП, като уточни, че това е третата такава препоръка за тази година.   Сега предстои главната прокуратура да реши дали да повдигне обвинения срещу съпрузите Нетаняху, заподозрени, че са се опитали да си осигурят благоприятен имидж в информационния сайт \"Валла\" в замяна на правителствени услуги, които може да са донесли стотици милиони долари на собственика на сайта, най-голямата израелска телекомуникационна компания - \"Безек\".   Израелският премиер незабавно отхвърли днес заключенията на полицията. \"Сигурен съм, че в този случай, след като проучат въпроса, компетентните органи пак ще стигнат до извода, че не е имало нищо такова, понеже наистина няма\", реагира в комюнике той.   През февруари полицията вече препоръча да бъдат предявени обвинения на премиера по два афери. Тя подозира него и семейството му, че са получили луксозни пури, бутилки шампанско и бижута за общо 1 милион шекела (285 000 долара) от много богати хора в замяна на финансови или лични услуги.   По друг случай следователите подозират Нетаняху, че се е опитал да се договори със собственика на в. \"Йедиот ахронот\", всекидневникът, който е най-големият платен вестник в Израел, да го представя в по-благоприятна светлина.      ", "date": "2018.12.02", "title": "Израелската полиция препоръча: Повдигнeте обвинения в корупция на премиера Нетаняху!"}
{"url": "http://epicenter.bg/article/Svetat-se-izpravya-pred--quot-nevazmozhna-quot--zadacha-na-klimatichnite-pregovori-v-Katovitse-/169750/7/0", "text": "Три години след ратифицирането в Париж на решаваща глобална сделка за климата, световните лидери се събират отново, за се договорят по уточняващи договорни условия.   След еуфорията от 2015 г. настъпи трезвото осъзнаване на факта, че постигането на договореност между близо 200 държави, всяка със своите политически и икономически нужди и изисквания, ще бъде предизвикателство, свидетелство за което бе и решението на президента Доналд Тръмп да оттегли САЩ от Парижкото споразумение, повтаряйки мантрата си \"Америка на първо място\".  \"Погледнато отвън, това е неизпълнима задача\", каза полският заместник-министър на околната среда Михал Куртика за преговорите от 2 до 14 декември в град Катовице, които той ще председателства.  Основен приоритет ще е завършването на т.нар. Парижки регламент - правилник, който определя как страните да отчитат вредните си емисии, как да ги огласяват прозрачно пред останалия свят и да информират какво предприемат за намаляването им. Опитни преговарящи наричат конференцията с очаквани 25 000 участници \"Париж 2.0\" заради високите залози, които ще се разиграят в Катовице.  Горските пожари в Калифорния и Гърция, сушата в Германия и Австралия, тропическите циклони \"Мангхут\" в Тихия океан и \"Майкъл\" в Атлантика - учените казват, че екстремното време тази година дава само бегла представа за предстоящите бедствия, ако глобалното затопляне продължи с нестихваща сила.  Огласен наскоро доклад на Междуправителствената експертна група по климатичните промени предупреди, че времето изтича, ако светът иска да постигне най-амбициозната си цел от Парижкото споразумение - да задържи глобалното затопляне в рамките на 1.5 градуса по Целзий. Планетата вече е с 1 градус по-топла, отколкото в прединдустриалната епоха, а е на път да се затопли с още 2-3 градуса до края на века, ако не се вземат драстични мерки.  Конференцията ще има \"доста съществени последици за човечеството и за начина, по който се грижим за планетата си\", каза Куртика пред АП преди форума.  Експертите са единодушни, че набелязаните в Париж цели може да бъдат постигнати само, ако до 2050 г. емисиите от въглероден диоксид и други газове с парников ефект бъдат сведени до нула. Само че Парижкото споразумение дава възможност на страните да определят сами количествата на вредните си емисии. Някои са на път да се справят със задачата, други - не. Като цяло светът напредва в погрешна посока.  Миналата седмица Световната метеорологична организация съобщи, че през 2017 г. средната в световен мащаб концентрация на въглероден диоксид е отбелязала нов рекорд, а равнището на другите газове, създаващи парников ефект, като метана и азотния оксид, също се е повишило. Тази година се очаква ново увеличение с 2 процента на произведените в резултат на човешка дейност емисии, тъй като изграждането на захранвани с въглища електроцентрали в Азия и Африка продължава, а поглъщащите въглеводорода гори намаляват със скорост, с каквато не могат да с възстановят.  \"Всички признават, че националните планове, взети сумарно, ще доведат до затопляне над 3, а може би и 4 градуса\", казва Юхан Рокстрьом, новият директор на Потсдамския институт за изследване на въздействието на климата.   \"Знаем, че се движим в погрешната посока\", каза Рокстрьом. \"За да имаме шанса да задържим затоплянето под 2 градуса, трябва да намалим глобалните въглеродни емисии не по-късно от 2020 г. - до две години, предупреди той.  Убеждаването на страните да набележат нови, по-сурови цели за намаляване на емисиите до 2020 г., е ключово предизвикателство в Катовице. Ако това стане, то ще доведе до драстични промени във всички отрасли на техните икономики, включително до пълен отказ от изкопаемите горива.  Бедните държави искат богатите да се ангажират с по-чувствителни ограничения на основание, че са отговорни за основната част от въглеродните емисии в атмосферата. Богатите държави казват, че са готови да го направят, но само ако и бедните страни поемат своя дял.  \"Очевидно не всички страни са на един и същ етап на развитие, така че трябва да имаме и това предвид и да правим разлика между отговорностите, което е огромна задача\", казва Лидия Войта, съдружник в базираната в Берлин консултантска компания \"Климатекос\" и бивш полски участник в преговорите за климата.  Сред онези, които се очаква да са най-настоятелни за приемане на амбициозни мерки, ще са малките островни държави,които вече се сблъскат със сериозни предизвикателства в резултат на климатичните промени.  Междувременно САЩ са далеч от онази движеща сила, която бяха на преговорите в Париж при президента Барак Обама. Бразилия и Австралия, които преди бяха твърди поддръжници на споразумението, изглежда, следват примера на Тръмп. Някои наблюдатели се опасяват, че националистическият подход към климата може да торпилира надеждата за съществен напредък в Катовице. Други са по-оптимистично настроени.  \"Скоро ще видим достатъчно голямо малцинство от важни икономики да се ориентира категорично в правилната посока. Това може да има заразителен ефект и да се окаже положително\", казва Рокстрьом.  Полша може в крайна сметка да изиграе ключова роля за сближаването на двете противоложни страни. Тя вече беше председател на три предишни кръга климатични преговори, а фактът, че основната част от енергетиката й разчита на въглищата, кара Варшава да обмисля сурови мерки в идните години.  Двадесет и четвъртата международна конференция за климата, или COP24, както е известна, ще се състои на мястото на закрита през 1999 г. въгледобивна мина в Катовице, работила в продължение на 176 години.  От 90-те години на миналия век в страната са закрити пет от седемте й каменовъглени мини, тъй като Полша постепенно преустанови субсидиите и се насочи към пазарната икономика. В другите райони на града обаче 1500 миньори продължават да добиват хиляди тонове въглища дневно. Полша продължава да разчита на въглищата за покриване на около 80 процента от енергийните си нужди. Властите възнамеряват да изпратят сигнал, че миньорите и онези хиляди други хора, чиито работни места са застрашени от отказа от въглищата, не са забравени и държавата мисли за бъдещето им.  През първата седмица от преговорите се очаква лидерите да подпишат подкрепена от Полша декларация, призоваваща за \"справедлив преход\", който \"ще създаде качествени работни места в районите, засегнати от прехода към нисковъглеродна икономика\".  След това преговарящите ще се заемат с трудната задача да превърнат проект от 300 страници в изпълнимо и съдържателно споразумение, под което в края на втората седмица правителствата ще могат да положат подписа си. \"Надявам се страните да могат да постигнат компромис и да можем да кажем, че Катовице има принос в това глобално усилие\", каза Куртика.  /БТА", "date": "2018.12.02", "title": "Светът се изправя пред \"невъзможна\" задача на климатичните преговори в Катовице "}
{"url": "http://epicenter.bg/article/67-deputati-v-Skopie-odobriha-Severna-Makedoniya/169752/7/0", "text": "67 депутати от 120-те в парламентарен одобриха страната да се казва Република Северна Македония, предаде \"Фокус\".   Законодателите в Собранието гласуваха проект за промени в конституцията, които ще дадат зелена светлина на членството на балканската държава в Европейския съюз и НАТО. Против се обявиха 23-ма депутати, а четирима техни колеги се въздържаха. С първата поправка се предвижда в конституцията думите \"Република Македония\" да се заменят с думите \"Република Северна Македония\", а думата \"Македония\" се заменя с думите \"Северна Македония\", с изключение на член 36, който има исторически аспекти и се отнася до \"Специални социални права на бойци от Антифашистката война и от всички националноосвободителни войни на Македония\".      ", "date": "2018.12.02", "title": "Парламентът в Скопие одобри новото име на страната - Северна Македония"}
{"url": "http://epicenter.bg/article/Emanyuel-Makron--Vandalite-shte-si-platyat-/169754/7/0", "text": "Президентът на Франция Еманюел Макрон, който веднага след като се върна в страната от срещата на Г-20 в Аржентина се запозна днес с пораженията по Триумфалната арка в Париж, проведе спешна среща с премиера и министрите на вътрешните работи и на околната среда. На нея той се закани, че отговорните за насилието и щетите ще заплатят за своите действия, предаде АП. По данни на полицията по време на вчерашния протест на \"жълтите жилетки\" срещу повишаването на данъците и разходите за живот в столицата са били ранени 113 човека и са извършени 412 ареста. Демонстрантите палеха автомобили, чупеха витрини, преобръщаха заграждения и се биеха с полицаи по големите булеварди, вкл. по \"Шанз Елизе\", около Триумфалната арка и в парка \"Тюйлери\". Сред ранените са 23-ма полицаи. След като се поклони пред Гроба на Незнайния воин под Триумфалната арка, Макрон обходи близкия булевард с унищожени автомобили, изпочупени прозорци и разграбени магазини. Той се срещна с пожарникари, полицаи и ресторантьори. Това е третият пореден уикенд на съпроводени с насилие сблъсъци между \"жълтите жилетки\" и силите на реда в Париж, които са най-мащабните от 2005 г. Картината в столицата контрастира рязко с с протестите в други населени места във Франция, които преминават мирно. Говорител на правителството каза, че протестът в Париж е бил превзет от хора, дошли да грабят, чупят и да бият полицаи, предаде АП. Тази нощ един автомобилист е загинал в района на южния град Арл след катастрофа, причинена от барикада, издигната от \"жълти жилетки\", съобщи ТАСС, цитирайки АФП.    ", "date": "2018.12.02", "title": "Еманюел Макрон: Вандалите ще си платят!"}
{"url": "http://epicenter.bg/article/Lavrov--Putin-lichno-pokaza-na-Merkel-i-Makron-kakvo-e-stanalo-v-Kerchenskiya-protok/169755/7/0", "text": "Германия и Франция са чули лично от руския президент Владимир Путин какво е станало в Керченския проток, каза външният министър на страната Сергей Лавров, цитиран от ТАСС и БТВ. Разговорът между лидерите на трите страни се е състоял в Буенос Айрес, където се проведе форумът Г-20. „Смятам, че няма как да не са изслушали позицията на Русия”, посочи Лавров. По думите му Путин „лично, с прости думи” е посочил на френския президент Еманюел Макрон и германския канцлер Ангела Меркел как била замислена провокацията от страна на Киев и по какъв начин е трябвало да бъде изпълнена, пише руската информационна агенция. По думите на Лавров руските митничари се опитали да предотвратят нежелани инциденти. Външният министър съобщи още, че на борда на украинските артилерийски катери е бил открит текст на точните указания, дадени на матросите. Било им наредено да влязат незабелязано в неутрални води и без каквито и да било уведомления да минат под Кримския мост чрез Керченския проток в Азовско море. Макрон и Меркел от своя страна призовали руския президент да освободи арестуваните украински матроси, предаде „Ройтерс”. Владимир Путин отправи послание на Украйна в края на Г-20, като заяви, че Киев не желае мирно решаване на конфликта с Русия. А междувременно Украйна отмени местните избори в 10 области на страната заради въведеното военно положение.    ", "date": "2018.12.02", "title": "Лавров: Путин лично показа на Меркел и Макрон какво е станало в Керченския проток"}
{"url": "http://epicenter.bg/article/Stranite-ot-Tsentralna-Amerika-lansirat-plan-za-spirane-na-emigratsiyata/169758/7/0", "text": "Мексико, Гватемала, Салвадор и Хондурас се договориха да лансират \"план за развитие\" в опит да спрат емиграцията от Централна Америка, предаде Франс прес, цитирана от БТА и БТВ. \"Страните ще създадат план за развитие, включващ конкретни програми, проекти и действия за разкриване на работни места и справяне с бедността\", посочи в комюнике новото мексиканско правителство. Тази стъпка беше приета след церемонията по встъпване в длъжност на новия мексикански президент Андрес Мануел Лопес Обрадор вчера.   Документът бе подписан от президента на Гватемала Джими Моралес, от колегата му от Хондурас Хуан Орландо Ернандес и от салвадорския вицепрезидент Оскар Самуел Ортис. \"Връзката между мексиканският Юг, Салвадор, Гватемала и Хондурас подчертава необходимостта от справяне с миграционния феномен\", допълва комюникето. Повече подробности от споразумението ще бъдат огласени на Международната конференция за миграцията, насрочена за 10 и 11 декември в Мароко. Новият мексикански външен министър Марсело Ебрард обясни, че инвестиционният план ще обхване в краткосрочен план няколко проекта за развитие. Според него става въпрос за проект, сходен \"по обем на усилията\" на американския План \"Маршал\" за подпомагане възстановяването на Европа след Втората световна война. Потеглянето на керван с няколко хиляди хондураски мигранти към САЩ на 13 октомври привлече вниманието към съдбата на тези централноамериканци, бягащи от насилие и бедност в страните си. Керванът пристигна в Тихуана, Северозападно Мексико, и няколкостотин души се опитаха миналата неделя да прекосят нелегално границата със САЩ, по която американския президент Доналд Тръмп разположи 6000 войници, за да спрат, по думите му, \"инвазията\".    ", "date": "2018.12.02", "title": "Страните от Централна Америка лансират план за спиране на емиграцията"}
{"url": "http://epicenter.bg/article/Protestirashtite-v-Parizh-izvarshiha-pogrom-nad-Triumfalnata-arka-/169763/7/0", "text": "Един от емблематичните символи на френската столица - Триумфалната арка, остава временно затворен за туристи поради щетите, причинени по време на безредиците в събота. Това бе съобщено в Twitter от председателя на Центъра за национални паметници Филип Белавал.   Белавал публикува снимки от вътрешността на Арката, които показват пораженията, нанесени на монумента след съботното нашествие на група вандали.   На кадрите се вижда разбитата статуя на Мариана, символа на Френската република. Отливката е от скулптурата на Франсоа Рюд \"Изпращането на доброволците\" от 1899 г. Вандалите са разбили мултимедийния екран и са унищожили макета, разказващ историята на изграждането на монумента. По стените на арката те са оставили множество надписи с боя. Отвън Триумфалната арка е надраскана с графити, с различни антикапиталистически лозунги или социални искания.   Протестиращите са струпали метални ограждения около паметника на Незнайния воин, символично място под Триумфалната арка. Тази сутрин френският президент Еманюел Макрон посети Триумфалната арка, веднага след като днес се завърна в Париж от срещата на Г-20 в Буенос Айрес, за да види с очите си щетите, нанесени от участници във вчерашните безредици, предаде Ройтерс. Той се закани, че вандалите ще си платят за нанесените щети. След съботния протест останаха множество опожарени коли и опустошени магазини в центъра на Париж.   , след като участници в протеста на \"жълтите жилетки\" хвърлиха по нея бутилки със запалителна течност, съобщи радио \"Франс енфо\", цитирано от ТАСС.   Френската полиция е успяла да  , участвали в погромите и стълкновенията със силите на реда вчера, съобщи по телевизия Бе Еф Ем министърът на вътрешните работи Кристоф Кастанер. Той уточни, че сред идентифицираните има крайнодесни и крайнолеви, но също голям брой хора, дошли в Париж само и само да вършат погроми. , издигната от протестиращите край френския град Арл, съобщава АФП. Инцидентът е станал тази нощ, съобщиха от местната прокуратура. Опитът на демонстрантите, недоволстващи от поскъпването на горивата да преградят пътя, довел до верижна катастрофа. Властите съобщиха, че микробус не успял да спре навреме, завъртял се и в него се ударила лека кола, чийто шофьор загинал на място. Протестите причиниха близо 10-километрово задръстване в района на Арл.      ", "date": "2018.12.02", "title": "Протестиращите в Париж извършиха погром над Триумфалната арка (СНИМКИ)"}
{"url": "http://epicenter.bg/article/OON-prizova-za-po-reshitelni-deystviya-za-borba-s-klimatichnite-promeni/169765/7/0", "text": "ООН призова за много по-решителни действия за борба с климатичните промени, предаде Франс прес. Апелът бе отправен днес - на първия ден от Конференцията на страните по Рамковата конвенция на ООН за промените в климата (COP24), която се провежда в полския град Катовице и ще продължи до 14 декември.   Последиците от липсата на регулации за климата \"никога не са били толкова тежки\" и международната общност трябва \"да направи много повече\", за да се бори с тях, призова в комюнике Патрисия Еспиноса, изпълнителният секретар на Рамковата конвенция на ООН за изменението на климата. Тя отбеляза, че \"тази година се очаква да бъде една от четирите най-горещи, регистрирани някога. Концентрациите на парникови газове в атмосферата са на рекордно равнище и емисиите продължават да се увеличават\", предава БТА. Климатичните промени (вече) засягат \"общности на цялата планета\" и \"жертвите, разрушенията, страданията\", които те причиняват, \"правят нашата работа още по-спешна\", подчерта Еспиноса. Делегации от около 200 държави ще се опитат да договорят в Катовице детайлите около практическото прилагане на Парижкото споразумение за климата.  ", "date": "2018.12.02", "title": "ООН призова за по-решителни действия за борба с климатичните промени"}
{"url": "http://epicenter.bg/article/Vashington-na-Tramp-prez-pogleda-na-edin-evropeets/169764/11/0", "text": "Когато един европеец тези дни си тръгва от Съединените щати, той се чувства като след посещение при зъболекар: устата му е зяпнала, чувството е неприятно, а вкусът е лош. Наскоро прекарах три месеца във Вашингтон в катедрата \"Хенри Кисинджър\" на Библиотеката на Американския конгрес. Привидно работата ми беше да открия смисъла в един свят, който е полудял. Но сякаш единственото, което успях да постигна, е объркване на високо равнище.   Това не бе първото ми посещение в Америка, но беше най-обезпокоителното. Най-много ме смути дълбоката политическа поляризация в страната. Америка се е обърнала към себе си и се е настроила конспиративно. Днес във Вашингтон хората не могат да говорят за нищо друго, освен за президента Тръмп. Говорят за Тръмп, дори когато си мислят, че говорят за нещо друго. През цялото време на всички в устата им е само Тръмп.   Единствените, които избягват разговорите за Тръмп, са хората, които работят за него. Някога, когато посещавах Вашингтон, служителите от правителството бяха склонни да говорят с мен, анализатора, за всичко – от войната в Украйна до търговията с Европейския съюз. Искаха позицията им да бъде чута на континента, интересуваха се от външната гледна точка към събитията в света. Ала днес служителите от администрацията на Тръмп се притесняват много, особено от чужденци като мен. Вероятно се опасяват да не се досетим, че дори висшите служители от администрацията на Белия дом имат малка представа каква ще бъде следващата стъпка на президента.   А пък тези, които са склонни да говорят от името на президента Тръмп, представят неортодоксалната му външна политика по подобие на тази на Ричард Никсън. Само че в тези разговори никога не успях да разбера кой е Хенри Кисинджър в екипа на Тръмп. (Мислих си, несъмнено, за самия Кисинджър).   За разлика от правителствените служители, критиците на президента от света на медиите и тинк-танковете нямаха търпение да се срещат с европейците. Срещите наподобяваха безкрайна психоанализа, само дето не беше ясно кой е пациентът и кой е аналитикът. Срещайки се с десетки такива хора във Вашингтон, чувах едно и също: в най-добрия случай Тръмп е един случаен президент; той е президент на малцинството; избран е от руснаците; а в някои скорошен миг (макар и не достатъчно скоро) той ще бъде изхвърлен от Белия дом. Тези разговори издаваха тревога и надежда – тревога за това, което Тръмп вече е разрушил, и надежда, че щом той си отиде, всичко ще се върне в нормалното си състояние.   Усещането ми беше познато. Подобна надежда бях виждал и в Европа. В повечето европейски столици политици и аналитици искат да вярват, че преди да е твърде късно, Тръмп вече няма да е на власт, а световният ред – включително близкият съюз между Европа и Съединените щати – ще бъде възстановен. Но ето я и мръсната тайна, която научих за тези три месеца във Вашингтон: това не е вярно. Светът няма да се върне в предишното си състояние, дори демократите да влязат отново Белия дом през 2020 г. И причината дори не е само това, че даже и Тръмп да си отиде, мнозина от подобните нему лидери по света ще останат. Много от промените, започнати от Тръмп в американската външна политика, ще продължат да действат дълго след като него вече го няма. А що се отнася до ролята на Америка в света, то последиците от неговата политика могат да се окажат по-дългосрочни от тези на Джордж У. Буш или Барак Обама. Мигът на Тръмп може да се окаже като мига на Труман, когато за един кратък период от време Америка драматично променя възгледите си за света.   За европейците може да е трудно за преглъщане, ала това е посланието, което донесох от Вашингтон. Светът след Тръмп няма да бъде същият, както светът преди Тръмп.   Президентството на Тръмп постави началото на две значими промени, които ще продължат да действат и след като той вече не е на власт. Първо, в лицето на неговата администрация Америка е изгубила увереността в своята изключителност. Не само президентът, но и поколението на XXI век (по-голямата част от представителите на което не го одобряват) вече не споделят убеждението, че Америка е \"незаменимата нация\", морално задължена да направи света сигурен за демокрацията. Разликата е, че поколението на XXI век смята, че Америка едва ли е по-добра от другите страни, докато президентът Тръмп е убеден, че ако Америка иска да защити световното си лидерство, тя дори трябва да бъде по-лоша от останалите.   Второ, в епохата на Тръмп съперничеството с Китай вече се налага като организационен принцип на американската външна политика. Републиканците и демократите днес спорят по почти всичко, но ако има един въпрос, по който постигат истинско съгласие, това е убеждението, че Америка трябва да промени политиката си към Китай. Само неколцина идеалисти във Вашингтон продължават да смятат, че икономическото развитие на Китай ще доведе до политическо отваряне. Вече има консенсус, че допускането на Китай да се присъедини към Световната търговска организация през 2001 г. е било грешка и че ако Америка не успее да ограничи геополитическото влияние на Китай днес, утре това ще бъде невъзможно. Безпокойството на Америка от Китай, според мен, е резултат от осъзнаването на факта, че пазарноориентираният китайски авторитаризъм, основан върху контрола над информацията, е много по-опасен противник за либералните демокрации, отколкото някога беше съветският комунизъм.   Днес често може да усетите носталгия у европейците към епохата на Студената война – време, когато Съединените щати и Западна Европа бяха единни срещу Съветския съюз. Ала американците не споделят тази носталгия. Те търсят съюзници, които да ги подкрепят срещу Китай. Само че конфронтацията с Пекин не е нещо, към което повечето европейци имат интерес.   Ще бъде трагедия, дори голяма грешка, ако европейците не осъзнаят, че отношенията им със Съединените щати ще зависят от отношението им към Китай, и че това се отнася не само за настоящето, но и за времето, когато Тръмп вече няма да бъде на власт. А за Европа заемането на позиция в бъдещата конфронтация между Вашингтон и Пекин ще бъде много по-болезнено от отиването при зъболекар.      ", "date": "2018.12.02", "title": "Вашингтон на Тръмп през погледа на един европеец"}
{"url": "http://epicenter.bg/article/Protestat-sreshtu-sotsialnata-nespravedlivost-v-Blagoevgrad-priklyuchi/169745/2/0", "text": "Възстановено е движението по бул. „Св. Димитър Солунски“, протестът срещу социалната несправедливост приключи, предаде репортер на Радио „Фокус“ – Пирин. Преминаването през участъка бе ограничено за около 20 минути от протестиращи срещу социалните несправедливост в България. Организаторите на протеста в града обявиха неговия край за деня, след като няколко пъти направиха опит за блокада на главен път Е-79. Полицейското присъствие в Благоевград продължава да е засилено.", "date": "2018.12.02", "title": "Протестът срещу социалната несправедливост в Благоевград приключи"}
{"url": "http://epicenter.bg/article/Poredna-nedelya-na-protesti-v-stranata--OBOBShtENIE-/169748/2/0", "text": "И тази неделя продължават протестите срещу високите цени на горивата и ниския стандарт на живот в различни градове на страната, съобщава БНР. Близо 30 души, за пета поредна седмица, се събраха на протест в Бургас. С шествие те се придвижиха от изхода на града до най-близките пешеходни пътеки в комплекс „Изгрев“. Протестиращите решиха да не блокират движението, а да преминават по пешеходни пътеки.   Ето какво заявяват гражданите: \"Не ми харесват пенсиите, не ми харесват майчинствата, изобщо не искам това правителство на власт\". \"17 години живея навън. Искаме нормални заплати, за да можем да си отгледаме децата, за да можем да живеем нормално\". \"Това, че сме 10-20 човека, не означава, че няма хиляди пред телевизора, които се молят да им падне бензина, да се махне управлението\".   Имаше протестиращи, които не подкрепиха част от исканията. \"От тези тука всичките искания, аз подкрепям единствено повишаване на жизнения  стандарт, тъй като и оставка да има, не виждам някаква алтернатива\". Протестът приключи с автошествие от десет коли, които преминаха по улиците на Бургас. Неделният протест в Бургас срещу цените на горивата премина в социален. За разлика от предходните този се организира между самите участници. „Протест срещу социалното убиване на българите“, това е новото мото на недоволството, каза Росинка Бъчварова, една от инициаторите на протестите в града.    За четвърта поредна неделя жители на Троян излязоха на протест срещу високите цени на горивата, ниските доходи и качеството на живот в страната. Този път те блокираха за един час движението по пътя за село Орешак, на входа на Троян, след това организираха пешеходно и автошествие по основните улици в града.  \"Господа управляващи, ние, които ви избрахме, стигнахме до дъното. Народът в провинцията гладува и мизерства. Повечето млади хора работят за минимална заплата, пенсионерите ровят в кофите за боклук, постоянно всичко се увеличава\". \"Борим се за един по добър живот. Те щом викат жандармерия, значи ни чуват\". \"Смяна на системата. Самата държава вече е загнила отвсякъде\". \"15 години работя, за да съм на линията на бедност, ли, попитаха протестиращи в Троян. Според Ивелин Николов троянци отново протестират, за да „чуят управляващите, че народът иска нещо, да покажат, че са избрани от народа и да го изпълнят“. „Искаме да живеем в нормална европейска държава. Инвалидите да се придвижват свободно навсякъде и да работят като всеки нормален човек. Да спрат подигравките и на управляващите. Имат лостове да променят цените на горивата. В един момент на народа му писва и започва да си търси правата“, добави той.   Протестното автошествие в Благоевград беше осуетено от полиция и жандармерия. Около 30 автомобила се събраха по обед на традиционното място – паркинга пред Югозападния университет, но колоната не успя да потегли по централните булеварди в града и да излезе на главния път Е-79. Около 50 протестиращи тръгнаха пеша към изхода за София, но не блокираха международната пътна артерия. Имаше пререкания с полицията, но до сблъсъци не се стигна,  Организаторът на гражданското недоволство в Благоевград Александър Стамболийски посочи, че концентрацията на полиция и жандармерия в градовете и по основните пътища e успяла да повлияе негативно на енергията на протестите. И че всички актове за нарушаване на обществения ред и предупредителни протоколи ще бъдат оспорени в колективна жалба. Заради опитите за сплашване на гражданите, протестите  днес ще бъдат концентрирани на няколко места, заяви Стамболийски.   „Решението е да бъдат образувани осем точки за протест в осем основни стратегически града. Забелязва се  намаляващата енергия на протестите и преценихме, че е най-добре е да съберем целия регион на едно място“, каза той. Според организаторите хилядите протоколи и актове на участници в протестите са несъстоятелни, а институциите са превишили правомощията си. „Актовете се налагат по няколко закона – Закона на МВР, наредбите на общините за неспазване на обществения ред и закона за пътищата. Не може едно и също провинение да бъде актувано по няколко закона и поради тази причина ние сме длъжни да ги обжалваме като нищожни“, каза Стамболийски.   В Сливен по традиция в неделя на площад „Хаджи Димитър“ се събират протестиращите срещу системата с единствено настояване - оставка на правителството. Протестът днес не се радва на голяма посещаемост, около 20 души протестират, а след автошествието се очаква една част от протестиращите да се отправят към новата зона, където около 14 часа имат намерение да затворят подстъпите към автомагистрала „Тракия“, според предварителната информация.   Около 30 протестиращи се събраха в Стара Загора. Около 15 коли с протестиращи граждани тръгнаха от Стара Загора за новозагорското село Езерово, където протестиращи от шест града се събират днес, за да изразят за пореден път недоволството си от социално-икономическата ситуация в страната. Сред исканията на хората, освен подобряване на икономическото положение, е и повече власт на гражданите във вземането на решения. \"Говорим за пряко участие на гражданите чрез референдуми, чрез общи събрания, в определянето на бюджетите, в написването на законите, защо не и на конституцията\". \"Прага на бедност в Европа е 780 евро. Ние коя Европа сме?\" В Пазарджик протестиращите срещу ниските доходи ще се съберат в 13 часа на паркинга пред парк „Стадиона“. След това те ще тръгнат пеш по улиците на града, като крайните точки са сградите на общината и областната администрация.   С искане за по-висок стандарт на живот жители на Кюстендил организират двучасово пешеходно шествие. В 12 часа те се събират пред театъра в града. Крайната им точка е общината в Кюстендил.    ", "date": "2018.12.02", "title": "Поредна неделя на протести в страната (ОБОБЩЕНИЕ)"}
{"url": "http://epicenter.bg/article/Emil-Radev--2019-godina-e-klyuchova-za-priemaneto-ni-v-Shengen/169749/2/0", "text": "Следващата година ще бъде ключова по отношение на приемането на България в Шенгенското пространство. Това  прогнозира пред БНР евродепутатът от ЕНП-ГЕРБ Емил Радев в предаването \"Неделя 150\". „Смятам, че в следващата година България ще направи пробив и ще бъде част от шенгенското пространство, макар и само по въздух например“, каза Радев.   Радев коментира и думите на председателя на ПЕС Сергей Станишев, че би било недопустим компромис от страна на България приемането ѝ само по въздух в Шенген. „Продължаваме битката. Аз смятам, че трябва да направим всичко възможно и за пълноправно членство, но даже да минава и през частично приемане първоначално, мисля, че ще успеем да докараме докрай битката за приемането ни за пълноправен член“, каза евродепутатът Емил Радев.    ", "date": "2018.12.02", "title": "Емил Радев: 2019 година е ключова за приемането ни в Шенген"}
{"url": "http://epicenter.bg/article/Protestirashti--quot-atakuvat-quot--magistrala--quot-Trakiya-quot--prez-nivite-v-starozagorsko/169751/2/0", "text": "Протестиращи от 5 града тръгнаха да атакуват автомагистрала „Тракия” през нивите в старозагорско. Недоволните излязоха на протест за поредна неделя срещу ниския стандарт на живот и управлението на страната, предаде кореспондентът на БГНЕС.   Стотици протестиращи от Сливен, Ямбол, Нова Загора, Казанлък и Стара Загора се събраха в новозагорското село Езерово, където полицията не им разреши да блокират международния път Свиленград – Русе. Недоволните заобиколиха полицията и тръгнаха през нивите, за да стигнат магистрала „Тракия” с идеята да я блокират. Преди това всички протестиращи бях спирани от полиция и жандармерия за проверка на лични карти. Има написани десетки протоколи с предупреждения да не се участва в протестите и да не се нарушава обществения ред. Това разгневи още повече хората, които водиха ожесточени спорове с органите на реда. На самата магистрала „Тракия” са съсредоточени много представители на силите на реда, в кордон строените униформени чакат с лице към нивите появата на протестиращите граждани. Десетки са спрените в аварийното платно полицейско коли. Очаква се протестиращите да излязат на пътната артерия при разклона Нова Загора – Раднево.      ", "date": "2018.12.02", "title": "Протестиращи \"атакуват\" магистрала \"Тракия\" през нивите в старозагорско"}
{"url": "http://epicenter.bg/article/Atanas-Kambitov--Upravlenieto-e-uspeshno--pri-sluzheben-kabinet-vsichko-spira-da-raboti/169757/2/0", "text": "Управлението е успешно, заяви по \"Канал 3\" кметът на Благоевград Атанас Камбитов (ГЕРБ). Той обяви, че ще се кандидатира за трети мандат. И атакува президента Румен Радев. Не пропусна и да отправи критики към БСП и да изтъкне, че предсрочните избори не са път към решаване на проблемите на страната..   „От моята гледна точка управлението е успешно. А през местната власт това означава много по-добра комуникация с централната власт. Говорим за извънредни избори, а истината е, че когато има служебен кабинет всичко спира да работи. А в момента точно сме към завършването на оперативните програми”, каза още той.   „Има още доста неща, които сме заложили като идеи и планове, които са дългосрочни за развитието на града”, заяви кметът Атанас Камбитов и с тези думи обяви намерението си да се бори за трети мандат. Камбитов коментира и искрите между президента Румен Радев и премиера Бойко Борисов. „За съжаление не често, а ежедневно прехвърчат искри, което не мисля, че е редно. Президент – да, обединител – не. Говорим за единение, а в същото време всички действия са в посока конфронтация. Отстрани погледнато изглежда, че ще прави свой политически субект”, каза Камбитов.   „Ролята на избирателите е коректив. Разумният коректив. Търсейки вината – всеки сам трябва да погледне първо сам себе си, а след това да търси отговорност от другите. Това постоянно недоволство и прехвърляне на вината на другите не е от полза”, заяви още Атанас Камбитов в предаването „Беновска пита”.   „Трябва да има партньорски отношения, а не да търсим конфронтация. За съжаление примерите не винаги са добри. Не може да не виждаш площада, а да се фокусираш върху една плочка. Всички искаме едно – градовете да стават по-хубави, условията по-добри”, добави Камбитов. Той коментира упреците от страна на БСП, че чрез санирането се купували гласоподаветели. „Санирането е може би една от най-удачните политики. Това е най-смислената програма – социалният ефект, а говорим и за замърсяване. Вследствие на санирането са спаднали с 10% фините прахови частици”. Той уточни, че в общината в Благоевград работят 129 души. Именно те подготвят цялата документация и процедура при санирането. Категоричен бе, че изобщо не са ползват външни хора в този процес и работят само хора от общината. Заяви и че заплатите в община Благоевград са едни от най-високите в България. В тази връзка Камбитов коментира и идеите за по-ниски заплати на депутатите. „Това е популизъм. Има две неща, при които 95% от хората ще са на едно мнение – данъците са високи, цените са високи и заплатите са ни малки. Трябва да вървим към по-високи възнаграждения, но това трябва да го вържем и с по-висока производителност. И когато върви икономиката, тогава ще може и работодателите да покачат заплатите”, каза още кметът и отново даде пример със своята община, която е с малък брой хора, но върши много работа, заради което има възможност и за по-високи заплати. Конкретно за Благоевград кметът на града обяви, че най-големият проблем е депото за отпадъци. Той обаче върви към разрешаване и това най-вероятно ще стане още през тази година. Според него най-голямите му постижения в мандата му са санирането, развиването на програмите по програма „Региони в растеж”, както и изграждането на социални жилища и социално насочената политика на общината. „Проблемите на Благоевград не са по-различни от другите. Имаме недостиг на технически кадри”, каза още Камбитов и изрази мнение, че е редно да се възстановят професионалните гимназии.    ", "date": "2018.12.02", "title": "Атанас Камбитов: Управлението е успешно, при служебен кабинет всичко спира да работи"}
{"url": "http://epicenter.bg/article/Atalay--Ne-Oresharski-i-ne-Stoynev-spryaha--quot-Yuzhen-potok-quot-/169759/2/0", "text": "Може ли ДПС и БСП да си партнират в бъдеща управляваща коалиция? Темата коментира в предаването „Беновска пита” по \"Канал 3\" депутатът от ДПС Рамадан Аталай. „За първи път чувам подобно нещо. Ако те са готови да се включат към онази програма, която ние готвим, за ускорено развитие на България – разбира се защо да няма една коалиция, която да изведе страната от тази ситуация. Казвам, че всички са възможни партньори”, заяви Аталай. И уточни, че разбира се „Обединените патриоти” не са сред тези варианти. „Мисля, че те са в много сериозен залез и мисля, че обществото, че с т.нар. „Обединени патриоти” няма бъдеще за България. Не са политическата сила, която може да изведе България до икономически растеж”, каза народният представител. \"Все пак в Тройната коалиция имахме растеж от 7% на икономиката. По времето на Орешарски имаше 260 хиляди младежи, които бяха назначени активно на работа. А сега има 140 хиляди младежи, които нямат. Всички задължения, които ГЕРБ беше натрупал, по времето на Орешарски бяха нулирани”, припомни Рамадан Аталай, като по този начин се върна към последното управление, от което ДПС бе част. „Не казвам, че управлението на Орешарски е било върхът на сладоледа”, допълни депутатът.   „Има само един политик от тези”, обяви Рамадан Аталай, като визира колаж, на който в студиото бяха показани Бойко Борисов, Румен Радев, Ахмед Доган и Сотир Цацаров. И имаше предвид Доган. „Борисов казва, че това е един от онези политици, които заслужават внимание. Иначе самият Борисов е казвал, че е прагматик”, уточни Аталай, като изтъкна, че Доган има важната роля на балансьор. „Мисля, че неговите послания винаги са от призмата на мястото на ДПС в политическото пространство на България. Той не прави обръщения към народа”, отговори Аталай на въпрос дали се очаква коледно обръщение на Доган. „Наистина ДПС са загрижени за състоянието на страната”, изтъкна Аталай. „Коалиционната култура е сложно нещо, но мисля, че ДПС я усвои през годините”, каза още той по отношение на възможността за управление с БСП. „Валери Симеонов мисля, че изобщо няма място като политик. Защото на него не му е трудно и не му е нужно много време да изложи България”, допълни Аталай.. Той коментира и темата за газопроводите, като се върна на старата тема за „Южен поток”. Бе категоричен, че проектът обаче не е спрян от правителството на Пламен Орешарски.   „Тогавашният министър на икономиката Драгомир Стойнев трябва да каже кой е спрял „Южен поток”. Но аз ще ви издам една тайна – не БСП, не Стойнев... Има документ, върху който има име на министъра, който е спрял „Южен поток”. Проектът не е спрян по времето на Стойнев, не и по времето на Орешарски. Всички политици, които бяха в управлението, направиха така че този проект да не се случи. Документално също не е спрян от Орешарски. Беше спрян след него”, каза Аталай, без да назовава името на въпросния министър, който е спрял проекта.   Относно настоящия проект за „Турски поток” и възможното му отклонение през България той коментира: „Приехме в НС изменение на един документ, който съм казвал, че е с изтекъл срок на годност – става дума за енергийната стратегия на България. \"Такъв един газопровод е необходим за България и трябва да бъде построен\", обясни Аталай и изтъкна, че проектът обаче няма място в енергийната стратегия, тъй като това е инвестиционен проект. Според него това е могло да стане с решение на Министерския съвет. Така според него обаче премиерът Бойко Борисов е прехвърлил отговорността върху депутатите. „Стратегията трябваше да бъде сменена, след като бъдат сключени договорите и беше ясно как ще бъде транзитиран газа”,  поясни още депутатът от ДПС. Относно упреците на американския посланик Ерик Рубин, че европейските държави са много зависими от руски газ Рамадан Аталай каза: „Ние не можем да търсим вина в американския или руския посланик. Трябва да погледнем нашия интерес и да видим дали го защитаваме. Защото, ако погледнем, ще видим, че нито една управляваща партия не е успяла да отстои интереса на България по отношение на доставките на газ и диверсификацията на газ”. Той, като уточни, че това било, за да може да се угоди на единия или другия \"брат\".  Според него просто нещата трябва да се правят законово.    ", "date": "2018.12.02", "title": "Аталай: Не Орешарски и не Стойнев спряха \"Южен поток\"!"}
{"url": "http://epicenter.bg/article/Simov-za-upravlenieto--Imame-patsient-v-tezhka-treska--koyto-se-garchi--krayat-shte-e-letalen/169760/2/0", "text": "„България се намира в предизборна ситуация и това е очевидно за всички”. Това заяви народният представител от БСП Александър Симов в предаването „Беновска пита” по \"Канал 3\". „Във „Визия за България” България живее много по-добре, а не като в момента в нокаут. Имаме правителство, което произвежда кризи. Живее от скандал в скандал и този цикъл няма да спре. И новата опорка, че това всъщност е добре, това не е така. Имаме пациент в тежка треска, който се гърчи, и краят ще е летален”, каза Симов, като визираше именно управлението и неговият край.  „БСП е готова да се бори за властта и за управлението и да се бори за своите идеи. БСП ще се бори с това управление и неговите метастази, които убиват България”, каза още депутатът и изтъкна, че БСП вече е започнала тази борба чрез представянето на визията си пред хора. Отправи и критика към дебатите за Бюджет 2019, които са били движени основно от ДПС, а управляващите не са го отстоявали от парламентарната трибуна. „А за мен това означава само едно - имаме правителство в интелектуална криза и управленска импотентност”, каза отново в типичния си стил Александър Симов. „БСП е в печелившата морална позиция и ние сме тези, които предлагат шанс”, допълни той. „Срещите, които провеждаме по места са отворени за всеки, който иска да дойде. И често идват и външни хора. Точно това стават по-интересни разговорите и дискусиите”, обясни още Симов за провеждащите се срещи из страната.    ", "date": "2018.12.02", "title": "Симов за управлението: Имаме пациент в тежка треска, който се гърчи, краят ще е летален"}
