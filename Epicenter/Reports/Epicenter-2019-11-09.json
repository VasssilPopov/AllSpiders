{"url": "http://epicenter.bg/article/Georgi-Markov--Premierat-da-pomisli-dokoga-shte-tolerira--Da--Balgariya-/198337/2/0", "text": "„Ислямизацията нанесе тежък удар на Европа. Вижте какво става във Франция. Четири полицаи убити в гръб, подпалиха им „Нотр дам”, заяви Георги Марков пред Нова ТВ.   „Гордея се, че съм софиянец. В рамките на ЕС няма друга столица, която 30 години да не е допуснала социалисти и либерали на власт. Личните качества и приличното поведение на Йорданка Фандъкова надделяха и тя победи”, сподели Марков. Той допълни, че всеки град има своите проблеми, както и София. „На всички ни е ясно, че имаме нужда от още промени. Касиране на изборите няма как да има. Победата на ГЕРБ  по градовете е убедителна. От сега заявявам, че през 2021 г. Борисов ще спечели изборите”, каза още Георги Марков. Той допълни, че ГЕРБ трябва също да направи своите избори. „Премиерът нека помисли докога ще толерира „Да, България”, смята Марков.    „ “, подчерта той. „Това е столица. Тук са съсредоточени всички НПО-та, които в огромната си част безделничат, но работят с чужди пари. Около Да, България тази цялата неолиберална общност – съдии, Правосъдие за всеки, Хелзинкския комитет, който го докарахме дотам, че да дава бележки за благонадеждност на убийци и на базата на тези бележки съдът да ги освобождава\", възмути се професорът.  Той критикува и евродепутата Радан Кънев и Димитър Делчев от ДБГ. \" Сега председател на ЕНП ще е Донал Туск, либерал и приятел на Бойко Борисов.  \", попита той. „Сърдим се на Слави Трифонов, че направи партия „Няма такава държава“, а аз питам има ли друга държава, в която целия Съдебен съвет – 25 висши държавни магистрати, двама от които председатели на върховните съдилища и главния прокурор, се карат 10 часа по телевизията. Къде го има председател на Върховен съд да чете политически тирамби и анализи. Не му е това работата“, коментира още Марков. “Резултатите на изборите в София ми казват, че съм горд софиянец. ”, каза той по повод изборите в столицата. „  Освен това обединение на десни избиратели, репресирани и реституирани, нейните лични качества и поведение, и най-вече направеното, надделяха, защото седи някакво момче и вика: „Ще спасим София.“ Абе момче, ти не знаеш ли, че СДС и ГЕРБ я спасихме. Ти знаеш ли каква столица наследихме –  .“, обобщи промените в София и в България Георги Марков.  \"По телевизиите никой не каза, че местните избори не са само кметски. Те са и за избор и на местно самоуправление, за общински съветници. Кметът е само изпълнителен орган, той е министър-председател. Но в местните парламенти ГЕРБ ги уби – в София разликата е 15%, в Пловдив – 20%, във Варна – 20% и в Бургас – 40%. Ако това бяха парламентарни избори, 50 депутати само от София щяха да влязат в Народното събрание. Победата на ГЕРБ е удивителна.“, категоричен бе проф. Георги Марков. , каза още той.  „Демокрацията е ротация, Не може вечно да си на власт. Нормално е при местни избори, които са и мажоритарни да има обединения около един човек и някъде да се губи, но победата на ГЕРБ е зашеметяваща,  административни, спортни и културни центрове. Две трети от българите живеят в тези четири града“,      \"Битката Манолова с Корнелия ще е много интересна. Ще има две БСП-та - на Мая и на Нинова. И ще си пишат писма, ще се карат на пленуми, ще се отлюспват. И това е\", заяви Георги Марков\", коментира Марков.   ", "date": "2019.11.09", "title": "Георги Марков: Премиерът да помисли докога ще толерира „Да, България”"}
{"url": "http://epicenter.bg/article/Psihologat-Rosen-Yordanov--Agresiyata-na-Borisov-otne-2--na-Fandakova/198340/2/0", "text": "„На тези избори струеше агресивност отвсякъде. Тя не подмина и Бойко Борисов. Заради нея, Йорданка Фандъкова загуби 2%, Тя не засягаше само него. Всички участници бяха засегнати. Тя падна жертва на тази агресия. Г-жа Фандъкова прави впечатление на фин и деликатен човек. На изборите се наложи и тя да е агресивна, което я изтощаваше. Смея да твърдя, че тя почти сама спечели тези избори“. Това каза пред БТВ психологът Росен Йорданов.  „След изборите се виждаше как лицето ѝ е почервеняло, което показва умора и нараненост във вечерта на изборите. Всичко беше срещу нея на този вот. Тя успя да покаже спокойствие“, каза още Йорданов.    „На няколко пъти Мая Манолова не каза истината на пресконференцията си след изборите. С жестове показа, че не е маратонец – бързо пали и бързо се изтощава. От нейния щаб трябваше да поддържат първоначалната еуфория. Тя се държеше след вота като дете в училищен салон с нежелание да издекламира стихотворение, в жестовете ѝ личи високомерно нехайство, за да оправдае собственото си разочарование,   „Защо го правят всеки път? Защо трябва да стоиш като канара и трябва да казваш, че си победил? За малка част от хората думите на Корнелия Нинова сигурно са се харесали, но на повечето хора тя каза след изборите  - „вие  сте глупаци“. Така тя няма да постигне промяна в БСП“, каза още Йорданов.  ", "date": "2019.11.09", "title": "Психологът Росен Йорданов: Агресията на Борисов отне 2% на Фандъкова"}
{"url": "http://epicenter.bg/article/Iliyana-Yotova-za-neizdadeniya-ukaz-na-Geshev--Prezidentat-Radev-be-dostatachno-yasen-v-argumentite-si/198342/2/0", "text": "\r\n Вицепрезидентът Илияна Йотова заяви пред БНТ, че президентът Румен Радев е бил достатъчно ясен в аргументите си, с които отказа да подпише указа за назначаване на Иван Гешев за нов главен прокурор, и е казал честно и откровено своето мнение. \r\n   \r\n Преди дни държавният глава върна решението на Висшия съдебен съвет, като мотивите му бяха свързани с липсата на състезателност в процедурата, тъй като има само един кандидат за поста. Йотова посочи също, че не трябва да има опити за влияние върху ВСС. \r\n   \"Единственото нещо, което искам категорично да ви заявя, че аз наистина съм от хората, които твърде вярвам и бих искала да работим за реално разделение на институциите. Това е в основата на демокрацията. Всякакъв опит за влияние в една или друга посока е твърде неоправдан и не води до нищо добро. Нека ВСС да си вземе своето решение, съответно и президентът ще реагира според това решение, но отговорността, той вчера много категорично го заяви - всеки трябва да може да носи отговорността на поста, който заема и аз мисля, че той го доказва с поведението си\", подчерта Йотова..   \"Не искам да се ангажирам нито с прогнози, нито с очаквания, много е нажежена обстановката, всяка една дума се тълкува и превратно, така че нека да изчакаме, мисля, че в следващите дни ще станем свидетели на това, което ще се случи, но президентът имаше своето право и за тези вече 3 години, откакто е на този пост, смятам, че достатъчно е доказал, че има силата ,мъжеството да отстоява своето мнение\", каза вицепрезидентът.   \r\n \r\n Илияна Йотова коментира и изминалите местни избори, като заяви, че идеята на президента да се съберат политическите сили и институции, които имат информация за нарушения, да обсъдят какви промени могат да се направят е добра, и може да доведе до промени и решения на проблемите при провеждане на избори. \r\n   \r\n \"За нас българите, които не са територията на страната в момента по една ли друга причина: трайно или временно, не са „другите българи“, те са част от нашия народ и тези връзки трябва да се съхраняват\", каза още Йотова. \r\n Тя посочи, че сред основните й приоритети е съхраняването на българската идентичност и развитие. „От далечните провинции в Чако, Аржентина, където има българска емиграция още от края на 19 век, през САЩ, Западна Европа. Когато си поговорите с българските общности във Франция и Германия, тези хора не се считат за емигранти. Едно от хубавите неща след присъединяването ни към ЕС е точно това свободно движение на хора, на граждани. Но българите не се чувстват емигранти. Те живеят с идеята, че това е временно, намерили са някаква цел, някакъв аргумент да не са в България, но с идеята да се върнат“, допълни вицепрезидентът. \r\n \r\n", "date": "2019.11.09", "title": "Илияна Йотова за неиздадения указ на Гешев: Президентът Радев бе достатъчно ясен в аргументите си"}
{"url": "http://epicenter.bg/article/Slavcho-Atanasov--Masovo-vdigane-na-danatsite--Tova-vyarno-li-e--ministar-Goranov--/198345/2/0", "text": "    Изявлението на финансовия министър Владислав Горанов, че данъците в България били изключително ниски, ме шокира. В изказването си министър Горанов директно нареди на новоизбраните кметове в цяла България да увеличават данъците във всички общини. Той дори си позволи да ги заплаши, че който не вдигне налозите, няма да може да разчита на финансова помощ от държавата.   Призовавам новоизбраните колеги да не се поддават на това внушение и в никакъв случай да не увеличават данъците на общините си. И това не е само мое мнение. Нобеловите лауреати по икономика Ангъс Дийтън (за 2015), Естер Дюфло и Майкъл Кремър (за 2019), които изследват проблемите на потреблението, бедността и социалната защита в световен план, са на мнение, че най много до две години светът отново ще изпадне в сериозна икономическа криза. Същото предрича и икономическият съветник на двама американски президенти Джоузеф Стиглиц.   Те категорично подчертават важността на потреблението за развитието на икономиката. Колкото повече свободни средства има у хората, които те да могат да похарчат, толкова по-добре е за бизнеса. И тази зависимост изисква по време на криза данъците да се намаляват реципрочно, а не да се увеличават.   Когато данъчната тежест върху семействата и бизнеса намалее, те ще разполагат с по-голям ресурс, който отново ще се завърти в икономическия оборот. Така работните места ще се запазят и ударът на кризата ще бъде по-поносим за цялото общество. В нашата ситуация това е още по-актуално, защото ние сме държавата с най-ниски доходи и най ниско потребление. Повишаването на данъците ще бъде груба грешка, каквато направи и Симеон Дянков преди 8 години. Той, подобно на Горанов сега, нареди на кметовете да увеличават и последствията от това бяха фалирали общини, които държавата трябваше спешно да спасява.   Като кмет на Пловдив тогава, аз отказах да направя това, напротив, намалих пловдивските данъци и така се превърнах в черната овца за ГЕРБ. Но времето показа, че съм бил прав. Ултиматумът на министър Горанов ще доведе до свиване на потреблението, оборотите на фирмите ще паднат, бюджетите на семействата ще се свият, хората ще обеднеят повече и ще консумират все по-малко, което е смъртоносно за всяка една икономика, а много от фирмите веднага ще преминат в сивия сектор или ще фалират. Всички ще загубят от такова повишаване на данъците, категорични са световните икономисти.   И е доста странно дясноцентристко правителство да предприема лява данъчна политика на увеличение. Защото във всеки учебник по икономика, високите данъци се считат за класически ляв инструмент на управление.   Затова министърът малко ми напомня на френската кралица Мария–Антоанета с нейната реплика: „Като няма хляб, да ядат пасти“. Ако г-н Горанов толкова държи да повтори грубата грешка на Дянков, да беше обявил това си намерение още преди изборите. Така щеше да е честно и почтено пред всички избиратели. ", "date": "2019.11.09", "title": "Славчо Атанасов: Масово вдигане на данъците? Това вярно ли е, министър Горанов?!? "}
{"url": "http://epicenter.bg/article/Prof--Aleksandar-Marinov--Premier-i-prezident-ne-sa-v-yavna-voyna--a-v-postoyanna-opozitsionna-bitka-/198348/2/48", "text": "ГЕРБ и Бойко Борисов са в началото на края си. Това каза за седмичното обзорно предаване „Метроном“ на Радио „Фокус“ политологът проф. Александър Маринов.   “Ерозията на общественото доверие и подкрепа се ускорява и непременно много скоро ще се отрази върху политическия живот, позициите на партиите и начина на управление на страната. Политиците не желаят да разглеждат сериозно този проблем, но се чудя как хора, които минават за експерти и имат научни степени, могат да твърдят, че няма нищо страшно в това една партия да загуби 1/3 от избирателите си. Това е страхотно тежък фактор. В една нормална държава партия, която загуби 1/3 от избирателите си, дори да е спечелила, преминава в режим на кризисно управление. Доверието на хората, изразено в подкрепа, а не владеенето на властта, парите и възможността да прилагаш институционални хватки, е най-важният ресурс в политиката. Нямаш ли доверието и подкрепата на хората, то си обречен да изгубиш властта”, обясни той.   Проф. Александър Маринов каза още, че на мнозинството от хората вече не му понася настоящия брутален, агресивен и користен начин на упражняване на властта.   Премиер и президент не са в явна война, а са в постоянна опозиционна битка и съперничество, от двата модела единият е излишен, каза още проф. Александър Маринов.    “От една страна министър-председателят не може да преглътне съкрушителната загуба, която му нанесе държавният глава и се стреми по всякакъв начин със своите способи и начин на мислене да му отмъщава. От своя страна президентът очевидно няма да се поддаде на опити чрез ласкателство, подкупване или заплахи да одобри този начин на управление на държавата. Така че няма как да се стоплят отношенията”, отбеляза политологът.    Проф. Александър Маринов обясни, че между премиера и президента има разбирателство, но само по конкретни поводи. То обаче е словесно и бързо изчезва, защото не води до практически резултат.    Във връзка с прогнозите на бившия президент Росен Плевнелиев, че се очаква генералска битка, политологът коментира, че не може да бъде поставен знак за равенство между Бойко Борисов и Румен Радев като генерали.    Единият е назначен генерал поради заемането на определена длъжност, а другият е истински и израснал през всички стъпки на войнската кариера, посочи проф. Маринов. Той уточни, че не предвижда подобна битка, защото за следващият президентски мандат участниците в сблъсъка ще бъдат други.   Повечето партии губят доверието на своите избиратели, особено силно се проявява при управляващите в момента, обясни проф. Маринов. Той допълни, че е необходимо партиите да проявят здрав разум и да направят сериозен анализ за изборите.    „Първите коментари и оценки, дошли от партийните централи не са окуражаващи в това отношение, нещо повече – те говорят неадекватно. Един път те говорят за неискреност и стремеж да се заблуждава обществеността. Втори път говорят за нежелание да се посочат истинските проблеми, които са на лице по отделно за всяка от основните партии, а има и някои общи проблеми. Общият проблем е, че повечето партии губят доверието на своите избиратели и особено силно това се проявява при тези, които управляват държавата в момента. Това би трябва да е сериозен повод за анализ и изводи“, допълни той.    Проф. Александър Маринов уточни, че ако трябва да се говори за подготовка за следващите избори тя трябва да започне с анализ. Според него всички партии смятат, че могат да продължават без промени. ГЕРБ смятат, че могат да продължат да печелят с досегашните си инструменти, а БСП разчитат, че ерозията на ГЕРБ ще е достатъчно силна и левицата рано или късно ще излезе на първа позиция. Наблюдават се сериозни слабости, вещаещи не подобряване, а влошаване, добави политологът.   ", "date": "2019.11.09", "title": "Проф. Александър Маринов: ГЕРБ и Бойко Борисов са в началото на края си"}
{"url": "http://epicenter.bg/article/Borisov--Komunizmat-ostavi-takava-propast-v-Evropa--che-veche-30-g-trudno-dogonvame-zapadnite-darzhavi/198349/2/0", "text": "Комунизмът е оставил такава пропаст в Европа, че 30 години след историческото падане на Берлинската стена, източните държави и досега трудно догонваме западните. Това написа премиерът Бойко Борисов в профила си във „Фейсбук“ по повод годишнината от падането на Берлинската стена.    „Все още носим белезите му, все още имаме много работа, но посоката е вярна. България направи своя цивилизационен избор. Убеден съм, че трябва да отстояваме демокрацията и правото на свободен избор. Длъжни сме да не допускаме тоталитарните режими да ни разделят“, пише още в публикацията на министър-председателя.  ", "date": "2019.11.09", "title": "Борисов: Комунизмът остави такава пропаст в Европа, че вече 30 г трудно догонваме западните държави"}
{"url": "http://epicenter.bg/article/Borisov-leti-za-Sarbiya--inspektira-ot-vazduha-stroezha-na-magistrala--quot-Evropa-quot---VIDEO--/198352/2/0", "text": "Допреди един месец хората тук чакаха реколтата да се събере, а сега стотици работници работят в събота и на места новото трасе вече се асфалтира от валяците. Това заяви министър-председателят Бойко Борисов, който премина над автомагистрала (АМ) „Европа“ с хеликоптер на път за Сърбия, съобщиха от правителствената информационна служба.    От въздуха премиерът Борисов разгледа напредъка по строящата се АМ „Европа“, която е част от Трансевропейския коридор № 10, свързващ Лондон с Истанбул. Заедно с министъра на транспорта, информационните технологии и съобщенията Росен Желязков двамата огледаха участъка Сливница-Драгоман и посочиха, че догодина ще се реже лентата на това толкова важно трасе.    „Това е от бюджета на българските данъкоплатци! И жп линията се изгражда на пълни обороти. Хората работят като пчелички“, изтъкна премиерът Борисов. Той отбеляза, че по част от трасето на АМ „Европа“ остават само по-лесните дейности. „Не е ли красота?! На места вече поставят маркировката, остава да сложат мантинели. По тези платна движението ще е със 120-130 км/ч, колкото и с хеликоптера. Правим така, че сърбите да имат пристанища във Варна и Бургас“, акцентира премиерът Борисов.   \"Нека видят всички строителите за няколко месеца какъв огромен труд са положили, какви съоръжения има\", заяви Борисов.   Новото трасе на автомагистрала (АМ) „Европа“ вече се асфалтира. Догодина по това време участъкът от Драгоман до Сливница ще е готов, увери премиерът.    „Това е едно уникално съоръжение. Българските работници работят активно и в събота. Съобразихме се с реколтата, като изчакахме хората да си я съберат“, посочва още министър-председателят.  В Сърбия премиерът е поканен от президента Александър Вучич да участва в официалното откриване на сръбската отсечка от Коридор номер 10.  На церемонията премиерът Борисов ще бъде придружаван от министъра на транспорта, информационните технологии и съобщенията Росен Желязков.    Вчера Вучич каза, че откриването на отсечката от източното разклонение на Коридор 10 за него ще бъде най-хубавият ден и добави, че е горд от новите 86,9 километра магистрала, които ще свържат Ниш, Бела Паланка, Пирот, Димитровград и ГКПП Градина.    \"Честитя на гражданите новите почти 87 километра. Пристига и нашият български брат Бойко Борисов, а аз ще се обърна към него и на български\", каза Вучич, цитиран от Танюг.    С пускането утре на отсечката Сърбия завършва изграждането на сръбската част на Коридор номер 10.    Българската компания \"Трейс Груп Холд“ АД работи по два участъка на магистралата Ниш - Димитровград, с обща дължина 14,311 км. Ръководител на обекта бе младия инженер Янко Янчев. \"Трейс „ първи приключи своя обект от европейския магистрален път в края на 2016 г.  На 16 септември 2017 г. президентът на РСърбия Александър Вучич откри 30,5 км от автомагистралния път Ниш- Димитровград.  На територията на България Коридор 10 продължава чрез основната пътна артерия I-8, която включва изграждащите се участъци - от ГКПП „Калотина“ до Драгоман (14.5 км) и от Драгоман до Сливница (16.98 км). Предвижда се строителните дейности на магистрала \"Европа\" да завършат в края на 2021 г.  ", "date": "2019.11.09", "title": "Борисов лети за Сърбия, инспектира от въздуха строежа на магистрала \"Европа\" (ВИДЕО) "}
{"url": "http://epicenter.bg/article/Zhurnalist-ot--quot-El-Pais-quot--Balgarskata-mafiya-e-sred-nay-moshtnite-v-Ispaniya-/198353/2/0", "text": "Испания гласува утре на парламентарни избори за втори път тази година. Социалистите на Педро Санчес, които спечелиха предишния вот, не успяха да съставят стабилна коалиция и да получат одобрение в парламента. Опитите за кабинет с крайнолевите от „Подемос“ се провалиха. Сега прогнозите са за нова победа на социалистите, но за тях проблемът с кого ще се коалират ще бъде още по-остър, тъй като подкрепата за Народната партия и за крайнодесните от „Вокс“ вероятно ще бъде по-голяма, отколкото на 28 април.    На изборите може да има изненади и да се окаже, че от левицата са пропуснали шанса си да управляват, прогнозира в интервю за програма „Хоризонт“ на БНР журналистът от „Ел Паис“ Начо Каретеро. Той беше у нас за представянето на книгата си „Бял прах“, която излезе в превод на български. Става дума за разследване на наркотрафика в испанската област Галисия, където е роден Каретеро. В книгата има редица скандални разкрития, като например, че всички партии са получавали пари от наркотрафика.    Когато порасна, искам да стана контрабандист като татко, казва в телевизионен репортаж едно дете от северната испанска област Галисия. Това е една от многобройните знакови истории в книгата „Бял прах“ на Начо Каретеро.    „Като галисиец израснах в тази реалност - на контрабандата и наркотрафика като нещо нормално. И когато си заобиколен от нещо такова, даже да е изключително, за теб е обикновено, не ти прави впечатление. И чак когато отидох в Мадрид, си дадох сметка, че това в Галисия не беше нормално и реших да разкажа тази история“, казва Каретеро.    По книгата е създаден и сериал, но Начо Каретеро предупреждава, че е различен жанр, който не се придържа единствено към фактите от книгата. А в нея не липсва и българска следа - от участието на български музиканти в празненствата на контрабандистите, през българския кораб \"Свети Николай\", който при залавянето му през 2012 от испанските власти превозвал единствено кокаин. В „Бял прах“ е спомената и българската мафия.    „Когато кокаинът от Колумбия влиза в Испания, често през канали в Галисия, различните мафии купуват продукта и го разпространяват в Европа. И една от тези мафии, от най-мощните, е българската. Непрекъснато излизат новини за връзките по дистрибуцията на наркотика в Европа. Но не е само това. Българската мафия например, има голям дял в Мадрид в контрола на сигурността в дискотеките, занимава се с уреждане на сметки, с продажба на наркотици, изобщо, познават я и се страхуват от нея. И разбира се, трябваше да я спомена в книгата, защото е част от цялата верига. Като цяло наркотрафикът е една голяма международна мрежа, от която са част тези мафии - галисийската, българската, колумбийската и противодействието е много трудно“, отбелязва журналистът.    80 процента от кокаина в Европа през 80-те години навлиза през бреговете на Галисия. А освен това местното правителство години наред отрича съществуването на организиран наркотрафик. Освен това в областта не е имало нито една партия, която да не е финасирана от наркотрафикантите. Нито една, се твърди още в книгата.    „Близостта между наркотрафикантите и политиците идва от епоха, в която обществото не гледа на контрабандистите с лоши очи. Те имат голямо влияние, власт, помагат на съседите, създават работни места. В онази епоха политиците получават допълнителни дивиденти от това, че са близо до тях - гласове на избори, пари за кампаниите. После, обаче, се прави големият скок и вместо цигари започват нелегално да се внасят наркотици. Известно време големите босове продължават да са близо до политиката, даже самите са политици. Само че после образът им в обществото се променя, особено когато се вижда ужасяващият ефект от наркотиците, най-вече върху младите хора. Политиците си дават сметка, че трябва да стоят далеч наркобосовете“, коментира Каретеро.    В годините, когато не се крият връзките между трафиканти и политици, тази близост не се харесва на обещаващ младеж, начело на депутатите от Понтеведра. Основателят на Народния алианс, днешната Народна партия, Мануел Фрага, му дава съвет. Замини за Мадрид, научи галисийски, ожени се и създай деца. Някогашният бунтар е вече бившият премиер на Испания Мариано Рахой. Недоволството му било изпреварило времето си. Но по-късно последвали неговата линия:    „Понастоящем политиците се държат настрана от наркотрафика. Не като преди, когато бяха много близки с босовете и получаваха пари. Но това не означава, че наркотрафикът е загубил влиянието си в Галисия. Много от трафикантите са легални бизнесмени - богати и авторитетни търговци и индустриалци“.    Свърши се с разточителството на босовете - така агент от Националната полиция обобщава ефектите от мащабната операция Некора през 90-те години водена, от известния съдия Балтасар Гарсон. Съдебните решения от 94 г. оставят на свобода всички големи босове, но представляват за тях ясно предупреждение, че врагът има зъби, т.е че държавата ги е забелязала. Битките обаче тепърва започват . Лавината от кокаин не спира - пише пресата през 2001. Каква е ролята на корупцията в наркотрафика и възможни ли е той изобщо да бъде спрян.    „В една държава без корупция би било много по-трудно за престъпниците и наркотрафикантите. Испания не е изключение. Там има корупция в полицията, което облекчава работата на наркотрафикантите. И все пак смятам, че наркотрафикът е дейност, която много трудно може да бъде спряна. Говорим за изключително рентабилен продукт, може би на първо място в света. Кокаинът, който се получава от растение, се продава по-скъпо от петрола и златото. Освен това има търсене. Така че е много трудно да се спре този непрекъснат процес, ако хората продължават да търсят и да употребяват кокаин. Засега войната срещу наркотрафика не дава резултати. Има повече кокаин от когато и да било, и не виждам как може да бъде спрян, даже ако нямаше корупция“, казва авторът на „Бял прах“.    Като представител на регион със свой език Начо Каретеро коментира напрежението в Каталуния. От няколко седмици там има демонстрации заради присъдите на сепаратистките лидери, осъдени заради опита за отделяне на областта преди две години:    „Важно е да се подчертае, че привържениците на независимостта на Каталуния в момента са около 45-50 процента. И това не е цялата Каталуния. Защото много пъти отвън изглежда, че цяла Каталуния се опитва да се отдели от Испания, а не е така. Става дума за част от хората. Процент, който в момента е шумно защитава правата си и това създаде голям проблем, особено след като бяха осъдени сепаратистките лидери. Трябва да каже, че те са в затвора не заради идеите си, а защото свикаха референдум за независимост, забранен от закона. Така че има политически проблем за решаване, който без съмнение е сериозен, но не колкото някои искат да изглежда“.    В неделя испанците са призовани отново пред урните. Четвъртите избори за последните четири години. Социалистите на Педро Санчес спечелиха миналия вот, но не успяха да съставят стабилна коалиция. Преговорите с крайнолевите от Подемос се провалиха. Сега десницата отново набира сила, след като преди четири години беше разбит двупартийният модел, припомня Начо Каретеро и допълва:.    „Хората се умориха и се разбунтуваха срещу двупартийната система, най-вече заради скандалите за корупция. И от гражданското движение се появиха политически алтернативи - като лявата партия Подемос и Гражданите, които са център - дясно. Изглежда, че възможностите за избор са повече, но пък са трудни коалициите. Защото за да постигнеш мнозинство и да управляваш, трябва да преговаряш, а това се оказа прекалено сложно“.    Ако се сбъднат прогнозите на социолозите, социалистите на Педро Санчес пак ще получат най-много гласове. Но проблемът е дали ще съставят правителство. Според Начо Каретеро, левите може и да съжаляват, че след изборите на 28 април не успяха да се разберат.    „След миналите избори левите партии имаха достатъчно подкрепа, за да сформират правителство, но заради противоречията помежду си не успяха да го постигнат. Сега обаче опонентите им набират сила доста бързо и в момента левицата и десницата са изравнени. Възможно е да се окаже, че левите партии са пропуснали шанса си да управляват и сега няма да има друг. Те може да платят твърде скъпо нежеланието си за компромис“, коментира Начо Каретеро.  ", "date": "2019.11.09", "title": "Журналист от \"Ел Паис\": Българската мафия е сред най-мощните в Испания "}
{"url": "http://epicenter.bg/article/Kamion-s-furazh-se-preobarna-i-otnese-spirka-v-tarnovskoto-selo-Hotnitsa-/198350/3/0", "text": "Камион с прикачена цистерна, пълна с фураж на гранули, се обърна тази сутрин и отнесе част от автобусната спирка във великотърновското село Хотница. Няма пострадали хора. Движението в района е затруднено, предава БНР.    Инцидентът е станал на автобусната спирка, където е и младежкият клуб в Хотница. На мястото вече има полиция, районът е обезопасен. При преобръщането на фуражовоза са разпилени около 100 кг от товара, обясни за „Хоризонт“ кметът на Хотница Десислав Йорданов:    „Около 8,30 ч. се е обърнал камионът, само една колона има съборена на автоспирката. За щастие, клубът не работи и хора на спирката е нямало. Няма пострадали. Няма опасност за хората“.    Предстои да бъдат изяснени причините за катастрофата с фуражовоза и състоянието на водача на камиона.  ", "date": "2019.11.09", "title": "Камион с фураж се преобърна и отнесе спирка в търновското село Хотница "}
{"url": "http://epicenter.bg/article/Emil-Karanikolov--Dohodite-rastat--nyamame-bezrabotitsa--razkrivat-se-novi-rabotni-mesta/198335/4/0", "text": "Имаме балансиран ръст на икономиката, но все пак по отношение на заплатите има какво още да се желае. Растежът на българската икономика дотук е с 3,1 процента, като очакванията са да завършим годината с растеж от 3,6 процента. Това сподели министърът на икономиката Емил Караниколов в сутрешния блок на БНТ.    ,,Безработицата ни е под 5 процента, така че реално няма безработица. Радостната новина е, че през последните три години доходите в България растат с между 8 и 12 процента, но това не е достатъчно, разбира се'', посочи министър Караниколов.    ,,Последната криза приключи преди около 6-7 години. Неизбежно е в един момент да започне спадът, но кризата няма да тръгне от България, а от големите световни икономики. Дали и кога ще се стигне до нова криза, никой не може да предвиди'', посочи той и съобщи, че за първите седем-осем месеца на тази година България може да се похвали с рекорден износ за 18 милиарда евро.    ,,Трудно е да се сравняваме с останалите държави, нека по-добре да гоним собствените си цели. Мога да кажа, че в България, освен завърналите се българи, идват да работят и чужденци в сферата на IT сектора'', допълни Караниколов.    Той призна, че най-големият проблем на държавата през последните 20 години е била абдикацията ѝ от образованието.    ,,Държавата беше абдикирала от образованието в продължение на 20 години. Ние изоставихме нашето образование, а то е най-ценната инвестиция. Затова се дават повече пари на учителите, защото учителят трябва да е мотивиран и подготвен, за да инвестира образование в нашите деца'', подчерта икономическият министър.    По думите му през последната календарна година у нас са били разкрити над 7000 работни места и добави, че през следващата всеки трети работодател у нас е заявил готовност да наема хора.    ,,Решението къде да отидат е проблем на ''Фолксваген''. Напомням, че ние останахме единствената държава в Европа, която остана в борбата с Турция. България само спечели имиджово, научихме много неща и не спираме да търсим стратегически инвеститори'', отговори Караниколов и отбеляза, че у нас доста активно се развиват металургията, автомобилният сектор и IT сектора.    ,,В България по време на прехода са идвали стратегически инвеститори, но ние сме ги давали на ''наши хора'' и те са си тръгвали'', посочи още той и обясни, че по отношение на раздържавяването са били допуснати фрапантни и стратегически грешки.   ", "date": "2019.11.09", "title": "Емил Караниколов: Доходите растат, нямаме безработица, разкриват се нови работни места"}
{"url": "http://epicenter.bg/article/Plenumat--koyto-podgotvi-ostavkata-na-Todor-Zhivkov/198201/11/0", "text": "          Зазори се. От Витоша се спусна приятен хлад.   6.30 ч. Обичайната игра на футбол в голямата зала на „Герена“ с постоянния състав – Иван Вуцов, Добромир Жечев, Иван Колев, Гаврил Стоянов, Тодор Колев, Воин Войнов, Кирил Ивков, Тодор Барзов, Венцеслав Арсов, Стефан Павлов и другите.   8.30 ч. В Министерския съвет. Среща със съветници и сътрудници – проф. д-р Евгени Апостолов, Йордан Радичков, Богомил Нонев, Николай Тодоров, Руси Божанов, проф. Милчо Брайнов, ген. Тако Кръстев, ген. Анев, Киряк Киряков, Иван Живин, Елена Кумбиева.   9.30 ч. – Проверка на изпълнението на Постановлението на МС за задоволяване на вътрешния пазар през есенно-зимните месеци.    в коридора на Министерския съвет. Тук разговаряме по няколко пъти на ден. Той носи последната информация от посланика на СССР Виктор Шарапов, с когото се среща и в сауната на спортния посолски комплекс. Андрей се възмущава, че Тодор Живков се изказал остро и неодобрително срещу „много от нас“ пред Шарапов. Предложил Александър Лилов за генерален секретар. Запитах:   - “     Дадохме си взаимни уверения, че нямаме никакви претенции за друга работа; трябва да останем в Министерския съвет, за да изпълним задълженията, които имаме за преодоляване на затрудненията и кризата в страната.   11 ч. – Със сътрудници обсъждаме изпълнението на решенията по жилищното строителство.   11.30 ч. – С министър акад. Радой Попиванов, акад. Атанас Малеев, проф. д-р Евгени Апостолов и експерти работим по проекта на Постановление на Министерския съвет за подобряване на здравеопазването.    Георги Джагаров и Пантелей Зарев, и разговорът при мен след това.    – Поздравление на Стефан Досев по случай 60-та му годишнина, която ще се отбележи през следващите дни.    – Проверка в някои търговски обекти.    и на Политбюро на ЦК на КПСС. Размяна на мисли за изказванията ни на предстоящото заседание на Политбюро.    Отсъства Гриша Филипов, който е в Прага на съвещание на секретарите на ЦК на компартиите по икономика, Иван Панев – поради заболяване, и Петър Дюлгеров, председател на ЦС на Профсъюзите. (През почивката на заседанието Начо Папазов нервно ми сподели, че Дюлгеров му е обещал да присъства на това важно заседание и е изненадан, че не е тук.)       Утре е насрочен пленумът на Централния комитет и аз искам да поставя един предварителен въпрос, с който съм запознал някои от вас. Знаете, че преди известно време направих писмено предложение да бъда освободен като генерален секретар на партията.    Причините са: първо, в това, че стоя вече 30 и няколко години начело на партията и държавата; второ, наближавам 80. Очевидно годините са си години, а постът генерален секретар изисква голямо напрежение.   Независимо какви преустройства ще правим, как ще се движим напред, генералният секретар на партията ще бъде винаги претоварен. Нашата партия е авангард, водеща партия, тя няма да отстъпи своите позиции на водеща партия. Затова и работата на генералния секретар няма да бъде лека, тя ще го държи в голямо напрежение.     Така че аз отново поставям този въпрос. Миналия път го поставих писмено и сега поддържам това, което съм поставил писмено.    Аз съм разговарял поотделно с всеки един от членовете на Политбюро, с изключение на някои, които бяха издигнати в Политбюро в последно време, да се помисли кой да бъде издигнат. Когато внесох този писмен документ, вече се беше формирало становището кой да бъде издигнат на поста генерален секретар на партията. Аз мога да кажа сега, че становището, което беше формирано тогава, беше за другаря Георги Атанасов. С изключение на един другар, който се колебаеше, всички останали другари застанаха зад тази кандидатура. Разбира се, оттогава мина време, а и не само време, правилно е всеки член на Политбюро сега да се спре на кандидатура. Тук не бива да има ограничения. Може да бъде от състава на Политбюро, от секретарите на ЦК, а може да бъде от състава на ЦК на партията. Освен това ние по Устава на партията – мисля, че това е така – може да кооптираме в състава на ЦК. Това сме го правили. Ако се прецени, че такъв подходящ човек има извън ЦК, може да се отиде на кооптиране.     Смятам, че пленумът трябва да протече спокойно, а да се възложи на новоизбрания генерален секретар да внесе предложение за Политбюро и Секретариат.   Това е, което мога да кажа по този въпрос.  Пак искам да подчертая, че все пак аз съм на възраст, тук се иска млад човек. Може би в началото ще има трудности, но той постепенно ще набере опит и ще се адаптира, щом има подкрепата на Политбюро и на Централния комитет на партията.  Отчитате ли, др. Живков, временната обстановка сега?    Отчитам я. Навсякъде обстановката е сложна. Аз свърших по този въпрос.   Аз смятам, че този въпрос извън другата работа на пленума заслужава специално да се обсъди, тъй като става дума за съществен политически акт на Централния комитет на партията – за избор на ръководител на партията, на генерален секретар.    Ние трябва да кажем, и вероятно това утре ще се каже на пленума, че извървяхме един голям път след Априлския пленум. Аз смятам, че това е достоен път с едно достойно ръководство на страната, на партията начело с др. Живков. Но животът си е живот. И това съображение, което др. Живков изложи тук, е човешко съображение и същевременно, доколкото става дума за политически деец, това е едновременно и политическо съображение.   Смятам, другари, че ние по тези въпроси трябва да действаме не под напора на обстоятелствата, а преди обстоя­телствата. Има един израз, че политиката е изкуство на възмож­ното, но политиката е изкуство на умение да се ориентираш в обста­новката. И аз смятам, че тази ориентация, която др. Живков направи и от която формулира своето предложение, е правилна. Аз лично го подкрепям и смятам, че така трябва да постъпи.     Аз трябва да кажа и един втори аргумент. Това, че ние утре ще обявим свикването на конгреса на партията, в поли­тически план е най-подходящият момент, за да се извърши тази назряла промяна поради съображенията, които бяха изложени.    не утре, разбира се, а на следващия пленум и по този начин подготовката на конгреса ще се поеме в ръцете на едно ръководство, което след това ще провежда решенията на конгреса. Иначе, другари, особено като имаме предвид и възрастовия състав на нашето ръководство, рискуваме да създадем луфтове, които са много опасни от гледна точка на приемственост в линията и политиката. Това е много важно.     Естествено изборът на нов генерален секретар е също много важен въпрос. Другари, аз напълно искам да кажа, че може да е имал такива разговори в Политбюро с отделни членове на Политбюро, може да е имал и такава ориентация на определен етап и аз да бъда обсъждан. Но много моля, сега, когато гледаме този въпрос от гледна точка на един акт, който утре Централният комитет трябва да извърши, да се изслушат и моите съображения.    Трябва да ви кажа, че на мен е поверена една изключителна отговорност като член на Политбюро. Трябва да ви кажа, че аз дори тази отговорност трудно нося. Говоря искрено, не мога да не говоря искрено. Защото аз предпочитам да бъда един силен член на Политбюро, а не слаб генерален секретар.   Струва ми се, че този пост изисква освен всичко друго, което аз имам, и някои други качества. Аз винаги съм се стремял да се отнасям самокритично към моята работа, чувствам, че нямам достатъчно сили. Доколкото силите ми позволяват и докато се ползвам с доверието аз, разбира се, ще работя на сегашната или на друга работа, но много моля да се има предвид, че аз просто не чувствам достатъчно сили да се справя с това много високо за мене задължение. Изключително задължение. Никой друг пост в партията не може изобщо да се равнява с отговорността, бих казал, в определен аспект историческа отговорност на генерал­ния секретар.   Към това бих добавил и следните неща, които много моля също да се отчитат. Ние не можем да не видим, че в нашето общество, в т.ч. и в икономиката, за която правителството носи особена отговорност, са натрупани редица проблеми. Някои от тях, разбира се, имат по-дългосрочна давност като тенденции и като процеси, а някои изцяло са формирани, откогато аз съм начело на правителството. Аз трябва да ви кажа, че определено смятам, че генералният секретар, който ние ще изберем, в определен смисъл трябва да бъде свободен от това бреме, което е свързано с проблеми, създадени и по време на мандата на това правителство, което аз оглавявам. Това винаги ме е притеснявало и от гледна точка на мерки, и от гледна точка на инициатива, която трябва да се проявява. Пак подчертавам, не че всичко сега е предопре­делено през тези три години, откакто съм аз, но много въпроси се изостриха през този период. Има и обективни причини, но аз смятам, че това е много важно обстоятелство да търсим това, което във всичко друго можем да кажем да бъде с еднакви възможности, но да има и тази свобода. Това също е важно обстоятелство.     Аз много моля в това обсъждане, което ние ще направим, моята кандидатура от  точка на тези съображения   има предвид.   Аз иначе дълбоко уважавам мнението, становището на другарите, но ако имам някакво положително качество, бих казал, че това е именно да бъда безпощаден със себе си.    И в името на това аз ви моля моята кандидатура да не се обсъжда.  Познаваме го 18 години в партийното ръководство. Един от най-младите членове на партийното ръководство. Това, разбира се, не е главното, но в съчетание с другите качества, то е плюс и предимство. Това първо.   Второ, ние всички познаваме другаря Петър Младенов, той е образован и подготвен, с известност и добро име и тук, в България, и зад граница. Аз лично смятам, че ще се посрещне добре и в пар­тията, и от обществеността. Дълбоко съм убеден в това.   На трето място бих посочил, че другарят Петър Младенов е едно добро съчетание на единството и приемствеността между поко­ленията и линията на партията. Това е много важно. Той е свързан с тази линия, с априлската линия на партията, израсна в този период и същевременно е достатъчно млад, за да поеме тези отговорности, които ще осъществяваме през следващия период.   Освен това трябва да кажа, че познавам Петър Младенов от дълги години. Той умее да работи с хората, да се вслушва. Стру­ва ми се, че по природа е чужд на авторитарния стил на работа, което е много важно за генералния секретар. Проявява широта, умее да се вслушва в хората. И същевременно той е решителен, може да отстоява позиция и да провежда линия. Това е много важно.   Аз смятам, че ние в партийното ръководство имаме хора (в случая предлагам да обсъдим кандидатурата на Петър Младенов), които притежават онези качества, подготовка и спо­собност да провеждат политическата линия, която е необходима, за да може да решим въпроса за генерален секретар от гледна точка на това да отстоим, защитим и последователно осъществим преустройството в нашата страна.     Ние сме колектив, ние не избираме вожд на партията, а избираме генерален секретар, който ще се опира на колектива, на колек­тивната позиция, на колективната подкрепа и заедно ще вървим напред.   Аз смятам, другари, че ние сме във възможността именно да се обединим около тази кандидатура, да отидем единни на пленума,   и да разгръщаме преустрой­ството по-нататък и в икономиката, и в политиката, и в духов­ната сфера, и навсякъде.   Моля другарите да обсъдят и това предложение, което правя за нов генерален секретар.   Може би да дадем почивка на другарите, да помислят. Ние становища сме изразявали. Да дадем ли почивка? Не е необходимо. . В такъв смисъл, че ние сега сме в един етап, когато искаме да разгърнем на широк фронт преустройството, когато ни остава една година до конгреса, когато се налага една по-голяма стабилност от всеки друг път, тъй като виждаме какво става наоколо в другите социалистически страни.    Аз смятам, че трябва да се обсъди и , да се разпредели работата на повече другари. Ние трябва тази сравнително здрава обстановка, която имаме в сравнение с другите страни, да я развиваме, да я укрепваме и да отидем на конгреса на партията.   Аз смятам, че сега ние не сме подготвени да извършим една такава радикална промяна в нашето ръководство и до известна степен се съгласявам с др. Георги Атанасов, че това са въпроси, за които е необходимо време да се подготвят и да се обсъждат, за да не се получат сътресения, които са опасни сега в това време, което, ние преживяваме, и може да нанесем на страната и на партията сериозни вреди.   . Аз не виждам нищо, което да налага сега да се правят промени. Напротив,  , осъществява своето преустройство, без да са създадени ситуации на кризи и на нестабилност, въпреки опитите на противника и на Запада да го стори. Това е моето становище. :  то отговаря на интересите на партията, то отговаря на интересите на народа, то отговаря и на необходи­мостта да поддържаме стратегическото сътрудничество със Съвет­ския съюз.     Разбира се, трябва да се изкаже благодарност на др. Живков за всичко, което е извършено под негово ръководство, и същевременно ние трябва ясно да осъзнаваме, че в   Мисля също така, че е правилно предложението да се издигне кандидатурата на др. Петър Младенов, защото всички тук го познаваме много добре. Аз може би го познавам по-малко от другите. Мисля, че времето, за което познавам др. Петър Младенов, е достатъчно, за да изразя моята убеденост, че това е една кандидатура, която ще бъде посрещната положително от пар­тията, положително и от българския народ.   Мисля, че той ще съумее да проправи път на България в света. Затова аз мисля, че ще бъде правилно Политбюро да подкрепи кандидатурата на др. Младенов. Другари, в живота на всеки обществен организъм има дни и решения, от които за дълго време зависи неговата съдба и бъдеще. Днес или утре за нас са такива дни и всеки, мисля, че е изправен пред една изключителна политическа и човешка отговорност. Ние нямаме право да сгрешим, защото за такива грешки се плаща скъпо.    Другарят Живков вярно е преценил момента. Това е назрял за нашето общество, за нашата партия въпрос.    и всяко друго решение, всяко двусмислие в нашето решение, всяка непоследователност може само да усложни обстановката и да обре­мени политическата атмосфера, да засили негативните настроения. Ако ние твърдим, както току-що направи др. Стоянов, че у нас всичко е наред, че ние се развиваме безкризисно, ще направим фатална грешка. Цитирай по-точно. Аз поне така те разбрах. Ние трябва да стъпим на реал­ностите и да започнем от реалностите в усилията за по-нататъшно разгръщане на преустройството на базата на решенията на Юлския пленум, на Юлската концепция.   И ние трябва да под­крепим всячески този акт, другарски да го приветстваме,   Всяка друга позиция е лоша услуга и на др. Живков, и на партията.   Мисля, че предложението на др. Атанасов също трябва да бъде подкрепено. Аз може би най-добре от всички познавам др. Младенов и тази характеристика, която му направи др. Атанасов, е абсолютно точна. Аз подкрепям това.  по мотиви, че е вече възрастен, че трябва да се даде път на по-млади другари и да се върви напред. Ние сме възразявали, и аз съм възразявал. Аз възразих, когато той писмено направи предложе­ние, като сметнах, че той има голям политически и житейски опит, авторитет и вътре в страната, и вън от страната.   Той е доста сериозно премислил и преценил обстановката и това, че трябва да станат някои персонални промени в Политбюро, както той каза, за да се отговори на времето.   Другари, вижте какво става в ГДР. ГДР заявиха отначало (ние не сме заявили, ние бяхме за преустройството), че няма какво да се преустройват. В продължение само на една година нещата там се измениха коренно. Такива неща стават и в други страни.   Аз лично смятам, че др. Живков 30 и толкова години е начело на нашата партия,   Трябва всичко, което правим, да го правим мъдро, спокойно, за да не създаваме обстанов­ка в страната да стават нежелателни неща.   Мен напоследък много ме тревожат тези неща, които стават в България, не само тези групи.    И смятам, че   Иначе можем да стигнем до положе­нието, до което искат да ни докарат тези неформални групи, които вече изкараха хиляди хора на площада. Трябва да се намерят пътища, докато не сме се разделили от нашия народ, да поемат щафетата по-млади другари и да се омиротвори страната. Защото аз не смятам, че тези неща, които стават, са край. Те са начало. И ние трябва да бъдем достатъчно предвидливи и мъдри и да преценяваме обста­новката. Само с един обединен Централен комитет и Политбюро ние можем да вървим напред.   Колкото и на мен да ми е тежко, тъй като ние с др. Живков работим толкова години, аз виждам, че трябва да стане промяна. Убеден съм, че трябва да стане тази промяна.   Що се отнася до това кой да бъде генерален секретар, др. Живков има право единствен той да посочи кой трябва да бъде генерален секретар на партията и да го постави на обсъждане.   Той направи това. Значи той е мислил по тези неща. Аз не съм на мнението на др. Георги Атанасов, че той няма достатъчно качест­ва, защото той е политически изработен, оформен човек. Още от младежка възраст той беше секретар на ЦК на Комсомола, беше през много етапи в Централния комитет на партията, беше на стопанска дейност и от няколко години е министър-председател на страната.   И малко се учудвам на това, че той си прави отвод. Но щом си прави отвод, Политбюро и Централният комитет са в правото си да се изкажат.    от най-малка възраст, а и в дейността му в ЦК на Комсомола, и в дейността му като първи секретар във Видин, откъдето имам най-непосредствени впечатления за неговата работа. Той беше обединил кадрите. Въпреки че Видин беше неголям окръг, но тежък окръг, той съумя да обедини кадрите при тези стари дрязги, които имаше.   Другарят Петър Младенов има също международно име. Той е ерудиран дипломат и политик, владее езици, в центъра на международната дейност е.    И аз смятам, че той има качествата, чувството и чуткостта на стопански ръководител, на партиен ръко­водител и на човек, който владее международните въпроси. След като др. Георги Атанасов се отказва и си прави такъв сериозен отвод, аз също подкрепям изказаното и от него, и от дру­гите другари мнение, че др. Петър Младенов има всички качества да стане генерален секретар, с изключение само на едно, че физи­ческото му състояние може би не е добро. Искаш да кажеш, здравословното му състояние, а не физическото. Да, в такъв смисъл, здравословното му състояние в мина­лото, но предполагам, че в това отношение всичко е минало благо­получно… Вижте какво, другари, ние трябва да предвидим нещата. Ако отидем малко разединени на пленума на ЦК, ще станат едни работи, които не бива да допускаме.   Разработките са дадени, сега трябва да се назначи комисия да работи по Устава.   Но аз мисля, че много е важен подходът и нашето отиване на пленума, след пленума и на конгреса. Ние трябва да направим всичко необходимо да успокоим кадрите. А що се отнася до една категория по-стари кадри, в които съм и аз от Политбюро, ние сме винаги готови, когато се каже, да слезем и да отстъпим на по-млади хора, тъй като това е живо­тът, такава е логиката, и не само логиката, а и практиката, и не бива да създаваме затруднения на Централния комитет на партията.   С това искам да приключа. Смятам, че др. Тодор Живков беше толкова години начело на партията Аз нямам предвид само от Априлския пленум, а имам предвид от неговото участие в борбата против фашизма. Той като държавник в историята на България, в този откъс от време, е запълнил един исторически отрязък от разви­тието на България и от развитието на социализма у нас. И като войнстващ марксист-ленинец, и като приятел на Съветския съюз той е дал всичко, което е можел да даде. Аз не смятам, че той не може още да даде. Но обстоятелствата са такива сега, че без тези промени, аз лично преценявам, че ще има негативни послед­ствия в нашата партия, ако не отидем сега към окончателно реше­ние.   Предлагам да обсъдим въпроса, да бъдем единни, да отидем на пленума и да не дадем възможност за приказки и разни други работи, а да си вършим работата. Мисля, че в случая др. Живков, когото ние дълбоко уважа­ваме като държавник, стоял начело на цяла епоха в развитието на България, постъпва съвършено мъдро и правилно.     Аз смятам, че в това отношение не бива да има никакво колеба­ние. Ще бъде неправилно да кажем, че обстановката е добра. Напро­тив, обстановката никак не е добра. И бъдещото ръководство трябва да приеме нещата от позицията на Юлската концепция към изпълнение на тази концепция от всички слоеве на населението и от всички етажи на партията и страната.   Аз уважавам много скромността и самокритичността на др. Георги Атанасов. Той просто ме развълнува. Но смятам, той все пак знае по-добре, че следва да се вземат предвид неговите съображения. И моето мнение е, че едно съчетание между др. Георги Атанасов и др. Петър Младенов ще бъде едно хубаво съчетание.   Аз имам предвид, че др. Петър Младенов като министър на външните работи показа, че умее да работи с колектива и да не командва, което е най-опасното за един генерален секретар. Той показа, че може да развива демократизма, което сега е изклю­чително важно за нас и което е една от мъзгите на самата Юлска концепция.   Така че в този смисъл мисля, че заслужава да бъде издигнат за генерален секретар, като се имат предвид всички негови качества на организатор, на човек, минал през партийните редове и ръководства, а също така и през държавните инстанции и особено пък на международната арена.   Мисля, другари, че не само трябва да се благодари на др. Живков, а трябва да се намери съответна формулировка пред пленума на Централния комитет на партията, че това не е една отстъпка от активна дейност на един обикновен човек.  . Точно това иска сега врагът и някои среди. А точно сега именно Политбюро, Централният комитет, партията трябва да застанат зад това решение на др. Живков и да го защитят с оглед да се спаси, аз бих казал, да се съхрани всичко най-хубаво, което е създадено през този период, и на основата на това всичко най-хубаво ние по-нататък да тикнем живо­та в духа на това, в което досега ни е учил и ни е давал пример на активност, на енергия и на творчество.   Аз смятам, че пред пленума на ЦК, в тази международна обстановка, а и у нас вътре, няма място за колебание по отношение на единството. Трябва да има единно мнение. Иначе ще ни разнася улицата и ще станем предмет на разисквания в цялата страна и сами ще си създадем трудности, и не само трудности, а просто затруднения, които не така лесно ще бъдат преодолени. Още повече че такава е обстановката сега във всички наши страни, включително и в Съветския съюз, особено в ГДР.   Затова аз подкрепям предложението. обсъждаме един изключително важен въпрос, свър­зан с ръководството на нашата партия, въпроса за освобождаването на досегашния генерален секретар на нашата партия и определяне на нов генерален секретар. При това, бих казал, в една изключително сложна вътрешна, общностна и международна обстановка.   Затова   Предложението на др. Живков именно в контекста на тази сложност у нас, имам предвид и нашата социалистическа общност, и в международен аспект, просто му прави чест. Това е едно мъдро предложение. В него се оглежда реалната оценка на обстановката у нас.   А обстановката у нас, ако погледнем с очите на реалисти, за което претендираме всички, е в трите сфери на нашия обществено-политически живот: в сферата на партията, в сферата на икономиката и в духовната сфера. Т  Става дума в исторически план и аспект за освобождаване на досегашния генерален секретар и за избиране на нов генерален секретар.   Има две алтернативи за излизане от положението. Едната алтернатива е със старото ръководство начело с др. Живков да се опитаме да излезем от това тежко кризисно положение в нашата страна. Втората алтернатива е с ново ръководство.   Съпоставяйки едната алтернатива с другата, аз съм дълбоко убеден, че старото ръководство няма да може да излезе от тази именно обстановка, защото старото ръководство е загубило доверието и в партията, и в народа. Ако искаме да видим нещата такива, каквито са, те именно така стоят.   Затова в този контекст, във връзка с това ми се чини, че   Разбира се, трябва по човешки, без предвзетости, без чувства, но с човеш­ко отношение да се отнесем към неговото дело. Никой няма да е в състояние да отрече това голямо дело, което в периода, през който той възглавяваше нашата партия, се извърши. Поради това именно по човешки и по партийному трябва да се отнесем към оцен­ката на неговата работа.   Във връзка с това предлагам, когато утре ще се третира въпросът на пленума, предварително да се подготви един документ, с който да излезе Политбюро.    Това е по отношение на освобождаването на др. Живков.   Що се касае до избора на нов генерален секретар. Другари, ние се познаваме, ние работим заедно не от вчера и ми се струва, че ако подходим с критериите и изискванията на времето, на етапа на нашето развитие по пътя на преустройството, ако изходим от повелята именно на това време и особено от повелята на нашата Юлска концепция, от повелята на всички процеси, които се развиват в международен план и т.н., очевидно по мое дълбоко убеждение друга кандидатура от кандидатурата на др. Петър Младенов аз не виждам. Известен е, знаем го, годините му знаем, физическото му състояние знаем, аз му знам и здравословното състояние. Той има няколко характерни черти в себе си, които привличат хората и които ще му дадат възможност в колектива, с който ще работи и тук, и по вертикала надолу, и т.н., да обединява кадрите, изпол­звайки опита на тези именно кадри. Що се касае до вътрешен план, той е добре запознат с всички тези слагаеми, от които се определя обстановката на този ден – 9 ноември 1989 г.   Второ, като партиен работник той е вървял по вертикала отдолу нагоре. Следователно има поглед върху организационната работа по вертикала до висшия орган на нашата партия – Политбюро. Още един път искам да подчертая, той е добре запознат с нашите вътрешни проблеми, особено с проблемите, свързани с възродителния процес. Следователно няма да му е нужно много време, за да запрет­не ръкави и да влезе в кухнята с всичките тези слагаеми, които определят обстановката в нашата страна сега.   И на трето място – във външнополитически план другарят Петър Младенов добре вижда и знае състоянието и по региона, и по континента, и в глобален мащаб и т.н. Тенденциите на развитие в това отношение също така не са далеч от него. Следователно и в този план като генерален секретар няма да е необходимо много време, за да влезе в курса на тези сложни международни проблеми по нашия регион, по континента и в мащабите на нашата грешна земя.   Поради това аз напълно поддържам предложението, което беше направено от др. Георги Атанасов. Да се обединим около тази именно кандидатура, като към документа, с който ще излезем пред пленума, първата част да се отнася до др. Живков (аз вече изказах съображения как да се подготви), а във втората част кратко, ясно и точно да се даде характеристика на др. Петър Младенов.   Очевидно след тази наша стъпка утре на пленума ще се наложи в този състав под ръководството на новия генерален секретар, ако пленумът го избере, да преминем незабавно към обсъждане на онези остри проблеми, които стоят у нас в икономическата сфера, онези остри проблеми, които стоят в партията – и структурите, и кадрови, ако щете, и нормативни, за да може с това преустройст­во, за което ние говорим, че трябва да започнем от себе си, имам предвид партийната структура, да можем на един близък пленум на ЦК на партията да излезем със съответни виждания. Затова защото много важно е сега да определим какво трябва да правим във всич­ките тези направления. А отговорът на този въпрос не е лек. Как да го правим? И в какво астрономическо време да го правим?   Следователно след пленума очевидно ще се наложи заседание на Политбюро – аз така виждам нещата, за да могат поне конспективно да се видят проблемите и да бъдат адресирани към съответните структури, към съответните органи и съответните кадри и да запрет­нем ръкави и да работим.   Смятам, че по двете предложения – за освобождаването на др. Живков и за избирането на нов генерален секретар – трябва да се обединим. С това, че др. Живков отива сам към освобождаване, ние отнемаме изключително остри козове от ръцете на нашия против­ник и на нашите врагове, които копаят и подкопават и т.н., т.е. че именно той сам взема инициативата, че не сме принудени, така да се каже, отвън, от външни сили.   Това са съображенията, които исках да изкажа. Когато хората се разделят, става дума по служба, очевидно на всеки му е терсене, мъчно му е и т.н. Очевидно и на нас, и на мен ни е терсене. А аз с него съм работил много време и като партизани, и особено в онези трудни години след 9 септември непосредствено. Но времената се менят, задачите на тези времена нарастват. Всяко време и всяка епоха поставя своите задачи. За тези именно задачи трябват нови хора.    Що се касае до нас – старите, до нас – възрастните, нека новото ръководство да решава кой кога трябва да отстъпи място на младите. Този процес трябва да има по-голяма динамика, защото нека да погледнем седящите на този ред. Ние сме попораснали. Така че новото ръководство в това отношение трябва да направи всичко необходимо овреме, по човешки, по партийному, да благодари, да освобождава и да попълва с младо попълнение. Кадровата работа на партията, на централното ръководство, особено на висшия ешелон, трябва да бъде подчинена на принципа, който ние прилагаме в армията – от взвод, включително до командир на полк, трябва да бъдат млади хора. Още повече че ние имаме интелигенция по всички направления. Ние работим в областта на електрониката във връзка с автоматизираната система за управление на страната и на войските в Народна република България с директори на предприя­тия, непосредствено с ръководители на цехове и трябва да ви кажа, че просто се възхищавам от компетенцията на тези именно хора, от виждането на тези хора. Не само на дъската да ти прочете лекция, а в практически план и как виждат тенденциите на развитието.   Ние говорим за компютризация. Сега имаме съвършено нов етап в развитието на електрониката. Правя това отклонение, за да под­чертая, че новият генерален секретар и новото Политбюро, които постепенно ще се освобождават и т.н., трябва да имат предвид, че имаме потенциал, който трябва да видим и който трябва да изпол­зваме по вертикала и по хоризонтала във всички направления. Мисля, че партията и страната се намират пред сложен, труден избор. Очевидно е: от политическата далновидност, която утре ще прояви Централният комитет по предложение на Политбюро, ще зависи бъдещото развитие на нашата държава. България се ползва с име на стабилна страна. Дори когато сме правили грешки, у нас не съществуваха условия за разединение на народа, за колебания и разкол в партията. Сега сме пред ново голямо предизвикателство, пред огромно политическо изпитание.    Именно поради това дълбоко съм убеден, че    Едва ли сега е време за цялостна оценка на десетилетния път, който извървяхме като колективно ръководство, оглавявано от другаря Тодор Живков. Надали е възможно и потребно начаса да правим дълбок анализ на причините, които предизвикаха сериозно напрежение в обществото, доведоха до големите трудности, които предстои да преодоляваме в областта на икономиката.  . Благодарност за повече от тридесетилетната му дейност начело на партията и държавата. Без съмнение, историята ще даде безпристрастна, но вярна оценка за неговите заслуги като държавник и честен радетел за социалистическата модернизация на България.   Днес обсъждаме въпроса за смяна на нашия първи ръководител, на нашия примус интер парем (първи между равните). Смятам, че е наш дълг да дадем пример за цивилизованост при вземането на това изключително важно, дори съдбовно решение. Нека да предпазим партийните среди и обществеността от произволни тълкувания, от възможни усложнения.   Потребно е да изберем новия генерален секретар на Централния комитет на партията с вътрешно убеждение и с пълно единодушие; както са се изразявали възрожденците – с висшегласие. Нека нашата дискусия да е честна, открита, абсолютно откровена. В случая всяка тайнственост ще бъде вредна. Пък и има ли тайна, която може да се опази? Както казва един философ, по-лесно е да задържиш въглен на езика си, отколкото тайна.    Въпросът за бъдещия първи ръководител на партията, който постави другарят Тодор Живков, е с историческа важност.   Познавам го отлично и твърдя, че заявлението му е чистосърдечно. С Георги дълго време сме работили заедно – още от младежката организация в Софийския университет. Винаги ме е впечатлявала неговата трудоспособност и всеотдайност. Той вече е утвърден партиен и държавен деец. Неговата опитност, умението му да се опира на добри професионалисти допринасят за успешната му дейност като председател на Министерския съвет. Той е организиран и отговорен. Ако преценява, че възможностите му и интересите на управлението изискват да продължи да заема досегашната длъжност на премиер, ние трябва да го разберем и да уважим неговото желание и предложение. Защото в случая не става дума за персонално предимство, а за огромната отговорност, която ще поеме един от нас, един от нашите другари. Той пък е длъжен да си дава сметка в състояние ли е да бъде на висотата на най-важната служба в страната.   Искам ясно да заявя: аз също споделям току-що изказаното мнение от Георги Атанасов и другите преждеговорящи, че  Той е образован, придоби опит като един от секретарите на ЦК на ДКМС и за кратко – като първи секретар на Видинския окръжен партиен комитет. Предимство на кандидатурата му е обстоятелството, че работи дълго време като министър на външните работи. Това му даде възможност да се запознае с видни политици и да проникне в същността на противоречивите и сложни процеси в съвременния свят. Особено важно е, че кандидатурата му се ползва с пълното одобрение на ръководството на КПСС и на съветската държава. Смятам, че Петър ще бъде приет с подобаващо уважение от много дейци на международното работническо и комунистическо движение. Ето защо утре ще гласувам другарят Петър Младенов да бъде избран от пленума за генерален секретар на Централния комитет на партията.   Надявам се, че предстоящата промяна ще се осъществи спокойно, разумно. Тя не бива да бъде повод за импровизации и волнодумства, за обществен хаос. Длъжни сме да извлечем поука от негативния опит в някои братски страни, в които вече се извършиха промени във върха на властта.   Някои от вас са споделяли, че се чувстват възрастни, уморени. Искам да заявя пред Политбюро: макар че съм „на попрището жизнено в средата“,   Те ще компенсират липсата на опитност и популярност „с надежди занапред“. Подчертавам: това е мое лично мнение, с което не ща да ангажирам никого от вас. Ала едва ли някой ще възрази – новият генерален секретар трябва да има пълна свобода при избора на бъдещия ръководен екип, който трябва да се ползва с неговото абсолютно доверие. Казано още по-ясно, ако се прецени, че е целесъобразно да мина на друга работа или да премина в пенсия, без задръжки и аз ще си подам оставката. Защото не е важно кой каква длъжност заема.   Същественото е кой каква работа върши в полза на обществото и държавата, достоен ли е за поста, който му е поверен. Хората очакват от нас, от Политбюро да дадем пример на скромност и отговорност. И на готовност да разкрием простор за изява на личности, които ще сътворят нови полезни дела.   От дълго време ме занимава една мисъл, по-точно една тревога. Питам се:  Това не бива да го допускаме. Да, наистина не бива вече да го допускаме. Защото все още при неизбежния процес на смяна в ръководството на различни равнища, както и при поколенческо обновление се вихрят страсти за реванш, отмъстителност, разчистване на сметки. Поверили са на човека някаква длъжност – голяма или малка, дошло е време или се налага той да я отстъпи другиму. Какво по-логично и по-естествено от това? По тоя начин, както е в развити демократични общества, се изковават добри традиции, осъществява се приемственост. И държавата постига напредък.   Така хората се възпитават да бъдат добри граждани, да уважават своята държава. Пък и да не се започва все отначало. А нека новите служители на обществото се задължават да допринесат поне колкото своите предходници, ако не и много повече.    Нерядко беди и огорчения понасят неговото семейство, близките на изолирания довчерашен колега, приятел, другар. Всеки може да посочи примери как лица, заслужаващи признателност, се обливат с кал и хули. Дано със сегашната промяна на върха дадем доказателства за справедливост и, пак повтарям, за цивилизованост.   И като заключение: както протича това наше заседание на Политбюро – откровено, честно, принципно, така утре трябва да премине пленумът на Централния комитет. По тоя начин ще се създадат благоприятни условия под ръководството на новия генерален секретар на ЦК да се подготви добре предстоящият партиен конгрес, а България да излезе на големия път на обновлението и прогреса. Другари, да смятаме, че приемате решението. Аз бих предложил да се обединим около това. Може някой да има възражение. Ако някой има възражения, да ги каже. Но аз моля да се обединим около формиращото се становище. По искане на останалите участници в заседанието на Политбюро на Централния комитет на БКП др. Тодор Живков дава почивка от 20 минути, след която заседанието продължава до 19 часа... Това заседание има изключително принципно значение за по-нататъшната работа на нашата партия. И бих искал просто да се присъединя към думите на др. Живков в неговото изложение за причините за даване на оставка от поста генерален секретар. Моля само една бележка да направя. Аз не бягам от труд­ностите, но нямам сили да работя в такава обстановка поради въз­растта ми. Аз не се плаша от трудностите. Само който не ме поз­нава, той може да направи такова заключение. Аз точно това казвам. Тази е постъпка на политически деец, който правилно оценява именно времето, когато трябва да напусне. И аз смятам, че това трябва да залегне в оценката, която трябва да бъде дадена за др. Живков, че той правилно оценява времето, когато трябва да напусне този пост. И по-рано този въпрос беше поставен, но ние казахме: не, не трябва, не бива др. Живков да напуска този пост. Той беше нужен и правилно постъпихме. Но времето сега е такова и той съвършено правилно и навреме поставя този въпрос пред Политбюро на Централния комитет. И аз мисля, че това решение на Политбюро ще бъде много високо оценено от ЦК на нашата партия и от нашия народ. Ако ние бяхме закъснели с това, то би нанесло вреда на неговия авторитет.     Що се отнася до избора на нов генерален секретар, мен ме радва, че ние така задълбочено и колективно обсъждаме този проблем. Мисля, че това решение, че формата и начинът на остав­ката на др. Живков с подаването на молба за освобождаване от поста генерален секретар и изборът на нов генерален секретар ще има действително не само вътрешно, но и международно звучене. Отново нашата партия ще покаже своята същност като партия мъдра, партия творческа. Защото ние виждаме как в отделните партии тези проблеми се решават, как се решава обновлението или подмладяването. Това стана трагедия за някои партии, защото те бяха изостанали в своето мислене, в своите виждания и доведоха до сериозни последствия тези партии и народи.     Що се отнася до предложението, което се направи за нов генерален секретар, на мен ми направи силно впечатление, честно казано, изказването на др. Георги Атанасов. Неговата честност, скромност, вглеждане в себе си, в своите възможности – това е един пример за всички. И тъй като се поставя въпросът за др. Младенов, аз мисля, че това предложение е правилно, защото действително в него се съчетават онези качества, които сега са ни особено нужни на този етап, когато ние смятам, че трябва качествено да изменим нашето общество, качествено да изменим нашия стил и методи на работа, качествено в нова степен да включим активно цялото общество.   И трябва да се провежда изключително дълбока реорганизация на нашето общество, на живота и в икономиката, и в политиката, и в духовната област. Той има натрупан опит. Аз бих искал да подчер­тая, особено на сегашния етап на развитие, когато светът действи­телно е единен, взаимнообвързан, взаимнозависим, натрупаният опит за неговата работа, неговото име, неговият авторитет ще изиграят още по-голямо значение за укрепване на този авторитет на нашата партия и страна на международната арена, тъй като той е познат. Сега и личните връзки имат голямо значение за решаването на проб­лемите.   Ето защо аз смятам, че това решение ще бъде посрещнато от пленума на ЦК на нашата партия не само положително, но то ще бъде посрещнато, така да се каже, оптимистично за осъществяване именно на тази линия, която беше разработена под непосредственото участие на др. Живков – юлската линия на нашата партия. Другари, нашата страна се развива вече 45 години по възходяща линия. Нашата страна не изживя такива сътресения, каквито изживяха другите страни. Нашата страна и в този момент има по-стабилно положение от другите социалистически страни. Нашата партия и страна са авторитетни. Определена заслуга за всичко това има др. Живков. И това трябва да се каже утре на пленума.  . Мисля, че и сега също трябва да се вслу­шаме в него за това, което той направи, че е политически обмис­лено и че е в интерес на делото. Мисля, че му прави чест. Както друг път ни е давал пример, така и сега ни дава пример.   Другарят Живков предложи за нов генерален секретар др. Георги Атанасов. Той има всички качества за такъв. Другарят Георги Атанасов предложи др. Петър Младенов. И той има всички качества. И аз мисля, че това е един плюс на Политбюро на нашата партия, че има възможност да избира. Плурализъм. Аз като слушах сега другарите, сравнявам Георги Атанасов и Петър Младенов. Какво се иска за един генерален секретар? Орга­низационен опит. Имат го и двамата. Политически опит. Имат го и двамата. Стопански опит. Георги Атанасов има по-голям стопански опит, тъй като той през последните години непосредствено се занимава с тези въпроси. Но Петър Младенов има по-голям международен опит, който също е важен. Двамата могат да работят с кадрите, да спло­тяват кадрите. И може би казаното от др. Начо Папазов е много сполучливо, че едно съчетание между двамата ще бъде в интерес на общото дело. Но аз считам, че при всички случаи Политбюро трябва да излезе с единно мнение и това единно мнение да прозвучи убедително и в Централния комитет, а след това и в цялата партия. Разбира се, с това въпросите на етапа не се решават. Ако някой счита, че с това ние излизаме от преустройството – не. Въпросът е на базата на юлската концепция нещата да се доведат докрай както в икономиката, така и в преустройството на партията.   Аз мисля, че за всичко това, което тази вечер обсъждаме, ние сме една партия, която стои близко до КПСС.  Аз не искам да повтарям това, което се каза, защото го споделям. Съгласен съм с двете предложения. Искам да добавя само едно нещо. Нашата партия има две ценности от висш порядък, които ние трябва на всяка цена да запазим. Едната ценност е един­ството на партията. И двете предложения са насочени към запазване на това единство. Поради това и двете ще имат една много висока историческа стойност.    Двете неща са свързани помежду си, тъй като ако ние не действаме като единна партия, каквато сме били досега, нас ще ни бият поотделно, но главното е, че ще бъдат оплюти ценностите на социализма, както това стана в някои от братските страни. Искам да кажа нещо за Георги Атанасов. Аз бях от онези, които лично пред др. Живков с убеденост защитих кандидатурата му да бъде негов приемник в партията. Но сега приемам неговия отвод. Мисля, че в сегашната обстановка той трябва да работи на мястото, където е сега. Аз също ще се опитам да избягна да повторя всичко онова, което беше казано за мъдростта на предложението на др. Живков.   Приемам всички съображения, които бяха изложени относно това, че една такава промяна ceгa ще съдейства за извършването на преустройството. Това е обаче едната страна. Трябва да си дадем сметка и за другата страна, а именно, че тази промяна е свързана и с редица трудности в осъществяването на този процес, всички да си дадем сметка за това, тъй като ние се лишаваме от един ръководител с най-голям опит между всички нас. Изключителен опит и в революционната борба, и в строителството на социализма от първия до днешния ден.   Подчертавам това, за да разберем с приемането на това предложение какво бреме поемаме върху себе си, тъй като ние трябва да се напрегнем да работим с още по-големи сили, отколкото досега, в търсене на опорни точки в себе си, тъй като няма да имаме една такава опора, каквато досега сме имали. Мисля, че това ще бъде споделено от всички другари.    Ние имаме примера на редица братски страни, където новите ръководни екипи, не казвам само новите ръководители, се опитват и изграждат своя авторитет върху широкото използване, щедрото използване на черната боя за миналото – и за отделния деец, и покрай отделния деец отиват до отричане на всичко, каквото е постигнато.   Тук др. Джуров каза, че никой не може да отрече това, което е постигнато. За съжаление има хора и сега, които правят това. Аз се запознах със стенограмата на Клуба за гласност. Ами там няма нито една буквичка, не думичка, за положителна оценка на този извървян път от нашия народ.     По отношение на новия генерален секретар. Преди да премина към двете кандидатури, бих искал да изкажа едно съображение. Мисля, че ние трябва да предявим едно основно изискване към бъдещия генерален секретар. Как се извършва преустройството в нашата общност? Преустройството в някои страни измени своята посока. От посока към развитие и усъвършенстване на социализма преус­тройството се измени и взе посока към реставрация на капитализ­ма.   И аз мисля, че на новия генерален секретар трябва просто да внушим това, да му го поръчаме и да му обещаем, че в развитие­то на преустройството в тази посока той би имал нашата подкрепа.   Аз мисля, че двете кандидатури, които бяха издигнати, по възможности двамата другари, бих казал, са равностойни, тъй като и двамата имат необходимия стопански опит, и двамата познават нашата икономика, разбира се, в различна степен, защото всеки от тях работи в различна сфера. Имат необходимия органи­зационен опит. Подкрепям оформилото се общо становище за др. Петър Младенов, само с една забележка: с тази обща подкрепа да не го поставим в условия, в които неговото здравословно със­тояние да се влоши. Това е единственото ми съображение. Искам да кажа няколко думи. Аз не случайно зададох въпро­са: „Вие преценили ли сте обстановката, в която подновявате това Ваше предложение?“ Очевидно съм мислил. Ние не сме разговаряли предварително по този въпрос.   Преди месеци ние обсъдихме Ваше писмено предложение, по-рано устно в Политбюро, и тогава пак единодушно всички се обединихме около становището, че не бива да се приема тогава оставката Ви или оттеглянето Ви по-точно по редица и международни, и вътреш­ни съображения. Обстановката сега е сложна. Вие сам предлагате да се обединим около общото предложение, което се формира тук, но поддържам съображенията, които др. Йотов каза. Всички ние сме свързани тук и с априлската линия, и с нейното продължение – Юлската концепция и юлската линия. Заедно под Ваше ръководство това се осъществяваше. Смятам, че ако пленумът приеме предложението, което ще се направи, този курс, тази линия трябва да продължи.   Всички ние тук сме подчертавали и стабилността, и разли­чията, които има нашата страна от някои нестабилни явления и процеси в други братски страни. Проблемът е сериозен. И ако се отиде с такова предложение, трябва да се помисли как плену­мът на ЦК ще приеме тези съображения и тези предложения.   Това е много важно. Цивилизовано трябва да стане. Много е важно, като имаме предвид и миналото. Аз си спом­ням как се проведе и Априлският пленум, и тази стабилност, която има в единството на партийното ръководство. Имаме си и отделни чувства, отделни лични свързаности.    Аз сега не мога да отрека, толкова години съм израсъл под крилото на др. Живков, толкова години бях и началник на неговия кабинет. Другарят Петър Младенов също под това крило израсна. Някой път ще се срещнем да пием кафе. Защо не троянска сливова? Няма ли да се срещнем някой път да пием по нещо? Вашият и вътрешен, и международен авторитет е изключител­но голям. Другари, вие чувствате спокойствието, с което аз се отна­сям към този въпрос, значи аз съм го премислил. В това трябва да бъдете убедени… Очевидно трябва да се обединим около предложението, което се прави. От друга страна, трябва да има и по-нататък такова ръко­водство, Политбюро, което да осъществи начертаната линия и задачи­те, които ще се предприемат. И аз съм от тези, още нямам 70 години, но ги наближавам.   Седемдесет години е творческа възраст. Вие говорите за две възрасти – биологическа и календарна. Осемдесет години – това е друго нещо. Аз съм съгласен, че сега единството и при приемането, и при провеждането на решенията в този сложен етап, в който се намира нашата страна и партията, е решаващо. Това, което другарят Живков е добре обмислил, преценил и ни предлага като решение, ако се приеме това решение, защото и пленумът трябва да го приеме, аз разбирам, че важното е единството, да се обединим около това решение.   Аз подкрепям оформилото се общо становище за новия генерален секретар, който се предлага. Другарю Живков, май останах единствен, който не е взел отношение. Няма да повтарям всичко онова, което казаха другарите. В името на единството изказвам своето съгласие по предложенията, които се направиха. Другари, аз се извинявам, че втори път ще взема думата. Когато чух това предложение на др. Живков в началото на заседанието, у мен настъпи много голямо вълнение. Все пак при тази обста­новка – другарю Луканов, аз мисля, че я познавам доста добре, не по-лошо от теб – исках да си представя трудностите и необходимостта при решаването на тези въпроси на вътрешния и международен опит и авторитет на др. Живков.   Сега обаче от този разговор, от неговите реплики и от отговора, който той даде във вид на шега,   По втория въпрос. Ние с др. Атанасов сме работили дълги години в Комсомола. Аз винаги съм уважавал у него тази чистота в отношенията, всеотдайност, напоритост и чувство за отговорност, с която той се отнася към работата. Тази вечер той също показа тези качества по един силен начин. Той навлезе доста в работата на Министерския съвет и сега в условията на разграничаване на функциите неговите съображения да продължи работата в Министерския съвет заслужават внимание и доверие.    И не казвам това от някаква куртоазия или някакви застраховки. Ние с др. Младенов сме работили като колеги повече от 15 години. В нашата работа през тези 15-16 години е имало атмосфера на доверие, уважение, принципност и стремеж да не създаваме с нашата работа проблеми на Политбюро и на др. Живков. В тази наша съвместна работа мен винаги ме е радвало това, че в нашата партия се издига такъв човек, с една висока култура в работата, в отношенията, с авторитет в страната и извън страната. Тук се казаха неща, с които аз съм съгласен и не искам да ги повтарям.   Смятам, че сега повече от всеки друг път се налага обеди­няването на нашите усилия около новия генерален секретар. Ще бъдат правени много опити за подкопаване на нашето единство, за най-различни спекулации, защото има хора, на които за това им плащат, а има и хора, които сами са решили да се занимават с това и вътре в страната, и извън страната. Напълно е правилно ние като партия и Централен комитет да се обединим и то не само на пленума, а и след пленума в една целенасочена работа за преодоляване на онези големи трудности, които сега имаме и вътре в страната, и извън страната.   Аз така си мисля, че който и ще да бъде след него, ще му бъде ужасно трудно, много трудно, тъй като, ако се огледаме тук, те с бай Добри, с Йордан, с Митко са били заедно партизани. Заедно е започнал с др. Кубадински, даже малко по-късно след априлския пленум. Начо е бил първи секретар на градския комитет по време на Априлския пленум. Ние другите сме по-млади, след това сме дошли, но така или иначе ние сме негово творение в определена степен с всичките положителни качества, които може да имаме сега, и с недостатъците, които сме имали заложени у себе си. Помагаше ни, грижеше се за нас… Така е, така е.    Понякога може да се появят някои грешки у някой човек, някъде могат да се появят някои емоции, някъде да сгрешим и т.н., но като партия е изключено тя да сгреши, тя не може да сгреши. Неговият живот е посветен на революционното дело, на работническа­та класа, на нашата комунистическа партия изцяло от началото на съзнателната му дейност и до сега.      Другарю Живков, тук се говори дали да бъде Георги, дали да бъде Петър. Няма никакво значение дали ще бъде Георги, Петър или Митко. Въпросът не е в това. Може да бъде Георги, може Андрей, може и Петко, и всеки може. Въпросът е в друго, че ние трябва да умеем да ценим нашите стойности, които сме създали като партия, като държава и да не става така, както става на други места, грубо, нецивилизовано, некултурно, невъзпитателно за това поколение, което идва след нас.     Благодаря на всички за това, че казахте, че мога да бъда. Всеки може да бъде. Партията ни е създала такива кадри, че всеки, който стои зад тази маса, може да бъде.   . Отново повтарям, че не това е най-важното. Важното е, че трябва да работим така, че партията ни да върви напред, партията ни да има лице, така както го е имала, такова, каквото е останало от Благоев, от Георги Димитров, от Тодор Живков. Да се опитаме да запазим това лице.   Другарю Живков, отново Ви благодаря. Що се отнася до пленума, може би след това да го решаваме. Става дума кой ще подготви документа и кой ще го прочете. Дайте да се договорим.  Другарю Живков, може би утре… . Ти поемай ръководството сега, но не те е избрал Централният комитет. Ще извиняваш тогава… Заседанието на Политбюро на ЦК на БКП приключи в 19 ч. и 10 минути. 21 ч. – Телевизия 22 ч. – Литература, музика", "date": "2019.11.09", "title": "ДЕВЕТИ ноември 1989. Пленумът, който подготви оттеглянето на Тодор Живков"}
{"url": "http://epicenter.bg/article/Predi-30-godini-ruhna-Berlinskata-stena/198173/11/0", "text": "На 9 ноември преди 30 години падна Берлинската стена. И тъй като Стената се бе превърнала в символ на Студената война, падането й стана символ на краха на комунизма. И начална точка на започналите в Източна Европа промени.   Стената е построена доста бързо, на практика за дни.   Нейното строителство започва през нощта на 12-ти срещу 13 август 1961 г., събота срещу неделя. Заповедта за нейното изграждане е подписана от ръководителя на ГДР Валтер Улбрихт.   В полунощ по тревога е вдигнат целият гарнизон на Берлин. Всички подстъпи от Източната към Западната част на града са блокирани и на сутринта жителите на Източен Берлин, бързащи за работа в Западен Берлин, са спирани от въоръжени патрули.   Тук трябва да припомним, че след края на Втората световна война Берлин, столицата на Райха, е разделена от страните победителки на четири окупационни зони. Източната зона, контролирана от съветските войски, впоследствие става столица на Германската демократична република. В 3-те западни зони контролът е осъществяван съответно от окупационните власти на САЩ, Великобритания и Франция. Отношенията между довчерашните съюзници в Антихитлеристката коалиция бързо се развалят. На 4 април 1949 г. е създаден Североатлантическият алианс – НАТО. Съветският блок отговаря, като на 14 май 1955 г. създава Варшавския договор. Започва нова война - Студената война. А Берлинската стена е едно от най-ярките й проявления.   Стената първоначално е просто бодлива тел, ограждаща Източен Берлин. Преградени са четирите линии на Берлинското метро, които дотогава свързват източната и западната част на града. Изселени са хората, живеещи в сгради, разположени близо до бъдещата Стена. А прозорците им, гледащи на Запад, са зазидани. Преградни са 193 улици и 8 трамвайни линии, разкъсани са телефонните линии. Връзките на водопровода и канализацията, които няма как да бъдат зазидани, са преградени със здрави стоманени решетки. Тъй като новото гранично съоръжение предизвиква голям интерес сред западната преса, за да попречат на снимането на филми и репортажи, сътрудниците на „Щази“ осветяват обективите на камерите с помощта на огромни огледала. Но тъй като интересът на Запад към живота зад Стената оставал, от западната й част били построени специални наблюдателни кули, от които всеки желаещ можел да разгледа с бинокъл какво става малко по-на изток. Строителството и оборудването на Берлинската стена продължава от 1962 до 1975 г. Така тя служи за граница между Германската демократична република и Западен Берлин от 13 август 1961 до 9 ноември 1989 г. Разделя западната част на град Берлин от цялата територия на ГДР и от източната част на града.   При опит да я преминат загиват между 136 и 245 граждани на ГДР, бягащи на Запад. Въпреки това над 5 хиляди души успяват да избягат на Запад. Най-известните случаи са – масовото бягство по тунел, дълъг 149 метра, полет с делтаплан, промушване между прозорците на 2 съседни апартамента.   „ Господин Горбачёв, разрушете тази стена!“   Думите са на американския президент Роналд Рейган и са произнесени на 12 юни 1987 г. до Бранденбургската врата. Държавният глава на САЩ е на посещение в Западен Берлин във връзка с честванията за 750-годишнината на Берлин. Призивът му е към Михаил Горбачов, тогава ръководител на Съветския съюз. Още с идването си на власт две години по-рано Горбачов е обявил курс към реформи, които стават известни като перестройка. Терминът за пръв път е употребен от Горбачов през януари 1987 г. на пленум на ЦК на КПСС.   Промените, започнали в Съветския съюз, на практика водят до разпадане на целия Съветски блок. Най-образната част от този процес е падането на Берлинската стена.   Как се стига до това?   На 23 август 1989 г. Унгария отменя ограниченията на границата си с Австрия и голям брой бежанци от ГДР се възползват от това. Когато малко по-късно – на 11 септември, унгарското правителство отваря границите напълно, Берлинската стена губи своя смисъл. Само за три дни 15 хиляди немци напускат ГДР през Унгария.   В източната германска държава започват масови демонстрации с искане на граждански права и свободи. Ръководството на Германската единна социалистическа партия подава оставка. На 24 октомври поста на пръв партиен ръководител напуска Ерих Хонекер.   На 4 ноември в Берлин се провежда масов митинг. Издигат се лозунги за свобода на словото и политически свободи. Проявата не е съгласувана с властите.   На 9 ноември 1989 г. Гюнтер Шабовски, член на правителството на ГДР, дава пресконференция, на която огласява новите правила за влизане и напускане на страната. Пресконференцията се предава пряко по телевизията. Шабовски обявява, че гражданите на ГДР имат право веднага да получат визи за посещение на Западен Берлин и ФРГ. На мига стотици хиляди се устремяват към Стената. Граничарите не са получили специална заповед. Първоначално те се опитват да спрат масата с водни оръдия, но после отварят границата. От другата страна на Стената стотици граждани на Западен Берлин идват да посрещнат гостите. Събитията приличат на народен празник. Повече от три милиона източногерманци посещават роднините и приятелите си на Запад в следващите три дни.   На 22 декември 1989 г. Бранденбургската врата, през която минава границата между Източен и Западен Берлин, е отворена.   Берлинската стена все още стои, цяла е, но вече е символ на недалечното минало. Изрисувана е с графити. Скоро берлинчани и гости на града започват да я разрушават, взимайки си парчета за спомен.   След обединението на Германия през октомври 1990 г. Берлинската стена е разрушена.   Към днешна дата са се запазили само няколко секции от стената в района на Потсдамер Плац, недалече от река Шпрее и на Бернауер Щрасе.   Ако от „източната“ страна на Берлинската стена до самия край тя остава уродлив символ на отчуждението, то на Запад стената се превръща в място за творчество на много художници както професионалисти, така и аматьори. През 1989 г. Берлинската стена се превръща в километрова „изложба“ на графити.   След разрушаването на Стената фрагменти от нея бързо се превръщат в обект на търговия. Много от късовете от Берлинската стена са купени в САЩ, например в корпорацията „Майкрософт“, в щабквартирата на ЦРУ и други. На 16 май 2006 г. на София е дарен сегмент от Берлинската стена, изложен до Мемориала на жертвите на тоталитаризма.      ", "date": "2019.11.09", "title": "Преди 30 години рухна Берлинската стена"}
{"url": "http://epicenter.bg/article/Aleksandar-Vuchich--Zapadnite-Balkani-se-nuzhdayat-ot-ES-tolkova--kolkoto-i-toy-se-nuzhdae-ot-tyah-/198341/7/51", "text": "Тези, който не виждат, че Западните Балкани се нуждаят толкова от Европейския съюз, колкото Брюксел от региона, не разбират добре бъдещето на европейската политика, заяви сръбският президент Александър Вучич, след лидерската среща в Женева, предава македонската телевизия “Сител“, цитирана от \"Фокус\".    \"Когато мислите, че сте на върха на силата си, (...) тогава не забелязвате колко други има, които са гладни, жадни\", каза още Вучич.    Той каза, че не разбира напълно позицията на ЕС за това, че десет държави от еврозоната уж издържат другите 17 държави-членки и използват това като аргумент срещу разширяването в Западните Балкани.    Вучич все пак заяви, че не трябва да изнасяме лекции на Европа и че това е тяхното решение, а той е готов пред сръбските депутати да говори свободно за това, което се случва в Европа и света.    Сърбия провежда реформи в името на своите граждани и своето бъдеще, заяви още сръбският президент.    Той добави, че не е могъл да получи отговор от представителите на водещите страни какво е бъдещето на Сърбия.    „Попитани какво е нашето бъдеще, те не можаха да отговорят \", каза Вучич.    Президентът на Сърбия обяви по-рано, че ще проведе нова среща с френския президент Еманюел Макрон в Париж и каза, че ще попита кои са страните, които могат да се присъединят към Европейския съюз на този етап.    „Важно е ЕС да вземе решение за по-нататъшния европейски път на страните от Западните Балкани. Важно беше да се чуе от различни части на Европа, че трябва да се вземе решение относно нашия регион“, добави президентът.    „За мен беше много важно да се срещна с Макрон в идните дни“, каза още Вучич.    Той подчерта, че трябва да се вземе решение за това кой може да се присъедини бързо към ЕС и кой не е изпълнил изискванията на Общността на този етап.  ", "date": "2019.11.09", "title": "Александър Вучич: Западните Балкани се нуждаят от ЕС толкова, колкото и той се нуждае от тях "}
{"url": "http://epicenter.bg/article/Udarno-zavrashtane--Tervel-Pulev-nokautira-Kay-Kurzava-oshte-v-parviya-rund--VIDEO--/198351/8/0", "text": "Българският боксьор Тервел Пулев постигна 14-ата си поредна победа на професионалния боксов ринг. По-малкият брат на Кубрат Пулев победи категорично с нокаут още в първия рунд далеч по-опитния от него Каи Курзава (38-9) на галавечер край германския град Кьолн, предаде Нова тв.  \r\n \r\n Въпреки че заради тежка контузия Тервел отсъства от ринга в продължение на цели 7 месеца, българинът показа обичайния си професионален вид и смаза противника за броени секунди.    Срещата се проведе в театър \"Бергишер Льове\" в Бергиш Гладбах.  ", "date": "2019.11.09", "title": "Ударно завръщане: Тервел Пулев нокаутира Кай Курзава още в първия рунд (ВИДЕО) "}
{"url": "http://epicenter.bg/article/Yulian-Vergov--Stoycho-Mladenov-i-oshte-7-spetsialni-mazhe-na-stsenata-na-He-s-The-Man/198332/10/0", "text": "  He`s The Man дава уникалния шанс да видите събрани на едно място девет толкова различни и вдъхновяващи мъжки типажа - популярния актьор Юлиян Вергов, легендата за три поколения футболни фенове Стойчо Младенов, журналиста със свободен дух и слово Светослав Иванов, носителя на медицински Оскар за безкръвни мозъчни операции доц. Станимир Сираков, световноизвестния графити художник Насимо, житейския и параолимпийски шампион Денислав Коджабашев, готвача-пътешественик шеф Филип Захариев, стендъп комедианта Николай Станоев и най-младия писател с 8 книги зад гърба си Иво Христов.   He`s The Man е специален проект, чиято цел е да отдаде нужното внимание на онези успешни български мъже, които могат да бъдат заразяващ пример. На хората, които наистина имат какво да кажат. На личностите, с които се гордеем и чиито глас заслужава да бъде чуван повече. На тези, за които всички си казваме „Искам да бъда като него!”.   Затова, след големия успех на She`s the one през пролетта, в „мъжкия” месец ноемвриорганизаторите от #URBN.dir.bg очаквано преместват светлините на прожекторите към джентълмените, които ни вдъхновяват.   Кого от деветимата ще наречете „He`s The Man!” - Юлиян Вергов, Стойчо Младенов, Светослав Иванов, доц. Станимир Сираков, Насимо, Денислав Коджабашев, Филип Захариев, Николай Станоев или Иво Христов? –   Направете своя избор на 13 ноември в клуб City Stage.   Билетите за ексклузивното събитие са ограничени и ви очакват на    Водещ на He`s The Man ще е журналистът от dir.bg Деян Веселинов, а специални гост-изпълнители - любимите ни Жоро и Свилен от група \"Остава\".   На събитието не се допускат лица под 18 г.  ", "date": "2019.11.09", "title": "Юлиан Вергов, Стойчо Младенов и още 7 специални мъже на сцената на He`s The Man"}
{"url": "http://epicenter.bg/article/Prodalzhavat-protestite-v-Chili-i-Boliviya-/198347/7/0", "text": "Десетки хиляди чилийци отново изпълниха улиците на столицата Сантяго вчера, за да протестират срещу социалното неравенство и поскъпването на живота, предават ДПА и БНР.    Протестното шествие премина спокойно и приключи на площад \"Бакедано\" в центъра на града. Това беше втората подобна демонстрация от началото на протестите, които започнаха преди три седмици и са белязани от безредици и насилие.    А в Боливия, където вече 17 дни продължават протестите срещу обявената изборна победа на президента Ево Моралес, изглежда недоволство е започнало да се разпространява и сред полицейски части.    Министърът на отбраната Хавиер Савалета заяви, че \"полицейски бунт е бил регистриран в отделни региони\" на страната, но отхвърли идеята за намеса на армията \"засега\".    По-рано в петък опозиционният лидер Луис Фернандо Камачо се зарече да не напуска столицата Ла Пас, докато Моралес лично не подпише писмото с оставката си, което е подготвено за него. На публично събитие самият Моралес каза, че няма да подаде оставка.  ", "date": "2019.11.09", "title": "Продължават протестите в Чили и Боливия "}
{"url": "http://epicenter.bg/article/Dimitar-Nedkov--Nie--pokolenieto-na-ruhvaneto-na-Stenata--/198333/2/0", "text": "Димитър Недков, Фейсбук    9/10 ноември 1989...    Поколението, което рухването на Стената завари на попрището жизнено в средата, е поколението, което е в правото да отбележи в мемоарите си, че... всичко за което ни агитираха през социализма, се оказа пълна лъжа и всичко за което ни предупреждаваха за капитализма - за съжаление се потвърди, като горчива истина... изгубеното в превода поколение на прехода - от една илюзия към друга...    Бяхме на по тридесетина години... след още тридесетина осъзнахме, че от къмъните на рухналата Стена - сами съградихме Лабиринта от множество стени, в който се лутаме и до днес...  ", "date": "2019.11.09", "title": "Димитър Недков: Ние, поколението на рухването на Стената... "}
{"url": "http://epicenter.bg/article/Plevneliev--Radev-pravilno-ne-izdade-ukaza-za-Geshev--no-si-ostava-populist/198334/2/0", "text": "Държавният глава извърши едно правилно действие. Често ми се налага да критикувам Румен Радев. В случая той беше прав, но не беше прав да мълчи досега. Държавният глава продължава да се държи популистки. Той мълчи, седи и отиграва ситуацията по неговия си начин. Пак ще повторя, че вчера той реагира правилно. Конституцията ясно е разписала следващите действия по темата за избор на нов главен прокурор.    Това каза в предаването \"Панорама\" по БНТ президентът за 2012 - 2017 година Росен Плевнелиев, който коментира вчерашното решение на президента да не подпише указ за назначаването на нов главен прокурор. Плевнелиев взе отношение и по темата за отминалите местни избори.   \"За мен най-голямата драма на тези избори беше, че лидерите на така наречената градска десница избраха да подкрепят Мая Манолова. Те не спряха да денонощно да атакуват ГЕРБ и не казаха една лоша дума за г-жа Манолова. Хората гласуваха по съвест, но аз говоря за ръководството на \"Демократична България\".   Аз винаги съм бил десен човек и съм гласувал за дясното. Ръководството на \"Демократична България\" влезе мълчаливо в съглашателство с Мая Манолова и не спряха да плюят ГЕРБ. ПП ГЕРБ толкова ли е черна? Всичките действия на ГЕРБ са десни. Мен ме заболя от това, което видях на балотажа. Това ме съсипа, меко казано. Мая Манолова беше основният човек, който ходеше по телевизионните студиа и защитаваше избора на един председател на ДАНС. Тогава всички, които сега са в ръководството на \"Демократична България\", протестираха, а сега подкрепиха точно Мая Манолова.   За мен това ръководство на \"Демократична България\" трябва да се оттегли. Явно и на следващите избори \"Демократична България\" няма да играе с ГЕРБ. Тогава остават БСП и ДПС. Да излязат ясно и да кажат това. За мен голямата драма е разрушителната енергия, която се развива в дясното. В последните 20 години основният идеолог на дясното е Иван Костов. Той не спира да работи за разединение на дясното. Аз съм за пълната консолидация на дясното\", разкри Плевнелиев.    \"Категорично нямам намерение да се връщам в политиката. Няма такива планове и такива мисли. Ясно съм заявил, че винаги съм готов да говоря като гражданин. Следващите президентски избори няма да са битка между дясно и ляво, а между европейските ценности и популизма. При популистите слагам президента Радев, Корнелия Нинова, Мая Манолова, Слави Трифонов. Сега се чудя дали и \"Демократична България\" вече не спада към това число\", разкри Росен Плевнелиев.", "date": "2019.11.09", "title": "Плевнелиев: Радев правилно не издаде указа за Гешев, но си остава популист"}
{"url": "http://epicenter.bg/article/Rumen-Hristov--V-SDS-ne-praznuvame-Deseti-noemvri--zashtoto-tova-e-dvortsov-prevrat/198336/2/0", "text": "Аз се почувствах зле, че нашите бивши приятели от ДБ са подкрепили Мая Манолова, а от БСП са подкрепили техни районни кметове. Не само Борисов е разочарован, а и аз“. Това каза пред БТВ лидерът на СДС Румен Христов.  „Едно е да кажеш кого подкрепяш, а съвсем друго е да пуснеш по структурите информация. Изборът беше ценностен, ставаше въпрос за кандидат, който е от ЕНП, в която членува и ДСБ. Замерването с реплики към Бойко Борисов няма да помогне за демокрацията. Най-големи забележки към ГЕРБ е за бавния икономически растеж, за брутния вътрешен продукт и за недостатъчните грижи към младите семейства“, каза още Христов и припомни, че от 8 балотажа всички са били срещу партията на Бойко Борисов.    „В СДС има 7-8 000 членове. Ако се бяхме явили на евроизборите заедно с ДБ, можехме да имаме двама евродепутати, но това е много дълъг разговор, защото не ние бяхме виновни, че не направихме коалиция“, каза още Христов. Той си спомни, че емблематичната дата 10-и ноември 1989 г. го е заварила в студентско общежитие.   „Имаше еуфория, но ние от СДС не празнуваме толкова датата, защото имаше дворцов преврат. Честваме 7-ми декември създаването на СДС“, спомни си Румен Христов.", "date": "2019.11.09", "title": "Румен Христов: В СДС не празнуваме Десети ноември, защото това е дворцов преврат"}
{"url": "http://epicenter.bg/article/Stefan-Tafrov-se-yadosa--DB-ne-e-podkrepyala-Maya-Manolova--Tochka-/198338/2/0", "text": "„Това, че се говори за Демократична България след изборите, означава, че партията е фактор. Сега един бивш член на БКП ми казва, че съм син на комунисти. Никога не сме подкрепяли Мая Манолова. ДБ имаше кандидат, който не стигна на балотажа и призова избирателите да гласуват по съвест“. Това каза Стефан Тафров, член на ръководството на „Да, България“ пред БНТ. Водещият Георги Любенов успя да ядоса иначе спокойния Тафров, като на няколко пъти констатира, че симпатизантите на „Демократична България“ са гласували за Мая Манолова. Дипломатът повиши тон: \"ДБ не е подкрепяла Мая Манолова. Точка\".  „За Демократична България беше важно да има добър кандидат. Грешката ни беше, че не издигнахме по-рано Борислав Игнатов. В София коалицията ни има много добър резултат с 8 районни кметове. Разбира се, имаме много работа и не се самозалъгваме. Никой от ръководството на ДБ не е критикувал Ицо Хазарта. Дай, Боже, повече творци с позиция“, коментира Тафров.  „Не мисля, че в позицията към Русия има втърдяване. Заедно с изгонването на дипломат от България, обвиненият в шпионаж Николай Малинов беше награден от Владимир Путин, което беше шамар за България. По случая със Скрипал България беше една много малкото страни, която не изгони руски дипломат. Сега беше направена пиар акция“, каза още дипломатът.   В навечерието на 10-ти ноември той призова Столичния общински съвет и кмета Йорданка Фандъкова да кръстят булевард на името на Вацлав Хавел.   В студиото бе и Румен Петков, който подчерта, че  \"има голям проблем, свързан с изборното законодателство. Грубата манипулация в изборния ден с екзитполовете. Ако ние не разберем, че това е манипулация, означава, че нищо не разбираме. Постоянно имаме покачване на невалидните бюлетини. Трябва да се направи анализ на невалидните бюлетини от ЦИК.   Петков и Тафров коментираха скандала с изгонения руски дипломат у нас, както и награденият от руския президент Владимир Путин Николай Малинов. По думите на Стефан Тафров българските власти не са реагирали по отношение на действията, предприети от руска страна към руския шпионин. Той призова властите и българските лидери да реагират по темата.   Тафров обясни случая с руския шпионин като един вид пиар акция, която да прикрие прокарването на руски оръжия у нас и прикриване на енергийни проекти. По думите му реакцията е в следствие на липсата на действия по случая \"Скрипал\".   Според Румен Петков случаят с Малинов е потресаваща акция, от типа \"ние ги ловим, те ги пускат\". За руския дипломат той заяви, че всички служби, призвани да гарантиран националната ни сигурност, трябва да бъдат подкрепяни безусловно. Но такъв тип разследвания за шпионаж за дипломати се правят месеци - в случая обаче това не било така.  ", "date": "2019.11.09", "title": "Стефан Тафров се ядоса: ДБ не е подкрепяла Мая Манолова. Точка!"}
{"url": "http://epicenter.bg/article/Emil-Radev--Praneto-na-pari-e-zaplaha-za-sigurnostta-na-ES-/198339/2/0", "text": "Пропуските в прилагането на съществуващата правна рамка за борба с прането на пари в много от държавите-членки позволяват на престъпници и терористи да финансират своята дейност и изправят Европейския съюз (ЕС) пред реални заплахи. Това заяви зам.-председателят на Комисията по граждански свободи, правосъдие и вътрешни работи Емил Радев пред своите колеги от Европейския парламент (ЕП) в Брюксел, съобщиха от пресцентъра на ГЕРБ.    Коментарът на българския евродепутат от ЕНП/ГЕРБ бе направен в отговор на презентирания от представители на Европейската комисия пакет от мерки за борба с прането на пари. В качеството си на постоянен докладчик на ЕНП в Комисията по граждански свободи относно темата с прането на пари Радев обърна специално внимание на звената за финансово разузнаване, които играят ключова роля за идентифициране на рисковете в страните-членки на ЕС.    Българският евродепутат отчете, че „заради различния си статут, правомощия и начин на организиране, някои звена за финансово разузнаване нямат достъп до съответната информация и не могат да я обменят”.    Емил Радев не пропусна да коментира и последния доклад за анализа на евентуалните заплахи, който идентифицира нови примери за т. нар. рискови продукти. Сред тях попада и футболът.    По този повод от Европейската комисия препоръчват на държавите-членки на ЕС да решат кои участници ще бъдат обхванати от задължението за докладване на съмнителни сделки.    „Не трябва ли да говорим за унифициран европейски подход по тази тема, като бъдат включени и други спортове, предвид инвеститорите в европейския спорт от трети страни?!”, попита Емил Радев своите колеги в ресорната комисия на ЕП и представителите на Европейската комисия.  ", "date": "2019.11.09", "title": "Емил Радев: Прането на пари е заплаха за сигурността на ЕС "}
{"url": "http://epicenter.bg/article/Teheran-shte-prodalzhi-yadrenoto-si-satrudnichestvo-s-Moskva-/198359/7/0", "text": "Техеран възнамерява да продължи да взаимодейства с Русия в ядрената област, заяви представителят на Иранската организация за атомна енергия Беруз Камалванди, цитиран от \"Фокус\".    \"Можем да продължим да работим независимо, но бихме искали сътрудничеството с Русия да продължи\", каза той.    \"Москва е добър партньор. Освен това те са по-развити в тази насока от нас\", заяви представителят на Иран. Той каза още, че \"сътрудничеството с Русия ще продължи и в други области\".    Москва и Техеран осъществяват двустранен високотехнологичен проект в завода за обогатяване на уран във Фордо. Продукцията от него трябва да се използва от иранската страна за промишлени и медицински цели.    Освен това руски компании осъществяват проект в ислямската република за изграждане атомна електроцентрала.  ", "date": "2019.11.09", "title": "Техеран ще продължи ядреното си сътрудничество с Москва "}
{"url": "http://epicenter.bg/article/Zelenski-naredi-upravlenieto-na-otbranata-na-Ukrayna-da-premine-kam-standartite-na-NATO-/198363/7/0", "text": "Системата за управление на отбраната на Украйна трябва да премине към стандартите на НАТО до края на тази година. Това се казва в съобщение, публикувано от пресслужбата президента на Украйна Владимир Зеленски, предават ТАСС и \"Фокус\".    \"Указът предвижда въвеждането до края на тази година (да се въведе) нова съвместна система за ръководство и командване и контрол на силите за отбрана, която да е в съответствие с НАТО, както и разработването на структурата на плана за отбрана на Украйна\", се казва в съобщение на пресслужбата на държавния глава.    Зеленски е наредил на правителството да \"определи принципите за организиране и провеждане на планирането на отбраната и управлението на отбранителните ресурси, като се вземе предвид опита на НАТО и Европейския съюз\".    В областта на външната политика до края на 2020 г. правителството трябва да предприеме мерки за засилване на международната подкрепа за Украйна по въпроса за суверенитета и териториалната цялост, както и курса към евроатлантическа интеграция.    Генералният секретар на НАТО Йенс Столтенберг на 31 октомври 2019 г. от трибуната на Върховната Рада заяви, че вратите на НАТО остават отворени за страната, но пътят към членството в организацията не е лесен и изисква значителни реформи.  ", "date": "2019.11.09", "title": "Зеленски нареди управлението на отбраната на Украйна да премине към стандартите на НАТО "}
{"url": "http://epicenter.bg/article/SASht-pregrupirat-vaorazhenite-si-sili-v-Siriya-/198364/7/0", "text": "Силите на САЩ, които евакуираха повече от половината си военнослужещи от Сирия по време на турската операция „Извор на мира“, засилиха военното си присъствие в богатите на петрол региони в страната, предават Анадолската агенция и \"Фокус\".    Американски военнослужещи са се върнали и в част от евакуираните по-рано региони.    Войските на САЩ бяха разположени в 22 региона на Сирия преди началото на турската операция и тогава в тях се намираха около 2 хил. военнослужещи. Те се изтеглиха от 16 места малко преди началото на операцията, но останаха в регионите на Дейр ез-Зор и Хасака, в които се намират множество петролни кладенци.    След прекратяването на операцията, силите на САЩ са се върнали в шест от военните си бази, включително в две бази в град Ракка, всички три военни пункта в Хасака и в един, намиращ се в Айн ал-Араб. Все още американските войски не са се завърнали в Манбидж.    На 4 ноември Белият дом обяви, че ще разположи допълнителни войски, включително бронирани машини и 300 военно служещи в района на Дейр ез-Зор.    Техни войници патрулират в териториите, контролирани от кюрдските „Отряди за народна самоотбрана“ (ОНС), които Анкара смята за терористична организация, но и които помогнаха на коалицията, водена от САЩ в борбата с „Ислямска държава“.  ", "date": "2019.11.09", "title": "САЩ прегрупират въоръжените си сили в Сирия "}
{"url": "http://epicenter.bg/article/Tezhki-boeve-mezhdu-siriyski-i-turski-voyski-/198365/7/0", "text": "Интензивни сблъсъци са избухнали между сирийски правителствени сили и турски войски в северната част на арабската страна, предаде АП, като се позова на сирийската държавна агенция САНА.    Боевете се водят край Рас ал Айн.    Турция миналия месец предприе поредна военна офанзива в Сирия срещу сирийски кюрдски бойци, които Анкара смята за терористи.    Миналата седмица турски сили заловиха 18 сирийски правителствени войници в района, които по-късно бяха освободени с посредничеството на Русия.     ", "date": "2019.11.09", "title": "Тежки боеве между сирийски и турски войски "}
{"url": "http://epicenter.bg/article/Merkel--Iztochna-Germaniya-shte-zaprilicha-na-zapadna-sled-polovin-vek-/198366/7/0", "text": "Изравняването на условията на живот в източна и западна Германия може да отнеме още около половин век, че и повече, заяви канцлерката Ангела Меркел в интервю за в. Suddeutsche Zeitung, цитирано от БГНЕС.    Според нея германското общество по-активно отпреди обсъжда темата за падането на Берлинската стена, което според нея може да е свързано със засилването на „националистическите и протекционистките тенденции в света”.    „И тук погледът е много по-силно насочен към различията, които съществуват между “старите” и “новите” земи”, посочи тя.    Меркел призова към търпение, включително за преодоляване на тези различия.    „Трябва да се преодоляват и трудностите на свободата, свеждащи се до това, че трябва да се взимат решения. Животът в ГДР понякога бе почти по-удобен, защото на някои неща просто не може да се влияе”, отбеляза тя.   ", "date": "2019.11.09", "title": "Меркел: Източна Германия ще заприлича на западна след половин век "}
{"url": "http://epicenter.bg/article/Ukrayna-i-proruskite-separatisti-zapochnaha-izteglyane-na-voyski-v-Donbas-/198367/7/0", "text": "Украинските правителствени сили и подкрепяните от Русия сепаратисти започнаха планираното изтегляне от ключов сектор на фронтовата линия в Донбас, предаде БНР.    „Започна раздалечаването на войските“ в сектора между селата Петривске и Бохданивка в Донецкия регион, заяви пред журналисти Богдан Бондар, високопоставен представител на украинската армия.    Оттеглянето на враждуващите сили е част от серията мерки, които трябва да проправят път за провеждане на среща на върха на Нормандската четворка между лидерите на Русия, Украйна, Франция и Германия.    Сраженията в Източна Украйна отнеха живота на около 13 хиляди от 2014 г. насам, а двете страни се обвиняват взаимно в нарушение на примирието, което беше договорено в столицата на Беларус, Минск, през 2015 г.    Според правителството в Киев с това оттегляне Украйна е изпълнила всички необходими условия за провеждане на срещата на върха, на която украинският президент Владимир Зеленски за първи път ще се види лично с руския си колега Владимир Путин.  ", "date": "2019.11.09", "title": "Украйна и проруските сепаратисти започнаха изтегляне на войски в Донбас "}
{"url": "http://epicenter.bg/article/Frenska-aktrisa-obvini-Roman-Polanski-v-iznasilvane-/198369/7/0", "text": "Френската актриса и фотограф Валантин Моние обвини известния режисьор Роман Полански в изнасилване, което по нейните думи е станало преди 44 години, предават Нова тв и БТА.    \"През 1975 година бях изнасилена от Полански. Аз нямах никаква връзка с него - нито професионална, нито лична, една го познавах. Нямаше някакво парти, нямаше алкохол, нито наркотици\", пише Моние.    Това станало в ски курорта Гщаад в Швейцария, където тя била на почивка. Нейните приятели я запознали с режисьора Полански. На следващия ден, след като карали ски, той й предложил физическа близост. Моние, която тогава била на 18 години, му отказала, но продължила да кара ски в тяхната компания. Същата вечер тя отишла с Полански на ресторант, след което се върнали в хижата му, където режисьорът зверски я изнасилил.    Своето желание да разкаже за случката с 44 години закъснение, пострадалата свързва с излизането на новия филм на Полански \"Офицер и шпионин\", посветен на аферата \"Драйфус\". Моние искала да припомни тъмните страни на режисьора. Навремето тя не отишла в полицията да подаде жалба, тъй като се страхувала за живота си. Полански тогава бил достатъчно известен и според Моние можело да бъде убита, за да бъде потулен скандалът.  ", "date": "2019.11.09", "title": "Френска актриса обвини Роман Полански в изнасилване "}
{"url": "http://epicenter.bg/article/Konservatorite-na-Boris-Dzhonsan-s-40--podkrepa-na-predstoyashtite-izbori--sochat-prognozite/198370/7/0", "text": "Броени дни след официалното начало на предизборната кампания във Великобритания, консерваторите на премиера Борис Джонсън запазват комфортна преднина пред останалите политически сили, предаде БНР.    Според института \"Панълбейс\", на изборите на 12 декември управляващите ще могат да разчитат на 40 процента от избирателите.    Лейбъристката партия увеличава с малко подкрепата си - до 30 на сто. Проевропейската Либерал-демократическа партия събира едва 15 процента. Антиевропейската Партия на Брекзит има 8 процента и популярността й спада, твърдят авторите на анкетата.  ", "date": "2019.11.09", "title": "Консерваторите на Борис Джонсън с 40% подкрепа на предстоящите избори, сочат прогнозите"}
{"url": "http://epicenter.bg/article/Makron-prizova-da-ostanem-verni-na-stremezha-na-smelite-mazhe-i-zheni--koito-svaliha-Berlinskata-stena/198373/7/0", "text": "Френският президент Еманюел Макрон призова европейците да останат верни на стремежите на онези, които преди 30 години постигнаха падането на Берлинската стена, цитират думите му TACC и Агенция \"Фокус\".    \"Преди 30 години Берлинската стена не падна - тя беше съборена благодарение на смелостта на хиляди мъже и жени, пропити с духа на свободата\", написа Макрон на своята страница в социалната мрежа „Туитър“ на френски и немски език.    \"Те проправиха пътя за обединението на Германия и единството на Европа. За да останем на висотата на смелостта им, ние трябва да останем верни на техните стремежи,“ отбеляза президентът.    Френският президент ще пристигне в Берлин в неделя, където ще се срещне с канцлера на Германия Ангела Меркел и с президента Франк-Валтер Щайнмайер.    От своя страна френският премиер Едуар Филип публикува видео съобщение на страницата си в „Туитър“, в което разказа за впечатленията от онези дни преди тридесет години.    „Това беше истински празник“, спомня си премиерът. \"Невероятно е това, че за много кратко време и по толкова мирен начин успяхме да постигнем падането на стената и обединението на Германия\", подчерта той.   ", "date": "2019.11.09", "title": "Макрон призова да останем верни на стремежа на смелите мъже и жени, които свалиха Берлинската стена"}
{"url": "http://epicenter.bg/article/Redzhep-Tayip-Erdogan--Turtsiya-shte-se-bori-dokray-s-terorizma-v-Severna-Siriya--/198376/7/0", "text": "Турция ще продължи операцията \"Извор на мира\", докато последният терорист, свързан с Работническата партия на Кюрдистан (ПКК) и нейния сирийски клон - Отрядите за народната самоотбрана (ОНС) не напусне Северна Сирия, заяви президентът Реджеп Тайип Ердоган, цитиран от турският вестник Daily Sabah и Агенция \"Фокус\".    Ердоган подчерта, че нито САЩ, нито Русия са изпълнили напълно споразуменията, постигнати с Турция миналия месец, които предвиждат изтеглянето на бойците от ОНС близо до турската граница, подчертавайки, че Анкара ще продължи военната си операция, ако обещанията не бъдат спазени.    „Русия, както е добре известно, действа с режима на (Башар Асад), който на някои места е свързан с терористичните групировки на ПКК/ОНС. Тази връзка остава непроменена. Например, в Мамбидж - САЩ предварително ни обещаха, че ще прогонят терористичните групировки от този район в рамките на 90 дни, но след една и половина до две години, те все още са там. Благодарение на нашето разузнаване знаем какво се случва там “, каза той.    Подчертавайки, че ОНС не са се оттеглили от областите, посочени в споразумението, постигнато между Турция и САЩ миналия месец, Ердоган заяви, че ще обсъди въпроса по време на срещата си с Тръмп на 13 ноември, заедно с други теми, като например законопроект в Камарата на представителите за събития от 1915 г. и заплахите за санкции.    „Разбрах по време на нашия телефонен разговор в сряда, че Тръмп също е наясно с опитите да бъде сплашена Турция. Той (Тръмп) каза, че ще проучи въпроса и ще говори със служители за законопроекта. Той също ми предложи да обясня проблема на членовете на Камарата на представителите и на сенаторите. (След това) отидох още по-далеч и го помолих да се обърна пред Конгреса. Тогава той ме посъветва да проведа обширна пресконференция “, каза Ердоган.    Заявявайки, че Турция е отворила вратите си за близо 350 000 кюрди от Айн ал-Араб, който е известен още като Кобани, Ердоган каза, че „онези, които се представят като представители на кюрдския народ, не са помогнали на тези хора“.    „Ние се грижим за 3,6 милиона бежанци, предимно араби. Има също християни, арамейци, халдейци и язиди. От друга страна, Арабската лига провежда сесии и заема враждебна позиция срещу Турция. Някога да са харчили стотинка за тези хора? ”    Ердоган също припомни проекта на Турция за настаняване на голям брой сирийски бежанци в планираната зона за сигурност, като добави, че той обяснява подробностите на плана на всички лидери, с които говори по въпроса. ", "date": "2019.11.09", "title": "Реджеп Тайип Ердоган: Турция ще се бори докрай с тероризма в Северна Сирия! "}
{"url": "http://epicenter.bg/article/Gratskata-politsiya-arestuva-trima-dushi-pri-antiteroristichna-operatsiya-/198377/7/51", "text": "Гръцката полиция заяви, че отрядът за борба с тероризма е арестувал двама мъже и жена, за които се твърди, че са замесени в терористични действия и е задържал други 15 души в продължаваща операция, която е започнала в петък на обяд, пише електронното издание на гръцкия вестник Kathimerini, цитирано от \"Фокус\".    Полицията съобщи, че са претърсени 13 къщи и са открити 5 автомата АК-47, полуавтоматична пушка, два пистолета, детонатори, динамит, тротил и гранати. Оръжията ще бъдат проверявани за употреба в терористични актове, казват от полицията.    Арестувани са двама мъже, на 41 и 43 години, които са замесени в грабеж на игрална зала в атинското предградие Холаргос. Друг мъж, на 46 години, е обвинен, подобно на другите двама, в терористична дейност, незаконно притежание на огнестрелно оръжие и експлозиви и фалшифициране на документи, е на свобода. Жената е обвинена в нарушаване на закона за огнестрелните оръжия, съобщи полицията в събота.    Преди това 41-годишният мъж е прекарал почти осем години в затвора за участието си във въоръжената група „Революционна борба“. Той бе освободен през февруари 2018 г., като се възползва от закон, гласуван от тогавашното ляво правителство.    Балистичните тестове потвърдиха, че част от намерените оръжия са били използвани при нападения срещу офисите на ПАСОК от въоръжена група, наричаща себе си „Революционна самозащита“ през януари 2017 г.    Един от намерените автомати „Калашников“ е използван при нападение срещу мексиканското посолство в Атина на 31 юли 2016 г. Същата група е поела отговорност за хвърлена ръчна граната срещу френското посолство в гръцката столица на 10 ноември същата година, при което е ранен полицейски служител.    Премиерът Кириакос Мицотакис поздрави силите за борба с тероризма и Министерството на гражданската защита за арестите и повтори обещанието си „да приключи с проблема с вътрешния гръцки тероризъм веднъж завинаги“.  ", "date": "2019.11.09", "title": "Гръцката полиция арестува трима души при антитерористична операция "}
{"url": "http://epicenter.bg/article/Plamna-pokrivat-na-sgradata-na-armenskiya-parlament-/198378/7/0", "text": "Пожар избухна на в административната сграда на Националното събрание на Армения, съобщават РИА Новости и БГНЕС.    На място са били извикани 15 противопожарни екипа, групи от националния кризисен център и медицински екипи.    Съобщава се, че пожарът е локализиран.    Няма информация за пострадали.  ", "date": "2019.11.09", "title": "Пламна покривът на сградата на арменския парламент "}
{"url": "http://epicenter.bg/article/Mayk-Pompeo--Ukrayna-e-amerikanski-proekt-/198379/7/96", "text": "На пресконференция в Берлин държавният секретар на САЩ Майкъл Помпео нарече Украйна американски проект, предава БГНЕС.    „Това е проект, над който ние работим”, каза той в отговор на въпрос за отношенията между Вашингтон и Киев.    Помпео добави, че САЩ „много са ангажирани” с въпроса за постигане на стабилност в Украйна. Той напомни, че президентът Доналд Тръмп три пъти е предоставял на Киев средства за защита от „руската агресия”.    „Ние се гордеем с това, смятаме, че има смисъл в това – за свободата, за Европа, за мира и суверенитета на Украйна”, заяви дипломатът.    По-рано бившата посланичка на САЩ в Киев Мари Йованович заяви, че от 2014 г. САЩ са дали на Украйна почти милиард долара за укрепване на безопасността й.  ", "date": "2019.11.09", "title": "Майк Помпео: Украйна е американски проект "}
{"url": "http://epicenter.bg/article/Tramp-nareche-Germaniya--tsenen-sayuznik--v-pozdravlenie-po-povod-30-g-ot-padaneto-na-Berlinskata-stena-/198382/7/96", "text": "Президентът на САЩ Доналд Тръмп нарече Германия \"ценен съюзник“, в поздравление по повод честванията, отбелязващи 30 години от падането на Берлинската стена, предават AFP и \"Фокус\".    \"Студената война отдавна е отминала, но тираничните режими по света продължават да използват потисническата тактика на тоталитаризма в съветски стил\", заяви Тръмп в съобщение от Вашингтон.    „Поздравявам германския народ за огромните крачки, постигнати при обединяването на страната им и във възстановяването на бивша Източна Германия\", пише президентът.    \"Ще продължим да работим с Германия, един от най-ценните ни съюзници, за да гарантираме, че пламъците на свободата светят като фар на надежда и възможности, които може да види целият свят,\" завършва поздравлението си Доналд Тръмп.  ", "date": "2019.11.09", "title": "Тръмп нарече Германия „ценен съюзник“ в поздравление по повод 30 г от падането на Берлинската стена "}
{"url": "http://epicenter.bg/article/Bivshiyat-diplomat--1-na-Yugoslaviya--SASht-iskat-da-unishtozhat-svetovniya-red/198384/7/0", "text": "САЩ се стремят да унищожат световния ред, построен въз основа на резултатите от Втората световна война. Това заяви бившият министър на външните работи на Съюзна република Югославия Живадин Йованович пред TACC, цитиран от Агенция \"Фокус\".    \"Сега специалният представител на Държавния департамент на САЩ Томас Зарзецки е в Белград и проверява дали Сърбия спазва или нарушава американските закони за санкции, като купува руско оръжие. За да представят мисията на Зарзецки като нещо нормално за обществеността в Сърбия, медиите обясняват, че той е пътувал още в 60 страни със същите функции. Множество факти показват, че САЩ, като най-голямата демокрация в света, се стремят да преразгледат световния ред, установен в резултат на Втората световна война и да установят световен ред, основан на американската изключителност и сила. В същото време Русия и Китай, които САЩ наричат авторитарни и ревизионистични, се стремят към световен ред, основан на международното право и декларациите на ООН \", каза Йованович.    Бившият външен министър смята, че заплахите срещу Сърбия от американските санкции са \"парадокс\". В тази връзка той припомни, че дори на срещата на върха през 2000 г. в Братислава, САЩ твърдят, че за целите на НАТО американските закони са много по-добри от европейските.    По-рано специалният представител на Държавния департамент за Западните Балкани Матю Палмър по време на посещение в Скопие в интервю за македонския телевизионен канал предупреди, че покупката на С-400, която в бъдеще се смята в Белград за възможна, ще доведе до санкции от страна на САЩ.    След това Зарзецки пристигна в Сърбия с цел „да запознае сръбските власти с член 231 от закона„ За противодействие на противниците на САЩ чрез санкции “, като предполага въвеждането на американски санкции срещу физически и юридически лица, които си сътрудничат с руския сектор за сигурност и разузнаване“.  ", "date": "2019.11.09", "title": "Бившият дипломат №1 на Югославия: САЩ искат да унищожат световния ред"}
{"url": "http://epicenter.bg/article/Kevork-Kevorkyan--Chestit-10-noemvri---bananat-pobedi--/198344/11/33", "text": "Е, криво ляво се докарахме до поредния юбилей, друго да няма – юбилеи, колкото щеш. 30 години от 10 ноември 1989-а.  Не звучат фанфари, отбелязването на сакралната дата, доколкото го има, е жизнерадостно като погребение, отгоре на всичко и ковчегът е празен. Изчезнали са всички илюзии и надежди, всичко отдавна е зарито – и главно Истината, от нея нищо не е останало.  Слепци следват Лъжата.    Да ги видим тия дни щатните лъжци, какви ще ги дъвчат.  Те са победителите.  Мърсуват най-вече хора, които са мълчали като пукали в „ония“ години, късните храбреци, от които най-вече страдаме през последните три десетилетия.    На мнозина пумпали 10 ноември все им се зловиди, все ги шиба камшика на Страха/Лъжата - и така ще бъде до края, защото бяха заварени като никакви хорица, сврени в задушливите си душици.    Какво друго им оставаше, освен да въртят ятагани, слава Богу – хартиени, да злословят инфантилно, да преиначават – все с надеждата да се надигнат някак на пръсти, горките лилипути - такива и си останаха. Лилипути, които не могат да доставят и нищожна част от Истината.    10 ноември им се зловиди, обаче Прехода е техният нескончаем празник. Тия мушици и дума не обелват за Главния Мискинин – Прехода, защото го съградиха и опитомиха за собствени нужди и за свои хора: десни, уж-десни, никакви-десни.  Двайсетина години от изминалите три десетилетия и те някак се упражняваха с власт. Упражняваха се и главно се поругаваха помежду си.  И сега посрещат Юбилея, изпокарани като циганки просякини, готови на всичко за някое петаче.    Тия дни отново се хванаха за изпосталелите гуши – поводът беше подкрепата, която част от тях оказа на Манолова, заради собствената си далавера, естествено.    10 ноември е проклета дата за тях, понеже неизбежно и винаги ще събужда въпроса: От кой бълхарник изпълзяхте?    В началото, през 90-те години, по-устатите от тях все дрънкаха за „проваления проект на бащите“.  Хубаво - да им признаем въпросния провал 100 пъти, хиляда пъти, ако щат, дори един милион пъти ще им потвърдим тази лъжа.  Да зачертаем всичко и да зададем обаче един прост въпрос: ами вие какво направихте, имахте на разположение цели три десетилетия, омесвахте ги както си щете с отровна плюнка - и накрая какво постигнахте? Нищо и половина.    Където и да погледне човек, ще бъде смазан от неизбежните сравнения. Дори ония - с каскетите, се справяха по-добре в много отношения.  Ами днешните аби какво създадоха?  Оказаха се едни прости събарячи или, в най-добрия случай, кърпачи.  Това е очевидно във всичко и навсякъде извън витрината.    В изборната нощ включваха картина от различни градове – еха, колко красиво изглеждаха централните им площади, ефектно осветени.  Само че, я мръднете десетина метра встрани от тия  граф Потемкиновски площади - и ще попаднете в 19 век.    Все ме блазни една идея: да заведа някой особено фуклив властник до арката на столичната Александровска болница и да му кажа:  Хайде, заповядай, влизай в 19 век!  Някои сгради там са в по-окаяно положение, дори в сравнение с военно Сараево.    Бълхите не могат да понесат позорния факт, че са едни прости консуматори на дарена свобода.    Въпросът - какви биха били без омразната им дата – направо ги изтърбушва отвътре.  Това пък е най- голямата сладост за „комунягите“: дадохме ви на тепсия свободата, извадихме ви от Нищото, а сега вие си направете сметката, докъде я докарахте.    Нищото са обитавали повечето от късните герои, Нищото, в което фантазиите им са опирали до бананите.    Поради липса на въображение и смелост мечтаеха за плод-зеленчук, а им дадоха цяла държава.  Дори не бяха фантазирали как ще я стопанисват, ако Дяволът извърти и този номер на проклетата ни съдба.    Нямаха идеи, дори най-амбициозният им човек – Костов, месец след 10 ноември предлагаше една своя скудоумна статийка на комунистическия официоз „Работническо дело“ - как да се ремонтира соца.  Желев поне беше написал „Фашизмът“.    Някои от големите имена в литературата носеха бурята в себе си.  От плод-зеленчука обаче ги ненавиждаха – и заради собствената си неизвестност и незначителност.  Няма да е преувеличено да се каже, че за 30 години нито една ясна дясна доктрина не бе обговорена – в плод-зеленчука мълчат като същински Антон.    Ей това са десните уж-победители: за 30 години така и не ни казаха, а и самите те не знаят, какво е „дясно“ – освен, че е дивашка приватизация, дивашки кражби, дивашки преиначавания на Миналото, дивашко сервилничене. Диващина безкрай.  Как да не се плашат от 10 ноември, как да не го ненавиждат.    Има една особено отвратителна черта на тази диващина: отношението на плод-зеленчука към по-ярките фигури на антикомунистическата съпротива. Това вече беше истинска мерзост - мразеха хора като Дертлиев, да не говорим за Илия Минев.    Направиха своя икона Георги Марков, любимецът на Живков и ДС, но не и Илия Минев. Макар, че и отношението им към Марков също е притворно – писал някакви книжки, докато те напразно чакали банани в плод-зеленчука, чуждее им някак си.    И каква отмъстителност само произвеждат Бълхите, как стръвно се хапят дори помежду си.  В това отношение надвиха и БСП, а дълго време тъкмо тя бе образец на канибалска партия. Фиктивните десни я задминаха – последните избори бяха отлична демонстрация за това.    10 ноември винаги ще бъде неудобна дата за приспособенците и преструванковците - защото вече за всички е ясно, че, в края на краищата, Превратът наложи терора на малоформатните хора.    Задължително е някой да опише изстъпленията на новите хунвейбини.  Полето на културата стана място за всевъзможни издевателства и далавери: гонеха велики актьори от театрите, разграбиха киноцентъра, насъскваха едни творци срещу други, настървиха ги до такава степен, че вече дори елементарното приличие е зачеркнато.  Само чакат някой да почине, за да се нахвърлят върху него.    Известни имена станаха парцалените кукли в различни съмнителни инициативи или изборни кампании – нещо, напълно излишно дори за ония, които са ги привлекли.  Нали Фандъкова не си мисли, че Богдана Карадочева, примерно, може да й донесе някакви гласове.    Отвратителни са подаянията, които подхвърлят от време на време на бивши артистични величия.  И дори Лили, която не си знае парите, я включват в тия Мероприятия на Срама.  Надявам се, че поне тя директно ще прехвърля специалната си пенсия на Дома за ветерани на културата в Горна Баня, ако все още съществува.    И политическото шмекеруване на немалко хора от артистичния елит не е пречка да ги награждават съвсем ненужно - сякаш властите имат неудържимо желание да се докоснат до тях.  Голяма радост за плод-зеленчука.    И цицане безкрай! Нямат наяждане.  При такова мляскане, как ще чуят какво им казва Бъдещето.  Сметките им са ясни: нямат Минало, затова не ги интересува и Бъдещето.    Ще трамбоват само из Настоящето. Докато могат.    ***  Тия дни куцо и сакато – най-напред Каракачанов и Захариева - се разпени срещу френския президент Макрон.  Патриоти при поискване и патриотизъм за собствена употреба.  А работата е проста: дори Макрон да е говорил за български банди, това в никакъв случай не обижда българите – разбира се, онези, които са извън тези банди.    И забележете сега: никой не чу ББ, когато съобщи, че сме разбили съвместно с френски служби доста банди. Каза им го – но хайде да пишем дипломатически ноти.    Но не пишете ноти, когато македонците се гаврят – това е точната дума – с нас, непрекъснато, злонамерено, отровно.  Ясно е, че сте катърите на чужда воля, но не се престаравайте чак толкова.    Какво ще правите, когато някой ден/скоро македонците напишат, че български банди са окрали историята им?  Правите се на храбри, когато наши тарикати обират френски банкомати. Но къде ще се скриете, когато македонските обирджии започнат да грабят още по на едро от Историята ни.    Нямаме късмет. Никакъв.  Как не можа проклетият 10 ноември да изпрати нанякъде или направо да изпари като с неутронна бомба провалите и фантазиите на онзи режим - но да не посяга на смислеността, на умността?    Кой ни урочаса да се превърнем в развъдник на глупави шарани, които едва шават в тинята…    ***         ", "date": "2019.11.09", "title": "Кеворк Кеворкян: Честит 10 ноември - бананът победи! "}
{"url": "http://epicenter.bg/article/Mihail-Gorbachov-za-10-noemvri--Vzehme-edinstvenoto-priemlivo-reshenie-/198362/11/34", "text": "      - Стената падна в нощта на 9 срещу 10 ноември 1989 година. Уведомиха ме сутринта. Първата получена информация не даваше пълна представа за случващото се, беше очевидно, че става нещо много интересно и че то ще има много сериозни последствия. Но това не беше неочаквано. Няколко седмици по-рано, по време на 40-ата годишнина на ГДР, успях да се убедя, че недоволството от режима е масово и дълбоко.    Проведохме заседание на Политбюро и се запознахме подробно с хода на събитията. Политбюро бе съставено от много различни хора, някои от които впоследствие поеха по пътища, различни от моя. Но в този ден имаше пълно единодушие. И дума не можеше да става за употреба на сила, за използване на съветските сили, разположени в ГДР. Беше им дадена заповед да не напускат базата си. Разбира се, ние не можехме да сме безразлични към случващото се през тези дни, нито към последствията. Не знаехме как ще се развият събитията.    Поставихме си една цел: да направим всичко по силите си тези събития да протекат мирно и, същевременно, да направим така, че интересите на нашата страна и европейската сигурност да бъдат гарантирани. Дали беше трудно да вземем това решение? Мисля, че това беше отговорно и единственото приемливо решение. И пак повтарям, то бе единодушно. Министърът на отбраната и всички други администрации, свързани с националната сигурност и външната политика, приеха тази линия и я последваха. Така трябва да се случват нещата в една страна, в която решенията се вземат от политическото ръководство, което поема отговорността за тях.        - Изтеглянето на войските ни от Афганистан - т.е. поправянето на грешката, направена от предишния управленски екип - и нашата реакция към събитията в Източна Европа са брънки от една и съща политика. Нарекохме я “новата мисъл”. Сред ключовите принципи на този подход е свободата на избор. При първата ми среща с ръководителите на Варшавския договор им казах: “Няма да се месим във вашите дела, всяка страна трябва да взема решенията си самостоятелно. Ние трябва да отговаряме пред нашия народ си за действията си, а вие пред вашите”. Повечето от тях приеха думите ми реторично. Но ние им показахме, че става дума за конкретен проект, когато историята ускорява промените, които съзряват от години, дори от десетилетия.    Промените започнаха под влияние на перестройката. Не можехме да отказваме на нашите съседи и приятели правата и свободите, на които вече се радваха хората в СССР! Не се намесихме в техните дела. И когато ме критикуват за това, че “дадох Източна Европа”, аз отговарям: “Но на кого ги дадох? Полша на поляците, Унгария на унгарците, Чехословакия на чехите и словаците”.        - В крайна сметка, да, обединението беше неизбежно. Германците понасяха много зле разделението. Стената разделяше човешки съдби, семейства. В исторически план, то беше обречено. Но е вярно, че през лятото на 1989 г. обединението изглеждаше много далечна перспектива. Когато при посещението ми във ФРГ журналистите, както и канцлерът Кол, ме попитаха дали сме обсъждали този въпрос, ние отговорихме, че, да, споменали сме го, но това не е въпрос на близко бъдеще. Няколко месеца по-късно обаче историята се ускори. Никой не можеше да го предвиди.    Ето защо процесът на обединение не можеше да бъде лесен. Тези, които си мислят, че всичко е минало по мед и масло, се лъжат. За мнозина, за съседите на Германия, които бяха пострадали от хитлеристката агресия, това не беше лесно психологически. Раните от войната бяха зараснали, но споменът за конфликта не беше изчезнал. Имаше тревоги дали засилването на Германия няма да доведе до дисбаланс в сигурността на Европа. Президентът Митеран сподели съмненията си с мен, Маргарет Тачър също. Беше много важно да се постигне съгласие по въпросите на сигурността в рамките на преговорите “2+4”, а именно за неприкосновеността на границите и принципите, ръководещи нашите отношения.    Проведохме много трудни преговори, които през есента на 1990 г. доведоха до окончателно споразумение, което уреждаше въпроса за Германия. Някои много важни клаузи засягаха съкращаването на въоръжените сили на обединена Германия и неразполагането на оръжия за масово унищожение в бившата ГДР. Германия се отказа да създава нова военна инфраструктура и от всякакво разполагане на чужди сили. Тази територия всъщност получаваше особен статут.    По отношение на организацията на Варшавския договор, това се случи по-късно и като част от свободния избор. Що се отнася до рухването на СССР, то не бива да се бърка с 1989 г., това е друга история, която беше резултат от вътрешните процеси в нашата страна. Борех се до края срещу краха, но смятах, че трябва да водя тази битка по политически път. Това можеше да се избегне, ако не беше пучът през август 1991 г., подстрекаван от противниците на перестройката и безотговорните действия на следващите ръководители, които буквално раздробиха страната.        - Защо да се съгласявам с начина, по който подхождате към този въпрос? Не трябва да опростяваме и свеждаме сложната руска реалност до примитивни формули. Разбира се, не бива да идеализираме и аз имам критичен подход към много неща. Когато сметна за нужно, ще се изкажа открито по този въпрос. Но ако препрочетете моите изявления отпреди 20 или 30 г., ще видите, че винаги съм предупреждавал, че нашият път към демокрацията няма да бъде лесен, че ще ни трябват години, дори десетилетия.    Хората, които обещават, че всичко ще се уреди за две-три години, са безотговорни. Промените в страната са в ход. Появи се гражданско общество, хората издигат правата си, защитават ги. Смятам, че политическата система ще трябва да реагира на тези искания. Днес руската власт поставя акцент върху стабилността. Наистина за повечето наши съграждани стабилността е важна, но няма да стигнеш много далеч с нея. Имаме нужда от развитие, от движение напраде. Мисля, че това е основното предизвикателство пред обществото и властта: как да осигурим това движение, без всичко да се изроди в хаос?        - Въпросът кой е виновен не е съществен, имаше доста спорове по тази тема. Състоянието на отношенията между Русия и Запада не е просто, но не мисля, че това е началото на “нова Студена война”. Между Русия и Запада няма идеологическо съперничество, икономическите взаимодействия са тесни, има свобода на движението, контакти, културно сближаване. Хората не се възприемат като врагове. Но аз съм разтревожен от милитаризацията на международната политика. Това е една от идеите в новата ми книга. Убеден съм, че можем да предотвратим нова Студена война. Но имаме нужда от диалог.    Виждам, че световните лидери се опитват да го съживят. С голям интерес прочетох речта на президента Макрон пред френските дипломати. В много неща в нея отекват моите собствени мисли и му го казах в кратко писмо. Една от ключовите му идеи е, че Русия трябва да се смята за европейска страна. Не може да се изгради архитектура на доверие и сигурност в Европа без Русия. Обсъждахме това с президента Митеран. Жалко, че следващото поколение не продължи тези разговори. Струва ми се, че Франция би могла да изиграе роля във възстановяването на доверието между Русия и Запада.        - В книгата си говоря подробно за моето отношение към президента Путин. Той стана президент, когато Русия беше отслабена и се намираше в състояние на хаос. Страната беше в състояние на оцеляване. Руските граждани, от които аз съм част, оценяват много това, което президентът направи, за да преодолее политическия хаос и икономическите неуспехи през 90-те години. При Путин Русия направи ясен избор във външната политика: ние сме за многополюсен свят.    Путин признава ролята на Запада в политиката и световната икономика, той е готов за партньорство. Надявам се, че помните стъпките, които той направи към Запада, към САЩ. Но тези стъпки не бяха приети така, както заслужаваха. Както през 90-те г., комплексът на победителя попречи на Запада да реагира правилно. Те не взеха предвид интересите на Русия и я поставиха пред свършен факт. Трябва да имаме предвид всичко това, за да оценим действията си.    Русия няма да приеме второстепенна роля в световните дела. Що се отнася до царя реформатор, очевидно това е ролята, за която претендираше Борис Елцин. Но той не успя. Разбира се, Русия има нужда от промени и ролята на президента е много важна. Много ще зависи от избора, който Владимир Путин ще направи в бъдеще. Надявам се, че този избор ще бъде в полза на демокрацията и разширяването на политическите и икономически възможности за руските граждани. Убеден съм, че те ще съумеят да се възползват отговорно от тези възможности и демократичните права. Нашето общество съзря, то е готово.     ", "date": "2019.11.09", "title": "Михаил Горбачов за 10 ноември: Взехме единственото приемливо решение "}
{"url": "http://epicenter.bg/article/Golyam-interes-kam-Balgariya-na-turisticheskoto-izlozhenie--Filokseniya--v-Solun-/198368/4/0", "text": "Световни туристически агенции договарят с български фирми пакети за почивка на туристи от цял свят. На 35-ото туристическо изложение „Филоксения“ България отново е сред най-търсените дестинации в Европа, предава БНР.    Силен интерес проявяват както изложителите от цял свят, така и посетителите на туристическата борса към презентациите на български хотели, екотуризъм, спа туризъм.    „Дори туристически агенции от Непал са вече в контакт с български туроператори“, коментират изложителите. Представят се също няколко фирми за производство на обзавеждане и оборудване на хотели.    Над 100 водещи световни туристически агенции участват на изложението. Тази година 615 са изложителите от 22 страни, а посетителите са от 47 страни от цял свят.    Изложението се провежда в панаирното градче в центъра на Солун. Сред посетителите има много българи, собственици на хотели, ресторанти, които представят възможностите за туризъм у нас.    Гръцките изложители признават, че България е „силен туристически конкурент“ и страната ни предлага богата палитра от възможности.   ", "date": "2019.11.09", "title": "Голям интерес към България на туристическото изложение „Филоксения“ в Солун "}
{"url": "http://epicenter.bg/article/ES-podpomaga-s-do-100-000-evro-malki-proekti-v-granichnite-oblasti-na-Balgariya-i-Sarbiya-/198372/4/0", "text": "Фонд за малки проекти се предвижда да подпомага малки и средни предприятия в граничните области на България и Сърбия през новия програмен период 2021-2027 г. Финансирането ще е по Програма за трансгранично сътрудничество Interreg - ИПП България – Сърбия 2021-2027, която се очаква да бъде одобрена до края на следващата година.    Това стана ясно на първото заседание на Съвместната работна група за разработване на бъдещата програма. Форумът бе председателстван от заместник-министъра на регионалното развитие и благоустройството Деница Николова и Михаѝло Дашич - помощник-министър по европейската интеграция на Република Сърбия,      Малките и средни предприятия ще могат да получават безвъзмездно средства по проекти до 100 000 евро при облекчени процедури за подпомагане и модернизиране на производството, повишаване на капацитета и достигане на нови пазари, повишаване на конкурентноспособността и др. Целта е да се подкрепи икономическото развитие и потенциал на регионите чрез насърчаване на бизнеса.    30% от бюджета на програмата в следващия период може да бъде насочен към реализирането на голям стратегически проект между двете държави, стана ясно още по време на срещата. Целта е по този начин да се постигне по-голям ефект от инвестициите. Очаква се да се финансират проекти чрез възможностите на тематична цел 5 - Европа близо до жителите. Запазва се териториалният обхват, като от българска страна това са областите Видин, Монтана, Враца, София област, Перник и Кюстендил, а от сръбска - Бор, Зайчар, Нишава, Топлица, Пирот, Ябланица и Пчиня. Предвиждат се гъвкави възможности за функционални зони.    И в следващия период финансирането от ЕС се запазва в размер на 85%, като се въвеждат редица мерки за облекчаване на бенефициентите и намаляване на административната тежест. Министерството на регионалното развитие и благоустройството ще продължи да отговаря за програмите за европейско териториално сътрудничество в Република България и в новия програмен период.    Зам.-министър Николова отбеляза, че програмата ще работи за намаляване на междурегионалните и вътрешнорегионалните дисбаланси и увеличаване на икономическата активност.    „За тази цел са необходими стъпки в посока на деконцентрация в управлението на регионално ниво. Засилването на ролята на регионалните съвети за развитие и активното им участие в стратегическото планиране и координацията на регионалното развитие, както и на етап изпълнение на програмите, ще допринесе за по-тясното им обвързване с нуждите на регионите. Ето защо предвиждаме делегиране на повече правомощия при вземане на решения на регионално ниво за проектите, които ще бъдат финансирани чрез интегриран стратегически подход, обхващащ много по-голяма част от програмната територия, които да имат по-голямо икономическо въздействие и могат да решат комплексно специфични нужди в различни територии от двете страни на границата“, каза Николова.    Фокусът в бъдещата програма ще бъдат интегрираните проекти, с комплексен подход, чието изпълнение включва по-голям обем инвестиционни дейности и в подходяща комбинация с „меки мерки“. Така проектите ще са тясно ориентирани към специфичните нужди на съответните региони, за да бъдат по-близо до хората, да носят икономически ефект за териториите, да увеличават стандарта на живот на населението и с подкрепата на бъдещо европейско финансиране да дадат основен тласък в развитието на трансграничния регион.    В рамките на заседанието на съвместния комитет за наблюдение по Програмата за трансгранично сътрудничество стана ясно, че тя се изпълнява успешно. Към днешна дата се реализират проекти в размер на близо 26 млн. евро. Приключило е изпълнението на 36 от общо 39 проекта, финансирани по първата покана за близо 18,5 млн. евро. По втората покана са сключени 28 договора на обща стойност от почти 7,45 млн. евро. Към момента е спестен ресурс от 4 млн. евро, които ще бъдат разпределени за изпълнението на допълнителни проекти с фокус в инвестициите за околна среда.    С най-много реализирани проекти се отличават сръбските общини Ниш и Зайчар и община Монтана от българска страна.    Магали Леноел – представител на Главна дирекция „Регионална и градска политика“ в Европейската комисия, която участва в заседанието, даде много добра оценка за изпълнението на програмата и посочи, че всички проекти се движат с отличен напредък. Тя отбеляза, че в рамките на посещението си в България се е запознала с проекти по програмата, изпълнявани от общините Ботевград - за развитие на баскетбола, и на Правец - за развитие на културния туризъм. Тя заяви, че това са проекти, които могат да бъдат давани като добри примери за постигната устойчивост и с фокус към хората.  ", "date": "2019.11.09", "title": "ЕС подпомага с до 100 000 евро малки проекти в граничните области на България и Сърбия "}
{"url": "http://epicenter.bg/article/AETs--quot-Kozloduy-quot--posreshtna-522-posetiteli-v-Denya-na-otvorenite-vrati-/198375/4/0", "text": "Денят на отворени врати на 9 ноември доведе в АЕЦ \"Козлодуй\" 522 посетители. Хора от цяла България имаха възможност лично да разгледат атомната централа. И този път имаше чуждестранни граждани – от Сърбия, Словакия, Русия,      За всички тях бяха организирани посещения на командните и машинните зали на пети и шести блок. Експерти от централата подробно разказваха как се осъществява производственият процес и по какъв начин е осигурена безопасната експлоатация на ядрените мощности.    В Информационния център бяха прожектирани документални филми за създаването и развитието на първата на Балканите атомна централа, която през тази година отбеляза своята 45-годишнина. В реално време бяха извършвани прецизни измервания на параметрите на околната среда от мобилната лаборатория за радиоекологичен мониторинг.    Атрактивни за всички бяха и демонстрациите на пожарникарите от Районна служба \"Пожарна безопасност и защита на населението\" – АЕЦ \"Козлодуй\".    Семейство Доневи от София се записа с най-малкия посетител – двумесечната Мая, а доайен сред участниците бе 79-годишният Цветан Цолов от Враца.    През 2019 г. по време на двете издания на инициативата общо 1051 души се убедиха, че АЕЦ \"Козлодуй\" е отворена за всеки, който проявява интерес към това, как работи атомната централа.  ", "date": "2019.11.09", "title": "АЕЦ \"Козлодуй\" посрещна 522 посетители в Деня на отворените врати (СНИМКИ)"}
{"url": "http://epicenter.bg/article/Neizvestni-namushkaha-s-nozh-mazh-v-Sofiya--lekarite-se-boryat-za-zhivota-mu-/198374/3/0", "text": "Тежко остава състоянието на 50-годишния мъж, който в петък беше ранен с нож от двама в София. Мъжът е с опасност за живота и е настанен в реанимацията на болница \"Света Ана\", където е бил опериран още снощи, предаде Нова тв.    Пострадалият е изгубил над 1 литър кръв.    Допълнително усложнение за лекарите е, че пациентът е с рядка кръвна група - Б отрицателна.    Мъжът е бил нападнат пред блок в столичния кв. „Изток\", където се намира и офисът му. От СДВР издирват извършителите на престъплението.  ", "date": "2019.11.09", "title": "Неизвестни намушкаха с нож мъж в София, лекарите се борят за живота му (ВИДЕО)"}
{"url": "http://epicenter.bg/article/Dimitar-Dimitrov--TsIK--Rumaniya-investira-ogromni-sredstva-v-tehnicheski-komponenti-za-izborite-/198354/2/0", "text": "Румъния инвестира огромни средства в техническите компоненти на изборите. Това каза за предаването „Метроном“ на Радио „Фокус“ експертът по изборно законодателство и член на ЦИК Димитър Димитров.    Въведена е практика с гласуване по пощата, използват се таблети в секциите и всичко може да бъде проверено онлайн, обясни той. Димитров уточни, че румънският бюджет за президентските избори е около 150 млн. евро, което го прави няколко пъти по-висок от българския.    „Огромна част от разходите са свързани с гласуването в чужбина, където те ще открият около 900 секции. Общо взето 3 пъти повече, отколкото стандартно са ползвали при предходни избори и това е огромен разход“, допълни той.    Димитър Димитров каза още, че е възможно румънските компоненти при регистрите на избирателите да бъдат приложени и у нас.  ", "date": "2019.11.09", "title": "Димитър Димитров, ЦИК: Румъния инвестира огромни средства в технически компоненти за изборите "}
{"url": "http://epicenter.bg/article/Kiril-Dobrev--Stanishev-poznava-samo-patya-nadolu--ne-znae-kak-se-polagat-usiliya-da-varvish-nagore-/198355/2/48", "text": "    Това каза за резултата от местните избори зам.-председателят на НС на БСП и ръководител на Националния предизборен щаб на левицата Кирил Добрев.   По повод позицията на президента на ПЕС Сергей Станишев, в която той критикува ръководството на левицата, Добрев заяви: „Не му се сърдя.  \".   Той коментира и казаното от Станишев, че в тази кампания БСП се е деидеологизирала и не е излъчила леви послания.   „  Въобще ПЕС да е защитила който и да е синдикален въпрос? Не, за сметка на това обаче ги виждаме на първите редове на гей парадите“, каза още Добрев.   Заместник-председателят на БСП говори и за загубите на партията в Северозапада - в общини като Чупрене, Мездра и Брегово.   \"  Там 50-те лева победиха всички послания за безплатни детски градини, за общинско здравеопазване и за каквото и да било\", каза Кирил Добрев и коментира т.нар. смесени райони – общини като Велики Преслав, Тервел, Провадия, Асеновград, където досега ДПС винаги по думите му е “удряло рамо” на БСП на втори тур.   В коментар на ситуацията във Варна и намесата на централното ръководство там, зам.-председателят обобщи:    Победата в Благоевград той анализира в две посоки – подходящ кандидат и желанието за промяна.    който през цялото време не се притесняваше да благодари на БСП за подкрепата, за разлика от други\", каза той.     \"Относно Перник - там са няколко сериозни политико-икономически фигури. Там единият лев субсидия победи интересите за милиони”, коментира Добрев.     „В социологическо проучване русенци ни казаха, че не искат известен, а честен човек за кмет. Успяхме за година и половина да покажем, че Пенчо Милков е отговорът на техните очаквания - юрист, подготвен и скромен”, обясни зам.-председателят.    \"Все още обаче нещо не ни достига да променим ситуацията в София\"-каза още той и коментира, че докато БСП са в състояние да изберат идеологическия си опонент пред мафиота, градската десница не е успяла да направи същия избор. Кирил Добрев заяви, че левицата ще обжалва изборите в три общини.   \"  Този модел не може да продължава. Приличат ми на изборите в Кюрдистан\", коментира Добрев и потвърди, че БСП ще обжалва резултатите още в Дупница, Белово и Твърдица. В София подкрепя решението на Мая Манолова за касиране.    Много общини не можахме да спечелим, заради вътрешни проблеми, анализира Добрев част от изборните резултати.    В Пловдив имаме системна грешка и там се налага сериозен анализ, каза Добрев.    БСП успя да отвоюва своето място като алтернатива на ГЕРБ обобщи той.  Приличат ми на изборите в граничната зона между Сирия и Турция – Кюрдистан, имаме три палежа във Врачанско и специално в Община Бяла Слатина, три пъти сезираме вътрешния министър и аз не мога да разбера този шеф на ОДП-Враца сигурно е някакъв братовчед на Бойко Борисов, за да не го уволнят досега, там се изтрепваха по изборите, коментира още Добрев.    От думите му стана ясно, че от БСП засега обжалват изборите в три общини, но обмислят дали да не го направят и на други места. Добрев открои примера с Шумен, като посочи, че там има десетки хиляди празни протоколи.     коментира заместник-председателят на БСП.  \"Радев изпълни своето конституционно задължение. Дали е прав или не, мотивите му не бяха толкова сериозни и тежки. Това е един горещ картоф, който се прехърля между премиера и президента - никой не иска да поеме отговорността за избора на главен прокурор. \"Начинът, по който е подредена Конституцията: дали е правилен, или не е друг въпрос, но направиха един избор“, добави още заместник-председателят на БСП.  ", "date": "2019.11.09", "title": "Кирил Добрев: БСП направи сериозен пробив, а Станишев познава пътя само надолу!"}
{"url": "http://epicenter.bg/article/Borisov-kam-Vuchich--Mozhem-da-kazhem--che-Berlinskata-stena-mezhdu-Balgariya-i-bivsha-Yugoslaviya-dnes-padna-/198356/2/0", "text": "И ние като германците можем да кажем, че Берлинската стена между България и бивша Югославия днес падна! С тези думи се обърна премиерът Бойко Борисов към сръбския президент Александър Вучич и останалите официални гости на официалната церемония по откриването на автомагистралния участък по Коридор №10 от българската граница до Ниш.   \"Уважаеми господин президент, уважаеми господин и госпожо премиер, господин Додик и всички останали тук - министри, приятели. Мисля, че и ние можем да кажем, че Берлинската стена между България и бивша Югославия днес пада. От днес Сърбия има пристанище Варна, пристанище Бургас и до центъра на Истанбул няма светофари. А цялата българска промишленост ще ползва този път за Западна Европа. Така че днес свързваме Азия и Европа през Българя и Сърбия. Да ни е честита! Да няма жертви, да сме живи и здрави\", заяви в словото си Борисов.    А сръбският президент Александър Вучич завърши словото си с думи на български: \"Не ми се смей, Бойко, много се трудих! Идвай, Бойко на вино!\". Борисов му отвърна на сръбски: \"Върло лепо\".    Вучич се пошегува, че е време да проверят кои кебапчета са по-добри - сръбските или българските.    \"Да живее приятелството между Сърбия и България! Да живее Сърбия! Благодаря ви, приятели, без вашата помощ това нямаше да стане!\", заяви емоционално Вучич.  Началото на официалната церемония бе поставено с изказвания на премиера Бойко Борисов и сръбския президент Александър Вучич.    На събитието присъстваха също българският министър на транспорта, информационните технологии и съобщенията Росен Желязков, сръбският вицепремиер и министър на строителството, инфраструктурата и транспорта Зорана Михайлович, членът на Председателството на Босна и Херцеговина Милорад Додик, както и много представители на държавното и местно ръководство на Сърбия.    На церемонията бе и бившият регионален министър Лиляна Павлова, която сега е вицепрезидент на Европейската централна банка.     След церемонията премиерът се поздрави и с присъстващите строители и граждани.   С пускането на отсечката Сърбия завършва изграждането на сръбската част на Коридор номер 10.    Българската компания \"Трейс Груп Холд“ АД работи по два участъка на магистралата Ниш - Димитровград, с обща дължина 14,311 км. Ръководител на обекта бе младия инженер Янко Янчев. \"Трейс „ първи приключи своя обект от европейския магистрален път в края на 2016 г.    На 16 септември 2017 г. президентът на РСърбия Александър Вучич откри 30,5 км от автомагистралния път Ниш- Димитровград.  На територията на България Коридор 10 продължава чрез основната пътна артерия I-8, която включва изграждащите се участъци - от ГКПП „Калотина“ до Драгоман (14.5 км) и от Драгоман до Сливница (16.98 км). Предвижда се строителните дейности на магистрала \"Европа\" да завършат в края на 2021 г.  ", "date": "2019.11.09", "title": "Борисов към Вучич: Можем да кажем, че Берлинската стена между България и бивша Югославия днес падна!"}
{"url": "http://epicenter.bg/article/Bivshi-vanshni-ministri-prizovavat-da-se-zapochnat-pregovorite-s-Makedoniya-i-Albaniya-/198357/2/0", "text": "Проблемните точки и напрежението около Европейския съюз продължават: Сирия, Ирак, Либия, Украйна, Източно Средиземноморие. В южната част на Европейския съюз се образува дъга от геополитическа нестабилност. Не трябва да й позволяваме да се разширява. Стабилността, демокрацията и просперитетът в Югоизточна Европа са пряко свързани с консолидирането на европейския проект и завършването на обединението на нашия континент с присъединяването на страните от Западните Балкани, процес, започнал преди 30 години.   Това пише в отворено писмо на бивши външни министри от региона, които са подкрепени и от свои западни колеги.   Упоритото противопоставяне на започването на преговори за присъединяване към ЕС с Албания и Северна Македония, въпреки препоръката на Европейската комисия и волята на огромното мнозинство от държавите-членки на ЕС и Европейския парламент, поставя в опасност оставащото влияние на ЕС непосредствено до границите му и способността му да определя стратегическото развитие и стабилността в Югоизточна Европа.    Това е стратегическа грешка, която помага за затвърждаването на статуквото в Западните Балкани и инертността на ЕС във все по-разбърканата геополитическа карта. Задължение на Европейския съюз е да допринесе за стабилността и сигурността на Югоизточна Европа. Следователно трябва да счита присъединяването на Западните Балкани към ЕС като отговорна политика, а не като тежест.    Освен това противопоставянето на започването на преговорите за присъединяване с гореспоменатите страни подкопава авторитета и надеждността на ЕС. За регион като Западните Балкани, който се бори за укрепване на правовата държава и подобряване на социалните и икономически стандарти, процесът на членство в ЕС остава незаменим. Психологическото въздействие на преговорите и трансформативните ефекти са важни за усещането на тези страни за обвързаност с ЕС. И най-вече въпросът за доверието: още през 2003 г., на срещата на върха в Солун, лидерите на ЕС обещаха членство на тези страни.    При настоящите обстоятелства гаранциите, дадени от ЕС на страните от региона, вече няма да имат значение. Следователно, ще става все по-трудно да се постигат компромиси, да се преодолеят двустранните спорове и да се освободи положителна енергия. Това е предвестник на вътрешни проблеми в Северна Македония и Албания, които твърде дълго разчитаха на ЕС да ги подкрепи. Това подкопава преговорите между Сърбия и Косово и укрепва центробежните сили в Босна и Херцеговина.    Процесът на присъединяване към ЕС на Западните Балкани също е държавотворен процес и по същия начин стабилизиращ процес за целия регион. Това е ключова стратегия за упражняване на глобалното политическо влияние на ЕС. ЕС следва да поеме своите отговорности, като действа стратегически. Крайно време е ЕС да погледне с креативност и да постави в перспектива своята роля в новата международна среда, така че да действа независимо в тази среда и да засили своите способности във външна политика и отбраната.    Призоваваме ЕС да преодолее разделенията по този въпрос. Процесът на присъединяване ще продължи дълги години, през които ще има достатъчно време да съчетае необходимостта от по-нататъшна интеграция на ЕС с необходимостта от запазване на европейската перспектива за страните от Западните Балкани.    Следователно започването на преговори за присъединяване със Северна Македония и Албания въз основа на техните ангажименти е наложително и следва да бъде договорено на следващата среща на върха на ЕС. В същото време призоваваме ЕС да представи нови инструменти на предстоящата среща на върха в Загреб, която ще консолидира пътя на присъединяване към ЕС на страните от Западните Балкани.    Подписи:    • Игор Лукшич, бивш премиер и министър на външните работи, Черна гора.  • Зигмар Габриел, бивш вицеканцлер и министър на външните работи, Германия.  • Весна Пушич, бивш заместник министър-председател и министър на външните работи, Хърватия.  • Никола Попоски, бивш заместник министър-председател и министър на външните работи, Северна Македония.  • Николаос Кодзиас, бивш министър на външните работи, Гърция.  • Карин Кнайсл, бивш министър на външните работи, Австрия.  • Йоанис Касулидес, бивш министър на външните работи, Кипър.  • Дитмир Бушати, бивш министър на външните работи, Албания.  • Кристиан Вигенин, бивш министър на външните работи, България.  • Горан Свиланович, бивш министър на външните работи на Съюзна република Югославия.  ", "date": "2019.11.09", "title": "Бивши външни министри призовават да се започнат преговорите с Македония и Албания "}
{"url": "http://epicenter.bg/article/Desetki-podkrepiha-natsionalniya-protest-sreshtu-noviya-Zakon-za-sotsialnite-uslugi-vav-Veliko-Tarnovo-/198360/2/0", "text": "Над 50 души подкрепиха протеста срещу новия Закон за социалните услуги, който се очаква да влезе в сила от 1 януари 2020 година, предаде репортер на Радио „Фокус“ – Велико Търново.    Десетки родители, заедно със своите деца, се събраха край Съдебната палата в старата столица, след което шествието тръгна към паметник „Майка България“. Въпреки, че протестът бе мирен, недоволните граждани бяха придружени от полицаи.    Майките и бащите скандираха „Долу ръцете от нашите деца!“.    Красимира Станева – Ахмедова, организаторът за Велико Търново, уточни, че главното, което притеснява протестиращите, е заложеното в новия закон противоречие между правата на родителите и техните деца.    „Правата на децата се извеждат като отделен фактор в правната система и по този начин се противопоставят на правата на тяхното семейство, на техните родители. По Конституция правата на децата до тяхното пълнолетие се представляват от техните родители. Това много ни притеснява, защото ние искаме да отглеждаме спокойно нашите деца. Притесненията ни са свързани и с това, че намесата в семействата става много лесна. Само при сигнал, дори анонимен, може да се свика мултидисциплинарен екип, който без предупреждение да нахлуе в дома на всяко семейство“, категорична бе Ахмедова.    Тя уточни и, че няма конкретен текст, който недоволните родители искат да бъде отменен, те са против целия Закон.    „До момента не сме внасяли някакви проектни предложения, защото никой не иска да ни чуе“, каза още Красимира Станева, но допълни и, че протестите ще продължат докато не настъпи промяна. Целта на родителите, по думите й, не е създаване на масови безредици, нито сваляне на правителство.    „Ние искаме да ни обърнат внимание и да няма заложени противоречия в българското законодателство“, посочи още Ахмедова.    Освен Велико Търново, в координираните протестни действия ще се включат градовете София, Пловдив, Бургас, Варна, Русе, Видин и Кърджали.   ", "date": "2019.11.09", "title": "Десетки подкрепиха националния протест срещу новия Закон за социалните услуги във Велико Търново "}
{"url": "http://epicenter.bg/article/Tsvetomir-Paunov--Rezultatite-ot-izborite-sa-kategorichni---GERB-e-parva-politicheska-sila--VIDEO--/198361/2/48", "text": "Резултатите от изборите са категорични - ГЕРБ е първа политическа сила, увеличава своите кметове и присъствието си в общинските съвети в цялата страна. Това заяви председателят на Националния предизборен щаб на ГЕРБ и областен координатор на партията в София Цветомир Паунов в предаването \"Седмицата\" на Дарик радио.    Той посочи, че промяната трябва да продължи във всички посоки - през образованието, градската среда, екологията.    Цветомир Паунов коментира разликата от над 250 хиляди гласа по-малко, които ГЕРБ е получил на тези избори в сравнение с предишните. Според него управлението на ГЕРБ е феномен, защото толкова дълго партията е на власт и е естествено да има подобни разлики в резултати.    Паунов каза, че от партията са запазили нормалния език в предизборната кампания, не са се подали на езика на омразата и очернянето на политическия портивник. И това е оценено от хората.    Според него, предложението на Борисов за най-много три кметски мандата за един кандидат е добро. Паунов допълни, че е възможно и за депутатите да се приеме такъв подход, но що се отнася до лидера на партията, ограничаването на мандати не е подходящо.    За нас по-важното бе да направим промяна там където имахме капсулиране на кметовете, да стабилизираме структурите, да бъдем открити за гражданите, отколкото да спечелим кметското място. Така Цветомир Паунов коментира загубата на ГЕРБ в някои областни градове.    Ако президентът имаше желание да има реален и задълбочен дебат по отношение на Изборния кодекс и процес, нямаше да го заяви в изборния ден, това е абсолютно популистки подход, абсолютно популистко изказване, което за пореден път показва определени пристрастия или опити за агитация, скрита агитация в самия изборен ден, заяви Паунов.    Той подчерта, че не е коректно в изборния ден президентът в ролята му на обединител на нацията да си позволява да прави внушения.    „Той говори в самия изборен ден, обобщавайки политически тези и обобщавайки политически послания, които се опита да наложи като общовалидни за самия изборен процес, в изборния ден, за цялата страна“, добави още Паунов.  ", "date": "2019.11.09", "title": "Цветомир Паунов: Резултатите от изборите са категорични - ГЕРБ е първа политическа сила (ВИДЕО) "}
{"url": "http://epicenter.bg/article/Eva-Maydel--Grazhdanite-iskat-funktsionirashta-Evropa--a-ne-Evropa-vglabena-v-krizi-/198371/2/0", "text": "„Европейските граждани показаха, че искат Европа, която фукционира и е способна да решава сериозни предизвикателства като безработица, икономическо забавяне, климатични промени, справедлив работен пазар. Гражданите не искат Европа, която е вглъбена в кризи или такава, която се дели на Изток и Запад, център и периферия.” Това заяви Ева Майдел, председател на Международното европейско движение по време на годишната Федерална асамблея на организацията. Събитието се проведе в петък, 8 ноември 2019 г., в Хелзинки, Финландия, а домакин бе Конфедерацията на финландската индустрия, съобщават от пресцентъра на ГЕРБ.    Специалният гост на федералната асамблея беше заместник председателят на Европейската инвестиционна банка и бивш премиер на Финландия Александър Стуб. Той посочи, че Международното европейско движение, като най-голямата и най-стара асоциация на про-европейски организации има ключовата способност да достига до гражданското общество в Европа. Александър Стуб добави, че е неоходимо да работим стратегичеси, да защитаваме европейските ценности и да отстояваме мултилатерализма в глобален мащаб.    „Всеки един гражданин може да допринася за решенията на предизвикатеслтвата, пред които е изправена Европа, но и света. Ние сме по-свързани от всякога и ЕС не може да защитава гражданите си в изолация.”, коментира Ева Майдел пред организациите членки на Международното европейско движение, сред които са бизнеси, представители на профсъюзи, младежки организации и др.  ", "date": "2019.11.09", "title": "Ева Майдел: Гражданите искат функционираща Европа, а не Европа вглъбена в кризи "}
{"url": "http://epicenter.bg/article/Muravey-Radev--Demokratichna-Balgariya-ne-e-gradska-desnitsa--a-koalitsiya-ot-levi-partii-/198380/2/48", "text": "\"За да си научим урока, трябва да си дадем сметка какво точно се случи. 10 ноември беше вътрешнопартиен преврат. Едни комунисти смениха други комунисти и казаха, че са спасили държавата. Можеше да не се случи точно на тази дата, но неизбежно щеше да се случи, защото беше видим крахът на идеологията им\". С тези думи започна участието си в предаването \"Офанзива\" с Любо Огнянов по Канал 3 бившият министър на финансите в кабинета \"Костов\" Муравей Радев.    \"Имаше политически и икономически миш-маш. Той спечели време и част от управляващата комунистическа партия успя да превърне управлението си в икономическо.Грешката на много хора е, че слагат знак на равенство между ДБ и градска десница. Това са две коренно различни неща. Все още не го разбират. Не може ДБ да бъде градска десница, защото е коалиция от леви партии (Да България, Зелените). Те са либерали и демократи, България има нужда от силен център. Да спрат да експлоатират представата на хората, че са десница. БСП се върна към болшевишките си корени и остави огромна политическа площадка незаета\", сподели той.    \"Не посмяха да направят истински реформи. Защото са тежки и имат висока политическа цена. Обществото говори за реформи, иска ги, но не се осмелява да ги направи. Самата система неистово се противопоставя на реформа. Синдикатите скачат\", коментира Радев.    \"ДБ са либерална общност, да, десница не са. Една такава крайно безпринципна коалиция ще има много тежки последици. Ще има разлом и вляво и в т.нар. либерална общност. Има още заблудени десни избиратели и гласуваха за Мая Манолова със срам. Само така си обясняват тази грешка. 20 000 гласа, следващия път няма да ги има. Бих ги подкрепил, ако се развиват, но така с измама, не\", заяви той.    \"Изненадах се, че никой не разбра, че БСП спечели. ГЕРБ повишиха резултата си с 10% , но БСП имат 300%. Те нямаха нито един голям град в България, сега имат 3. Да не закачат Нинова, толкова хубава работа върши\", каза още Муравей Радев.  ", "date": "2019.11.09", "title": "Муравей Радев: Демократична България не е градска десница, а коалиция от леви партии (ВИДЕО)"}
{"url": "http://epicenter.bg/article/Petar-Vitanov--Ideyata-na-nadpartiyniya-kandidat-e-da-generira-po-golyama-politicheska-podkrepa--VIDEO--/198381/2/48", "text": "\"Не трябва да се оказва партиен натиск при избора за главен прокурор. Действията на президента Радев бяха в неговите правомощия. Когато имаме само 1 кандидат, се пораждат съмнения за обективността на процеса. Процедурата е законна. Изборът на главен прокурор беше силно политизиран. Аргументите за връщането са както юридически, така и политически. Обосновано е действието на Радев, доколкото е в рамките на неговите правомощия\". С тези думи започна участието си е предаването \"Офанзива\" с Любо Огнянов по Канал 3 евродепутатът от БСП Петър Витанов.    \"За да излезем извън рамките на съмненията, правителството беше длъжно да посочи кандидат като алтернатива на Гешев. В контекста на препоръките от Венецианската комисия законът позволява министъра на правосъдието да номинира главен прокурор. Това можеше да избегне съмнения\", сподели той.    \"Не смятам, че Мая Манолова е действала под натиск. Ние като социалисти подкрепихме идеологически противници, защото е по-добре да подкрепим форма на промяна, отколкото да остане статуквото, което е вредно за този град. Това е нещо съвсем характерно за европейските страни. Виждаме в настоящето управление, преди да го делим на \"ляво\" или \"дясно\", нещо вредно за страната. Десницата обаче не можа да преодолее този предразсъдък\", заяви Петър Витанов.    \"Идеята на надпартийния кандидат е да генерира по-голяма политическа подкрепа. Не ни е срам от кандидата ни за София. Всеки кандидат за кмет има право да запази анонимността на своя вот\", каза още Витанов.  ", "date": "2019.11.09", "title": "Петър Витанов: Идеята на надпартийния кандидат е да генерира по-голяма политическа подкрепа (ВИДЕО) "}
{"url": "http://epicenter.bg/article/Bum-na-hepatit-A-sred-detsa-v-Simeonovgrad-/198383/2/0", "text": "Епидемия от хепатит А в Симеоновград. В рамките на месец са регистрирани няколко случая на вируса сред деца, предава Нова тв.    Част от заразените са от едно и също семейство.    Всички заболели са били настанени в инфекциозното отделение на болницата в Хасково.    Хепатитът вече е потвърден лабораторно, съобщиха от здравното министерство.    Регионалната здравна инспекция е предписала дезинфекция и изследвания на контактните лица.  ", "date": "2019.11.09", "title": "Бум на хепатит А сред деца в Симеоновград "}
