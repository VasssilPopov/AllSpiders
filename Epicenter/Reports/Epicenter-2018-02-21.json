{"url": "http://epicenter.bg/article/-Transperansi-interneshanal--Balgariya-e-nay-korumpiranata-strana-v-ES/147795/2/0", "text": "Нова Зеландия е най-малко корумпираната страна в света. Тя получава 89 точки. Това показва новият доклад на международната неправителствена организация ”Трансперънси интернешънъл”, публикуван и в сайта на българското представителство. Данните са за 2016 година. Сред отличниците в тази класация за поредна година са още Дания, Финландия, Норвегия, Швейцария и други.  Индексът на България през 2017 година е 43 пункта, с което страната се нарежда на 71 място в световната класация и на последно място в Европейския съюз. За сравнение, през 2016 година, страната ни заемаше 75-то място в класацията.  Сравнението с индексите на страните от Централна и Източна Европа, които се присъединиха към общността през 2004 и 2007 г., показва значими разлики: България все още не успява да навакса темпа на повишаване, който поддържат по-голяма част от държави в тази група, като например Чехия, Естония, Латвия и Литва. От друга страна позицията е съизмерима със средната оценка в глобален мащаб (43) и със средната стойност на индексите на останалите страни от Балканите (42,27), което ни поставя сред Вануато, Буркина Фасо и доста преди Албания, са заключенията в доклада. На последните места също традиционно са страни като Сомалия.  Индексът за възприятие на корупцията (CPI) е създаден през 1995 година като комплексен индикатор за оценка на нивото на корупция в публичните институции, припомня \"Трансперънси\". Измерва се нивото в 180 държави. Те са оценени по скала от 100 (показател за ниско ниво на корупция) до 0 (високо ниво на корупция). Стойности под 50 пункта са индикатор за системен проблем в противодействието на корупцията. Използват се 13 различни изследвания, проведени от 12 независими една от друга авторитетни международни институции и изследователски организации. Основава се на аналитични доклади, оценки и непосредствените възприятия на представители на чуждестранния бизнес, академичните среди и анализатори на политическия и икономическия риск, включително и анкетирани експерти от изследваните държави.", "date": "2018.02.21", "title": "”Трансперънси интернешънъл”: България е най-корумпираната страна в ЕС"}
{"url": "http://epicenter.bg/article/Ofisite-na-evrodeputata-Ilhan-Kyuchyuk-s-initsiativa-v-Mezhdunarodniya-den-na-maychiniya-ezik/147767/2/0", "text": "София, 21 февруари 2018 г. – Евродепутатът и председател на Младежко ДПС Илхан Кючюк и екипът му отбелязаха Международния ден на майчиния език в различни български градове.  По време на организираната от тях инициатива сътрудници и колеги на евродепутата раздадоха информационни материали, посветени на опазването на езиковото и културно многообразие по света, и запознаваха хората с историята на датата 21 февруари.  Международният ден на майчиния език се отбелязва за първи път през 2000 г. като всяка поредна година честването има различен акцент. Запазването и съхраняването на близо 7000 езика, които съществуват в света, е сред основните цели на ЮНЕСКО. Според организацията всяка инициатива за насърчаване и разпространение на майчин език e не само част от езиковото многообразие , но и пособие за повишаване на осведомеността относно езиковитe и културни традиции по света и вдъхновява солидарност, основанa на разбиране, толерантност и диалог. На 21 януари 1952 г. в Дака, столицата на днешен Бангладеш, са убити студенти – участници в демонстрация за защита на родния си бенгалски език.  „66 години по-късно от дистанцията на времето сякаш разчитаме, че обществото ни е достатъчно узряло, за да не допусне никога подобно нещо. Така ли е наистина? Достатъчно толерантни ли сме и зачитаме ли правото на другия да се изразява на своя роден език? Пазете своя език! Не позволявайте той да се превръща в език на омразата, а го направете мост към останалия свят! Езикът е богатство. Нашият език е нашата история, настояще и бъдеще“, каза Илхан Кючюк.  Наскоро председателят на Младежко ДПС анонсира и подкрепата от страна на организацията за Мinority Safepack - инициатива, която цели да насърчи ЕС да подобри защитата на правата на гражданите на ЕС, които принадлежат към различни национални и езикови малцинства в рамките на ЕС.   Членове и симпатизанти на Младежко ДПС ще се включат активно в събирането на един милион подписа от цяла Европа. След като бъдат събрани, ще бъде внесена петиция до Европейската комисия, която, от своя страна, да стартира съответната законодателна процедура.", "date": "2018.02.21", "title": "Офисите на евродепутата Илхан Кючюк с инициатива в Международния ден на майчиния език"}
{"url": "http://epicenter.bg/article/VMRO-iska-nakazatelna-otgovornost-za-roditeli--koito-spirat-detsata-si-ot-uchilishte/147769/2/0", "text": "Във връзка със зачестилите случаи на родители, които умишлено възпрепятстват децата си да посещават училище ние от ВМРО-БНД ще поискаме тези действия да бъдат обявени за криминално деяние по смисъла на Наказателния кодекс на Република България. Такава тенденция е особено подчертана в циганските махали, които са предпоставка за последващата циганска престъпност, както и реалното маргинализиране на цели поколения, се казва в съобщение на пресцентъра на партията.   В Конституцията на страната ни е казано ясно, че образованието е задължително за всички лица до навършване на 16-годишна възраст. Именно това е възрастта, която вменява по-различни граждански права. До 16-годишна възраст лицето е малолетно и недееспособно и отговорност за него носят родителите му. Поради тази причина, стъпвайки на изконните ценности и традиции, както и културните и морални стожери на обществото, основният от които за нас от ВМРО е доброто образование, смятаме, че - въпреки добрите резултати от акциите на Министерство на образованието и науката органите на социалното министерство, които върнаха над 150 000 деца в училище - усилията трябва да се насочат към по-сериозни мерки спрямо семейната среда.   Ето защо за да се спре напълно безотговорното и граничещо с насилие над личността умишлено спиране на децата от училище, ще внесем промени в Наказателния кодекс, които налагат наказателна отговорност за родителите, които извършват това престъпно деяние.   В българското законодателство има наказания за кражбата както на вещи, така и на интелектуална собственост, а за спирането на едно лице от образование, което е фактическо умствено ограбване – не. Ние от ВМРО – БНД отново подчертаваме, че лишаването на един човек от образование реално го лишава от възможност за нормален и пълноценен живот. Когато това се случва в крехка детска възраст, без възможност лицето да противодейства или само да взима решения за бъдещето си, това е престъпление против личността и трябва да бъде гонено с цялата строгост на закона, се казва в позицията на ВМРО.", "date": "2018.02.21", "title": "ВМРО иска наказателна отговорност за родители, които спират децата си от училище"}
{"url": "http://epicenter.bg/article/MRRB-dava-151-mln--lv--za-Zlatna-Sofiya---Graf-Ignatiev--ploshtad--quot-Slaveykov--i-tsentrove-za-detsa/147770/2/0", "text": "Четири договора за облагородяване на най-големия град в България бяха подписани днес от заместник-министъра и ръководител на Управляващия орган на Оперативна програма „Региони в растеж“ 2014-2020 Деница Николова и кмета на София Йорданка Фандъкова на церемония в Министерския съвет в присъствието на министър-председателя Бойко Борисов и министрите от кабинета. Това съобщиха от пресцентъра на МРРБ.  Четирите проекта на обща стойност 173,5 млн. лв. се финансират от оперативната програма. От тях 151 млн. лв. са безвъзмездна финансова помощ, останалата част е съфинансиране от Столична община.  Това са най-видимите проекти за софиянци, коментира министърът на регионалното развитие и благоустройството Николай Нанков по време церемонията. Всички тези градски части ще бъдат обновени и ще имат изцяло нов облик за жителите и гостите на София. Модернизирането на градския транспорт е в унисон с политиките на Столична община за ниски въглеродни емисии, ограничаване на парниковите газове, а и като цяло проблемите с атмосферния въздух и фините прахови частици, посочи той. Проектите отговарят на всички приоритети на правителството, подчерта министърът.  Николай Нанков съобщи, че Столична община вече е договорила 62% от общия й определен ресурс по оперативната програма, което е изключително голям напредък и пожела бързо и много качествено изпълнение на проектите. Той информира, че вече са договорени 72% от общия ресурс на Оперативна програма „Региони в растеж“ 2014-2020 г.  Столичният кмет Йорданка Фандъкова информира, че реконструкцията и благоустрояването на общо 200 дка в централната градска част трябва да приключи до 2 години. Тя обърна внимание, че вторият етап от проекта за интегриран столичен градски транспорт Той включва цялостно обновяване на линията на трамвай № 5, реконструкция на трамвайните релси, с изключение на вече реконструираната част в района на пл. „Руски паметник“, нови спирки и трамвайни мотриси. Ще бъде даден приоритет на трамваите пред останалите превозни средства, като те ще имат предимство на всички светофари и така ще се увеличи скоростта на тяхното движение. Ще бъде реконструирана линията и на ул. „Каменоделска“.  Министър-председателят Бойко Борисов коментира, че новите трамваи ще гарантират не само чистота на въздуха, но и на шума, тъй като трамвайното трасе ще бъде обезшумено. Той препоръча на Столична община при огромните инвестиции в градски транспорт, чрез които придвижването с него става по-евтино, по-бързо и екологично чисто, да се предприемат и допълнителни мерки, за да се ограничи движението на автомобили в центъра на София.  По време на церемонията стана ясно, че Агенция „Пътна инфраструктура“ ще обяви до средата на месец март процедурата за разширяване на Софийския околовръстен път от ж.к. „Младост“ до АМ „Тракия“. Министър Нанков информира, че рехабилитацията на източната дъга на околовръстното шосе от Казичене до АМ „Тракия“ ще продължи при подходящи метеорологични условия.  Четирите проекта, договорите за които бяха подписани днес, са част от инвестиционната програма на София, финансирана с 280 млн. лв. по ОПРР. Предстои да се инвестира в обновяване на училища, детски градини, театър „София“, парка „Владимир Заимов“, „Западен парк“ и много други.  Първият подписан днес проект е за 46 млн. лв. за обновяването на „Граф Игнатиев“ и сърцето на града - Златна София. С 21 милиона ще бъдат преобразени любимите на софиянци „Граф Игнатиев“ с прилежащите улици и градинката на църквата „Св. Седмочисленици“, книжния пазар на пл. „Славейков“ и магазинчетата на площад „Джузепе Гарибалди“. Предвижда се ремонт на трамвайния релсов път, ще бъдат подменени настилки, ще се инвестира в допълнително осветление и озеленяване.  Нов облик ще добие и „Зона 4“, известна като Златна София. Наречена е така не само заради кубетата на „Св. Александър Невски“ и жълтите павета, но и заради емблематичните сгради, които се намират в района. Това са църквата “Св. София”, паметникът на Цар Освободител, Синодалната палата, паметникът на Васил Левски, „Квадрат 500“ и други. С европейски средства тази забележителна част на София ще бъде напълно обновена и ще запази мястото си на притегателен център за гостите на града. Инвестицията в Златна София е 25,1 млн. лв.  Вторият проект е за 125,5 млн. лв., с които ще се финансира изпълнението на втората фаза от проекта за интегриран градски транспорт. Той включва рехабилитация на трамвайни линии, доставка на нови 13 нископодови трамвайни мотриси и надграждане на интелигентната система за управление на трафика и съществуващата система за информация на пътниците в реално време. Предстои да започнат дейностите по рехабилитация на линията по бул. „Цар Борис III“ от кв. „Княжево“ до Съдебната палата.  По останалите два проекта ще бъдат изградени три Дневни центъра за подкрепа на деца с увреждания и техните семейства, в които има условия за рехабилитация, образование и най-важното – за социални контакти. Отделно ще се правят и два Центъра за обществена подкрепа. За удобство на гражданите социалните обекти ще са в различни части на София – кв. „Надежда“, „Хаджи Димитър“ и „Горна баня“.  Ще бъде ремонтиран и преустроен бившият Дом за деца, лишени от родителски грижи в кв. „Драгалевци“ и в него ще бъдат създадени Дневен център за деца с множествени увреждания и Център за обществена подкрепа.  Тези инвестиции в социална инфраструктура са логично продължение на направеното в първия програмен период, когато с 15,7 млн. лв. в столицата бяха създадени 13 центъра за настаняване от семеен тип, 3 защитени жилища и 71 социални жилища. Това е малка част от мащабната инвестиционна програма на столицата, финансирана по ОПРР 2007-2013 г., благодарение на която са обновени Централната минерална баня, сега Музей на София, античния комплекс „Сердика“, Националната галерия „Квадрат 500“, закупени са нови 50 тролейбуса, монтирани са електронни табла по спирките и др.  ", "date": "2018.02.21", "title": "МРРБ дава 151 млн. лв. за Златна София, „Граф Игнатиев“, площад \"Славейков“ и центрове за деца"}
{"url": "http://epicenter.bg/article/Ministarat-na-otbranata-se-sreshtna-s-novoto-rakovodstvo-na-Sayuza-na-ofitserite-i-serzhantite-ot-zapasa-/147771/2/0", "text": "Съвместната дейност на Министерството на отбраната и Съюза на офицерите и сержантите от запаса и резерва (СОСЗР) обсъдиха министърът на отбраната Красимир Каракачанов и председателят на съюза генерал (о.р.) Златан Стойков. Те се обединиха около необходимостта от популяризиране на доброволната военна служба в интерес на сигурността и защитата на обществото, съобщиха от МО.  Генерал (о.р.) Златан Стойков представи на министър Каракачанов дейностите и структурата на военно-патриотичната организация, в която членуват 21 700 военнослужещи от запаса и резерва. „Упълномощен съм от членовете на СОСЗР да ви уверя, че ние одобряваме политиката на ръководството на Министерството на отбраната за развитието на Въоръжените сили на Република България и винаги може да разчитате на нашата подкрепа във всяка една дейност“, заяви той.  „Винаги съм възприемал Българската армия като държавна институция, в която не може да има политическо разединение“, посочи министър Каракачанов. В тази връзка той увери представителите на СОСЗР, че Министерството на отбраната ще окаже експертна помощ в реализирането на една от инициативите на съюза да бъде създаден Закон за запасното воинство.  Ще бъде обсъдена и възможността за предоставяне на помещения за клубната дейност на структурите на СОСЗР, които се намират в действащи и освободени войскови гарнизони. Министерството на отбраната ще съдейства и за организирането и провеждането през септември тази година на първия общонационален събор на запасното воинство.  В края на срещата председателят на СОСЗР генерал (о.р.) Златан Стойков връчи на министър Каракачанов плакет на военно-патриотичната организация.  ", "date": "2018.02.21", "title": "Министърът на отбраната се срещна с новото ръководство на Съюза на офицерите и сержантите от запаса "}
{"url": "http://epicenter.bg/article/Sayuzat-na-represiranite-ot-komunizma--Ochakvahme-izvinenie-ot-Zhablyanov/147774/2/0", "text": "", "date": "2018.02.21", "title": "Съюзът на репресираните от комунизма: Очаквахме извинение от Жаблянов"}
{"url": "http://epicenter.bg/article/-Rossiyskaya-gazeta--Balgarskiyat-premier-Borisov-nedovolen-ot-visokite-tseni-na-amerikanskite-orazhiya/147773/2/0", "text": "Министър-председателят на България Бойко Борисов не скрива, че е силно недоволен от цените на американските оръжия. Той поиска от Вашингтон преференциални условия за закупуването на самолети и танкове, отбелязва вестник „Российская газета“, цитирана от \"Фокус\".  От редакцията припомнят, че през миналия уикенд в баварската столица Мюнхен бе проведена 54-та Конференция по сигурността, в рамките на която се състояха редица двустранни срещи. Всяка медия без съмнение сама е избирала какво точно да отрази от четиридневното събитие. Някои в България се спряха на емоционалната реч, която премиерът Борисов изнесе в Мюнхен.  По-важното от нея – Борисов е отчел колко образцово се държи официална София, за сметка на западните ѝ съюзници, които се отнасят към българите несправедливо.  От какво обаче е недоволен Борисов? На първо място, изглежда, от американците. Той ги обвини за завишените цени за доставки на оръжия за българската армия. В рамките на Варшавския договор те бяха практически безплатни за България. Но с Вашингтон всичко е различно. Нищо лично, само бизнес!  „Поставих въпроса пред американските колеги. Нима може да ни предлагат такива цени за самолети и танкове? Ще водим преговори. Нека ни дадат преференции. Нима не им позволяваме да провеждат учения в Граф Игнатиево и Ново село (военни полигони)?“, цитират думите на българския премиер от редакцията.  \"Росссийская газета\" коментира, че критиката на Борисов не е била ограничена единствено до Вашингтон. Под „словесен обстрел“ е попаднал и Брюксел заради забавянето на членството на България в Шенген.  ", "date": "2018.02.21", "title": "„Российская газета“: Българският премиер Борисов обвини САЩ за високите цени на американските оръжия"}
{"url": "http://epicenter.bg/article/Evrodeputati-s-kategorichna-podkrepa-za-prisaedinyavaneto-na-Balgariya-kam-Shengen-/147775/2/0", "text": "Евродепутати от всички политически групи на Европейския парламент изразиха ясна и категорична подкрепа за присъединяването на България към Шенгенското пространство. Това стана по време на изслушване в Комисията по граждански свободи, правосъдие и вътрешни работи за бъдещето на Шенген, участие в което взеха комисарят по миграция и вътрешни работи Димитрис Аврамопулос, министърът на вътрешните работи на България Валентин Радев и директорът на европейската агенция за оперативно управление на широкомащабни информационни системи в областта на свобода, сигурност и правосъдие Крум Гърков. Това съобщиха от пресцентъра на ГЕРБ.  Българският евродепутат Емил Радев (ЕНП-ГЕРБ) също взе участие в дискусията, като отбеляза, че Европейският парламент нееднократно е подкрепял България за Шенген, а Европейската комисия е потвърдила изпълнението на всички технически критерии, подчертавайки, че това са единствените критерии за присъединяване.  Емил Радев допълни, че България изпълнява изцяло шенгенското законодателство, използва активно Шенгенската информационна система, а след решение на Съвета от м. януари 2018 г. ще получи 100%-тов достъп до ШИС, включена е в обхвата на Европейската гранична и брегова охрана, системата Вход/изход и системата ЕТИАС.   „Реално България е шенгенска държава, но поради политически причини в определени държави-членки няма взето решение за вдигане на вътрешнограничния контрол“, заяви евродепутатът. Той изрази своето разочарование, че европейските закони и правила не се спазват от държави, които обикновено са давани за пример, и че се позволява политиката да доведе до потъпкване на правилата.  В заключение Емил Радев призова, вместо да водим дискусии за това какъв трябва да бъде териториалният обхват на Шенген, да отбележим до края на т.г. присъединяването на България към шенгенското пространство.  ", "date": "2018.02.21", "title": "Евродепутати с категорична подкрепа за присъединяването на България към Шенген "}
{"url": "http://epicenter.bg/article/Yavor-Kolev-ot-GDBOP--Nishto-v-internet-ne-e-skrito/147707/3/0", "text": "  Нищо в интернет не е скрито.Тези, които си мислят, че като влязат в мрежата могат да правят каквото си искат и срещу когото си искат, бъркат. Има структури, органи, които се грижат денонощно да не се случват такива неща, коментира пред БТА комисар Явор Колев - началник на отдел \"Трансгранична организирана престъпност\" в ГДБОП, цитиран от    Интернет дава възможност човек да бъде харесан едновременно от 6 000 души. Но лайкването понякога може да стигне до спирала на изнудване или още по-тежки последствия. Дори някои срещи в реалното пространство след това приключват с тежки криминални престъпления, припомнят от ГДБОП.   Потребителите на Фейсбук са 2,5 милиарда, каза Колев. \"Това, че някой се усмихва от другата страна не значи, че е този, за който се представя. Бъдете внимателни с това, което получавате\", напомни комисарят.   Основните престъпления срещу деца в мрежата са свързани със сексуално изнудване и с разпространение на материали, съдържащи сексуална експлоатация, коментира комисар Явор Колев. Над 80 случая са разследвани миналата година. При тези на сексуално изнудване обикновено педофилът създава фалшиви профили на момичета и момчета и с тях търси приятелство на малки деца. Снимките обикновено са от интернет, те лесно се разпознават от специалисти. Лъжливият профил не съдържа много данни, няма много приятели, нито много информация в профила, но човек се подлъгва и приема приятелството, след което започва комуникация - първоначално снимка с по-оскъдно облекло, после без облекло, следва включване на камера.   Педофилът води разговор с детето, след което го извежда в някоя от комуникационните платформи и го принуждава да се съблича пред камера, разказа Колев. Записаните снимки и видеоклипове се използват срещу детето, като то бива заплашвано, че ще бъдат публикувани на страницата му или ще бъдат разпратени до листата от приятели. Целта е да се създава повече материал, който да удовлетворява извратените сексуални потребности на педофила или да принуди детето да приобщи свои приятели в тази дейност, каза Колев. Някои от децата използват сигнализационна платформа на тел. 116 111 или споделят с родителите си, които сигнализират впоследствие.   Другото много популярно престъпление е свързано с разпространение на материали със сексуална експлоатация на деца. Това са клипове, които педофилите обменят помежду си чрез различни платформи. ГДБОП наблюдава интернет пространството в този тип активност и засича български потребители, които обменят подобно сексуално съдържание, увери комисарят. Според него през последните години има ръст на този вид престъпност, въпреки полаганите усилия. Това се обуславя от развитието на технологиите, от все по-голямата популярност на интернет платформи, които дават възможност на педофилите да достигат до своите жертви, смята Колев.   Тези, които изнудват сексуално възрастни, се стремят да получат материална облага. Процедира се по същия начин. Комисарят разказа за случай отпреди 4-5 години - педофил е заплашвал с убийство и детето, и родителите. Задържан е 2 седмици след сигнала. Едни безобидни комуникации в интернет могат да бъдат с много сериозни последици за психиката, за здравето, за самочувствието на едно дете, предупреди Колев.        ", "date": "2018.02.21", "title": "Явор Колев от ГДБОП: Нищо в интернет не е скрито"}
{"url": "http://epicenter.bg/article/TIR-se-podpali-i-vzrivi-na-AM--Trakiya--kray-Tsalapitsa/147711/3/0", "text": "  ТИР с ремарке пламна на 115-ти километър на магистрала \"Тракия\" след разклона за Цалапица тази нощ. Последвал е взрив и пожар, който вече е потушен. Инцидентът е станал малко след 01.00 часа в посока Пловдив. Шофьорът на камиона е невредим, съобщиха от МВР, цитирани от    По първоначални данни тирът с ремарке се запалил в движение и шофьорът спрял в аварийната лента. Той успял да откачи ремаркето, така че то да се взриви отстрани.   Ремаркето е изцяло изгоряло. В него е била превозвана мушама, която се е разтекла по пътното платно.   На място веднага са пристигнали екипи на пожарната и полицейски служители.   Тлеещата по асфалта мушама е причина автомобилите да се отбиват през пътен възел Цалапица на 112 км. Шофьорите да се движат с повишено внимание и съобразена скорост по Обходен маршрут: пътен възел „Цалапица“ - път I-8 Пловдив - АМ „Тракия“, съобщиха от АПИ.      ", "date": "2018.02.21", "title": "ТИР се подпали и се взриви на АМ „Тракия“ край Цалапица"}
{"url": "http://epicenter.bg/article/Lazhite-za-Istanbulskata-konventsiya---malko-faktologiya-i-chisla/147739/11/0", "text": "  Всеки е чувал забележителната поговорка, че когато фактите говорят и боговете мълчат. Разбира се, някои хора интерпретират фактите така, както дяволът чете Евангелието. Което пък е друга прекрасна българска поговорка.   От спекулациите и лъжите във връзка със злополучната Истанбулска конвенция, която май логично си отива, една ми направи особено впечатление. Защото директно противоречи на фактите. Много от хората, с които съм говорил на тази тема и които само бегло познават нещата, казват нещо такова: добре, не ни харесва Конвенцията в този вид (то друг вид тя няма и не може да има!), но защо само ние и Русия не сме я ратифицирали? И добавят Азербайджан, който нищо не е ратифицирал, а даже не е и подписвал. Както впрочем и Русия. Ми, отговарям аз, защото това не е вярно! И не просто не е вярно, а даже е архилъжовно   Нека кажем още нещо за числата. Както ще видим по-долу, у нас стават относително два пъти повече изнасилвания, отколкото в Черна Гора. И това е лошо.   Това също така значи, че в Англия и Уелс има над 70 (седемдесет!) пъти повече изнасилвания, отколкото в Черна Гора.   Тук всеки може да продължи да добавя удивителни знаци и те все ще са малко. И нека поясня: това са данни на европейската агенция Евростат за 2015 година, а не на президента Путин и на неговата пропаганда. Ако тук някой се сети, че ужасяващият брой изнасилвания в Англия и Уелс е свързан с променения етнически състав на Обединеното Кралство след Втората световна война, няма да седна да го/я разубеждавам.   Тази статия е пълна с числа и за мнозина ще бъде скучна. Но моля не я захвърляйте. Защото зад тези числа е истината, ужасяващата истина. Когато наистина се ужасите на макс, някои от вас ще си помислят, че България стои толкова добре в статистиките, защото у нас изнасилванията се крият. Тъй като изнасилените циганки знаят, че ако се оплачат, ще ги бият, както често се случва. Но в Англия и Уелс изнасилените пакистанки също не се оплакват. Тъй като се страхуват, че ще ги убият, както често се случва. Кой страх е по-страшен?   Според официалните данни на Евростат (има ги свободно в Мрежата) броят на изнасилванията на 100 хиляди души за една година в Европа стои така. Класацията се води убедително от Англия и Уелс с 62 изнасилвания. Следва Швеция с 57, а там доскоро нямаше такива ужасии.  В гордата Исландия, където слънцето е кът и има дефицит на витамин Д, изнасилванията са 54. При това там няма мигранти и значи исландците сами си изнасилват жените, по една на всеки 920.  . Следват останалите две парчета от Обединеното кралство, а именно Северна Ирландия с 39 и Шотландия с 33.   В следващата по-умерена група са Белгия с 26 и Франция с 20 изнасилвания. Да видим сега скандинавските страни, където уж е най-високо качеството на живот и са най-щастливи хората. В Норвегия изнасилванията официално са 22, но там има много скрити изнасилвания и убийства на бебета, като някои педофили правят това със собствените си деца на възраст до една годинка (колко удивителни знака заслужава това свинство?!). Но защо свинство, има ли свиня, която изнасилва малките си? Там впрочем са добре и с убийствата, като през 2011 г. един младеж застреля 77 души по принципни съображения. И днес е в затвора за цели 21 години, горкият. Следват Финландия и Дания с по 19 изнасилвания. Германските държави Австрия и Германия са с по-прилични показатели, съответно с 13 и 9 изнасилвания годишно.    Излагат се значи мъжете на България, дето иначе загиват под бойните си знамена, заради жените и децата си загиват, а знаме пленено нямат. За разлика от гордите тевтонци, дето тонове знамена им изгориха на един московски площад преди 73 години. То и затова днес им изнасилват жените на конвейер, примерно в Кьолн по Нова година. И после германците си крият жените в кошарки, за да не ги насилват онези, които дойдоха всички, щото ги поканиха. В столицата Берлин си правят кошарките, а в главите им пушат изгорените знамена. Тевтонци, сър! И не, не ми е весело да пиша това, защото с Германия сме губили две войни, от големите, а това свързва навеки.   Някой съмнява ли се какво ще им се случи на онези, поканените в Германия от лелята на нацията, ако имат глупостта да повторят изпълненията си от Кьолн в някой български град? Знаем какво ще им се случи. Но и те знаят, та не смеят да посягат. . Дето е бяла от костите им земята на България.   Но да се върнем към статистиката. С под 2 изнасилвания годишно е и Словакия. Гърция пък направо е с неприлично малко изнасилвания – само едно, далеч назад от големите европейски държави, онези демократичните. И накрая е Черна Гора, с по-малко от едно изнасилване годишно на 100 хиляди жители. Нещо слабо се представят черногорците, за бойните знамена на които не знам, но които пет века завоевател не пуснаха в земите си.    Не го казвам аз, Евростат го казва. Но пък големите, умните, демократичните и чистичките, не се спряха да ни поучават как не трябва да си бием и изнасилваме жените. Не е лошо това поучение, но то щеше да е още по-убедително, ако поучителите не биеха и не изнасилваха жените си 10 пъти повече от нас. Че даже 20, 30, 40, 50, 60 и 70 пъти повече! Повтарям: пъти, а не проценти. Щото процентите са 7000, за който може да смята. Така, че айде по-леко с поученията, ако е възможно. Да добавим, че в тези, цивилизованите уж държави, в мюсюлманските им закрити общности, дето полицай не е влизал 10 и повече години, не само си бият и изнасилват жените. Обрязват ги, а това е гадост от най-висш порядък. За такова нещо, ако законът го допускаше, трябва да се режат глави, и то не в преносен смисъл, а по особено мъчителен за престъпниците начин! Та белким на останалите им светне нещо в увредените мозъци.   Много се трогвам, когато ми дава акъл държавата, която уби един от най-талантливите си писатели (Оскар Уайлд) и най-великия информатик на всички времена (Алън Тюринг), дето на всичкото отгоре й спечели Втората световна война, и то заради хомосексуализма на тези двамата! Така, че айде и тук малко по-кротко, ако е възможно.    А ние сме подписали Конвенцията на ООН срещу насилието над жени във всичките му форми още през 1979 година, заедно с още почти 200 държави. Ама нямало било джендъри там! Ми няма, ние затова сме я подписали на ООН конвенцията (това последното е шега, но не съвсем). За да приключим с Евростат, по брой убийства сме на средно европейско ниво. А по разкриваемост сме на първо място с 94 разкрити убийства от общо 95 за 2017 г. Което е световен рекорд от цели 99%. Дай Боже всекиму!    Данните са на сайта coe.int на Съвета на Европа от 15.02.2018 г., по-нови данни няма. Самият сайт е лошо проектиран и с грешки (Мърлячи, сър!), но числата, с едно изключение, са верни. Сега внимавайте с данните, защото и там продължават да ни лъжат. В Съвета на Европа има 47 държави. От тях 45 са подписали (не става въпрос за ратификация) Конвенцията, като изключенията са Азербайджан и Русия – те си знаят защо. Сега наистина внимавайте!    Когато осъзнаха това, поляците подеха инициатива за излизане от Конвенцията. Сътветно,   Две от пет не е изключение.   Та затова са тези джендърни истерии и тръшкания, щото заверата е разкрита и се проваля.   Съгласно родните джендърофили, тези 19 държави (сред които е Великобритания) са недемократични и примитивни и мъжете там искат да продължават да си бият жените. Което, специално за Англия и Уелс, може и да е вярно, предвид рекордния брой изнасилвания. За огромния брой регистрирани изнасилвания в Европа има и друго обяснение, върху което ми обърна внимание един наш социолог. Просто там лесно се получава обезщетение от държавата.  . Естествено, ние трябва да се грижим за истинските жертви. Въпросът е кои са те. Българите категорично няма да приемат някоя мигрантка да получава многохилядни обезщетения от българския бюджет, щото била изнасилена в лагера, докато възрастни българи агонизират с 200 лева пенсия.   Ако накрая вземем всичките 53 държави и организации, които са участвали в писането на Конвенцията, т  Ако някой мисли така, нека си каже, ще бъде забавно. Накрая една забележка. Да се лъже тотално в епохата на тотален интернет, макар и пълен с фейкове, е леко глупаво. Че и средно даже. Защото ние тук имаме тотален интернет и не сме глупави. Ама хич.   А иначе полза от Истанбулската конвенция има. Най-малкото заради дебата, дето ни отвори очите. А ние очите си ще продължим да ги държим отворени и нека никой да не заблуждава по този въпрос. И да, законодателството и другите обществени практики трябва да се усъвъшенстват така, че добрите идеи в Конвенцията (има и такива, макар и калпаво поднесени) да се наложат ефективно. Тук трябва да се помни, че от насилие трябва да се предпазват всички, включително тези, които се самонаричат с антинаучното наименование „джендъри”. Не на последно място от закрила се нуждаят и мъжете, особено възрастните и безпомощните, които са между 20 и 25% от всички насилени хора по целия свят.    Защото такива ни е създала природата и защото това е нормата. Другото са извращения. Които по хуманни причини не трябва да се преследват, но по същите тези причини не трябва да се пропагандират и налагат. Новият документ трябва да пази всички беззащитни и особено децата. Както от физическо, така и от психическо насилие, от които второто често е по-страшно.   , т.е. за род и Родина. Няма да допуснем тези жертви да се окажат напразни. И дай Боже България, най-старата държава в Европа, да поведе войната за нормалност на човека, която предстои. Защото засега спечелихме само една от многото битки.    ", "date": "2018.02.21", "title": "Лъжите за Истанбулската конвенция - фактология и числа за джендърни истерии"}
{"url": "http://epicenter.bg/article/Postoyannata-Romska-Konferentsiya-v-Balgariya-organizira-natsionalen-forum--Dom-i-sigurnost-za-vseki-/147781/6/0", "text": "Постоянната Ромска Конференция организира национален форум и пресконференция „Дом и сигурност за всеки“ на    „Дом и сигурност за всеки” е кампания, инициирана от Постоянната Ромска Конференция в отговор на идентифициран сериозен проблем на жилищния фонд в страната – над 200 000 домакинства в национален мащаб, сред които и ромски, са без законов статус. Целта на кампанията е да отвори обществено-политически диалог и постигне подкрепа за конкретни инициативи, които да подпомогнат националните и местните власти да адресират този въпрос по най-добрия начин в интерес на всички граждани.  „Дом и сигурност за всеки“ е подкрепена от над 100 граждански организации и коалиции и 26 000 граждани, които полагат подписите си в края на миналата година.   Предложенията на кампанията стъпват на анализи и реализирани добри практики в България. Те ще бъдат обсъдени с представители на централната и местната власт в рамките на форума „Дом и сигурност за всеки“. Целта е да се сформира работна група, в която да бъдат включени експерти от гражданския сектор, за да допринасят за намиране на подходящите нормативни решения на национално и местно ниво.   Участие в събитието са потвърдили: г-жа Дора Янкова – заместник председател на Комисия по регионална политика, благоустройство и местно самоуправление, НС; г-жа Малина Крумова – заместник министър на МРРБ; г-н Ахмед Ахмедов, народен представител; представители на политически формации, кметове на общини, експерти, граждански организации и активисти на Постоянната Ромска Конференция, участници в кампанията и представители на местните ромски общности, засегнати от проблема. Гост на форума е Негово превъзходителство г-н Ерик Рубин, посланик на САЩ в България.   Постоянната Ромска Конференция в България е отворена за включване платформа, в която дискутират над 100 организации и коалиции, работещи по значими проблеми, засягащи ромската общност на национално и европейско ниво. Незаконното строителство е един от основните й приоритети, около който за първи път се консолидират усилията и позициите на експерти, на работещи с общността организации и на самата общност.", "date": "2018.02.21", "title": "Постоянната Ромска Конференция в България организира национален форум „Дом и сигурност за всеки“"}
{"url": "http://epicenter.bg/article/Tramp-zatyaga-kontrola-varhu-ognestrelnite-orazhiya/147709/7/0", "text": "  Американският президент Доналд Тръмп заяви вчера желанието си за налагане на забрана за използване на устройствата, позволяващи полуавтоматични пушки да стрелят по-бързо, предадоха ДПА и Франс прес, цитирани от    \"Инструктирах министерството на правосъдието да предложи регулации с цел забрана на всички механизми, които превръщат законни оръжия в автоматични пушки\", заяви Тръмп в момент, когато кървавата стрелба в училище във Флорида поднови дебата за огнестрелните оръжия в САЩ. \"Тези текстове скоро трябва да бъдат финализирани\", добави той по време на церемония по награждаване в Белия дом.   След като мъж уби 58 души в Лас Вегас през октомври 2017 г., използвайки именно такова устройство, Белият дом, конгресмени от Републиканската партия и дори Националната асоциация на притежателите на огнестрелни оръжия (NRA) изразиха мнение, че трябва да се въведе контрол върху употребата му.   Но пет месеца по-късно Конгресът не е направил нищо по въпроса. Актьорът Джордж Клуни и неговата съпруга, адвокатката правозащитничка Амал Клуни, обявиха, че даряват 500 000 долара, за да подкрепят демонстрацията с искане за контрол върху огнестрелните оръжия, насрочена за 24 март във Вашингтон.   Тя се организира от оцелелите при стрелбата в училище във Флорида, при която миналата сряда бяха убити 17 души. Публикувано вчера социологическо проучване на института \"Куинипиак\" показва, че близо двама от всеки трима американци смятат, че трябва да има по-стриктни закони за огнестрелните оръжия. Според сондажа, в който са участвали 1249 американци между 16 и 19 август, 66 на сто са се обявили за по-стриктни правила, а 31 процента са против затягането на регулациите.          ", "date": "2018.02.21", "title": "Тръмп затяга контрола върху огнестрелните оръжия"}
{"url": "http://epicenter.bg/article/Chehiya-eliminira-SASht-na-hokeyniya-turnir-na-Olimpiadata-/147728/8/0", "text": "Мъжкият национален отбор на Чехия се класира за полуфиналите на олимпийския турнир по хокей на лед в ПьонгЧанг. В много оспорван сблъсък чехите се наложиха с 3-2 над САЩ след изпълнение на дузпи, предаде БГНЕС.  В герой за победителите се превърна стражът на тима Павел Француж, който отрази всичките пет наказателни удара към вратата си.  Иначе САЩ откриха резултата в началото на първата третина чрез Райън Донато, който реализира петия си гол в турнира. Малко по-късно обаче Ян Колар възстанови равенството. Чехите направиха пълен обрат в 29-ата минута чрез Томас Кундратек, но този път „янките“ отговориха мигновено и само две минути по-късно Джим Слейтър отново изравни.  Повече попадения в редовното време не паднаха, а дори и в 10-минутното продължение резултатът остана непроменен. При дузпите единствено Петър Кукал успя да реализира, с което класира Чехия на полуфиналите.  Там техен съперник ще е победителят от сблъсъка между Русия и Норвегия.  От своя страна САЩ се прости с мечтата отново да достигне до олимпийското злато за първи път от 1980 година насам.  ", "date": "2018.02.21", "title": "Чехия елиминира САЩ на хокейния турнир на Олимпиадата "}
{"url": "http://epicenter.bg/article/Nikoleta-Lozanova--Shte-bada-moderna--savremenna-bremenna/147733/10/100", "text": "Николета Лозанова, която сподели, че е готова за второ дете, разказа за премеждията си около раждането на дъщеря си - Никол. Никол скоро ще навърши 6 години, но майка ѝ - Николета Лозанова, за първи път повдига завесата около момента, в който ѝ е дала живот. , споделя откровено красавицата за списание \"36,6 за мен\" Категорична е, че най-трудните моменти от майчинството са онези, в които детенцето е болно, пише hotnews.  споделя Лозанова.  В момента те живеят заедно в Кипър, където Никол е много щастлива, че не ходи на градина и прекарва всяка минута с майка си. Николета наскоро обяви, че е готова отново да стане майка.   ", "date": "2018.02.21", "title": "Николета Лозанова: Ще бъда модерна, съвременна бременна"}
{"url": "http://epicenter.bg/article/Petya-Raeva-posreshta-Tedi-i-Silviya-Katsarovi-v-sobstvenoto-si-predavane--dokato-gotvi-v--Chereshkata-na-t/147756/9/0", "text": "В поредния епизод на кулинарното шоу, във водещата лайфстайл телевизия CodefashionTV, Теди Кацарова, е гостът, който за първи път представя тайландско меню.   За нудли с пиле и зеленчуци певицата се вдъхновила от последното си пътуване до Тайланд. Пред водещата, тя разказва за уникалното пинг-понг шоу, на което е присъствала. Наследничката на великата Силвия Кацарова споделя всички интересни случки и факти от културата на тайландките, включително и историята за жени, които спазват древна и необикновена традиция. През смях, Теди, разкрива, как е опитала \"слонски пръжки\" преди години.   Разговорът, естествено, преминава през музикалната кариера на певицата, актуалната й колаборация с Миро и сингълът им „Паднали души”. На финала на предаването изненадата е майката на Теди, Силвия Кацарова, която се появява, за да поздрави дъщеря си и приятелката си.   Домакинята, Петя Раева, насочва вниманието към любимата си песен, която настоява Силвия да изпее. Теди Кацарова не успява да подари на водещата своята книга с готварски рецепти поради изчерпания тираж. Раева отново се оказва подготвена и подарява на събеседничките си „От двете страни на съвършената храна”, дебютната книга на Теди Кацарова.   Къде тайландските жени отглеждат рибки и птички, за какво мечтае Теди Кацарова и кой е новият мъж до нея, отговорите на тези и много други въпроси, очаквайте във „Вечеряй с Петя Раева” на 21-и февруари, точно в 21.00 часа само по CodeFashionTV.   „Вечеряй с Петя Раева”, както и всички предавания на CodeFashionTV, публиката може да гледа в мрежата на  ,  Intelsat 904 45.0 и,  7 днив седмицата, в сайта на медията   .”  ", "date": "2018.02.21", "title": "Петя Раева посреща Теди и Силвия Кацарови в собственото си предаване, докато готви в „Черешката на т"}
{"url": "http://epicenter.bg/article/Elizabet-II-za-parvi-pat-prisastva-na-Sedmitsata-na-modata/147735/10/84", "text": "Кралица Елизабет II за пръв път присъства на Лондонската седмица на модата, за да връчи награда, която е своеобразно признание за британския моден дизайн. 91-годишният монарх връчи първата награда \"Елизабет Втора\" за британски дизайн на родения в Лондон дизайнер Ричард Куин, съобщава БТА. Кралицата седна на първия ред сред присъстващите, близо до главната редакторка на списание Vogue Ана Уинтур. Елизабет Втора носеше рокля от туид, проектирана от Анджела Кели, и сако с украса от кристали \"Сваровски\".  Кралицата връчи наградата в последния ден от Лондонската седмица на модата.   Източник: дир.бг", "date": "2018.02.21", "title": "Елизабет II за първи път присъства на Седмицата на модата"}
{"url": "http://epicenter.bg/article/Luna-stava-aktrisa-/147740/10/100", "text": "Пореден шаш от Луна. Певицата заяви, че съвсем скоро ще я видим в един различен \"формат\" - киното.   След брилянтното й актьорско изпълнение във \"ВИП Брадър\" няколко родни режисьори и продуценти се интересували от Луна и я поканили за участие в три различни филма, издава самата тя пред \"България днес\".   Не случайно блондинката се интересува от постановките на родната театрална сцена, които редовно посещава. Въпреки това, певицата още мисли над предложенията, за да направи правилния избор.   Това е и нова крачка в кариерата на фурията, която се определя и като бъдещия президент на страната.   Източник: новини.бг", "date": "2018.02.21", "title": "Луна става актриса  "}
{"url": "http://epicenter.bg/article/Kulagin--Dovolen-sam-ot-uchastieto-si-v--39-39-Chereshkata-39-39--Tazi-zloba-e-prisashta-samo-na-neshtastni-hora-/147742/10/0", "text": "Миналата седмица гримьорът Валентин Кулагин предизвика вълна от неодобрителни коментари, а доста хора, които до момента не бяха чували името му си създадоха първо впечатление за неговата персона.   Изненадващо по средата на седмицата неговият профил във Фейсбук изчезна и доста от феновете на предаването решиха, че Кулагин просто не е могъл да издържи на множеството критики и го е спрял.                 Постът събра близо 300 лайка, а под него заваляха одобрителни коментари. Вие как бихте коментирали представянето на гримьора? Източник: Woman.bg    ", "date": "2018.02.21", "title": "Кулагин: Доволен съм от участието си в ''Черешката''! Тази злоба е присъща само на нещастни хора!"}
{"url": "http://epicenter.bg/article/Svetilo-v-plastichnata-hirurgiya-shte-konsultira-bezplatno-v-Sofiya/147753/10/0", "text": " На 24 февруари   д-р Мурат Диярбакърлъоглу ще представи най-новите тенденции и практики в естетичната и пластична хирургия. Всеки ще има възможност за лична консултация с лекаря.   .     Д-р Мурат Диярбакърлъоглу е специалист по пластична, реконструктивна и естетична хирургия. Специализирал е естетична хирургия на лице и хирургични интервенци и при мигрена в клиниката на един от най-известните пластични хирурзи на САЩ д-р Bahman Guyuron, Кливланд.   През 2012 г. провежда обучение по естетична и реконструктивна хирургия на млечната жлеза при д-р Mario Rietjens, Instituto Europeo di Oncologia, Милано.   Две години по-късно придобива сертификат на European Board of Plastic, Reconstructive and Aesthetic Surgery, който се счита за признание на най-висока професионална компетентност в областта на пластичната хирургия, призната от цял свят.   Понастоящем работи в най-модерната болница наТурция – Медикъл Парк Флория Истанбул. Автор е на множество научни публикации в национални и международни научни журнали.  Основните направления, за които може да получите консултация от д-р Мурат Диярбакърлъоглу са:  ", "date": "2018.02.21", "title": "Светило в пластичната хирургия ще консултира безплатно в София"}
{"url": "http://epicenter.bg/article/Suzanita-skochi-na-Luna--Abe-tova-nagradi-za-pensioneri-li-sa-ili-za-darti-chanti-/147766/10/100", "text": "Невръстната дъщеря на Орхан Мурад си тръгна с празни ръце от снощните годишните Lifestyle награди. Сузанита беше номинирана в категорията \"Сензация на годината\" заедно с Луна и \"Шушана\", които бяха основните й конкуренти. Всички очакваха наградената да отиде именно при момичето, но за победител беше избрана Луна.  15-годишното момиче побърза да изрази разочарованието си в социалната мрежа, публикувайки гневен пост и фотос, на който отново показва среден пръст.    Типично в неин стил публикацията изобилства от обидни квалификации, заядливи забележки и липса на каквото и да било уважение към по-възрастните й колежки.   Сузанита е убедена, че наградата е трябвало да отиде при нея и обвинява организаторите за загубата си. Освен това добавя, че Луна е победител само заради скандалното си участие в последния сезон на \"Вип Брадър\".   В края на коментара си момичето се определя като \"най-лошия кошмар\", заявявайки, че \"най-лошото тепърва предстои\".     Само за няколко часа постът събра над 4 хиляди харесвания и множество негативни коментари на потребители, които не харесват арогантното поведение на момичето.", "date": "2018.02.21", "title": "Сузанита скочи на Луна: Абе това награди за пенсионери ли са или за дърти чанти?"}
{"url": "http://epicenter.bg/article/Kak-shte-se-kazva-tretoto-kralsko-bebe--Bukmeykarite-zalagat-na-Meri-i-Albart/147778/10/99", "text": "След миналогодишното официално съобщение, че принц Уилям и съпругата му, херцогинята на Кембридж Катрин, ще станат родители за трети път през април 2018 г., от двореца Кенсингтън не се очаква да бъдат оповестени повече подробности за предстоящото щастливо събитие. За сметка на това букмейкърите активно приемат залози за име на кралското бебе, като фаворити са Мери за момиче и Албърт за момче, пише в. \"Дейли експрес\".   Според приеманите от букмейкърска къща \"Уилям Хил\" залози бебето най-вероятно ще носи името Мери (3/1). Следващите най-популярни сред любителите на залаганията имена са Алис (6/1), Виктория (10/1) и Елизабет (14/1).   Допускайки, че в памет на покойната майка на принц Уилям височайшата двойка ще кръсти детето си Даяна, приеманият залог от \"Уилям Хил\" и \"Бетуей\" е 20/1.   Съдейки по залога 40/1, най-малка вероятност има третото отроче на Уилям и Кейт да се сдобие с името Роуз. Още по-малък шанс има бебето да бъде кръстено Доналд - 100/1.   Най-вероятното име за мъжко отроче е Албърт. За него залогът е 10/1. Следват Артър (12/1), Фредерик (14/1) и Хенри, Филип, Александър и Джеймс с по 16/1.   Източник: БТВ", "date": "2018.02.21", "title": "Как ще се казва третото кралско бебе? Букмейкърите залагат на Мери и Албърт"}
{"url": "http://epicenter.bg/article/Tervel-Pulev-stana--magistar-po-pravo--ot-SU/147736/8/73", "text": "Боксьорът се похвали в социалните мрежи, че официално е приключил с образованието си.   Пулев, сподели кадър в профила си във Фейсбук, на който е стиснал със зъби студентската си книжка. написа Тервел към снимката. Той благодари и на всички, които са му помагали по време на следването, включително на колегите, услужили му с учебник и лекции. 35-годишният Тервел Пулев е женен и е баща на две деца.   Източник: дир.бг", "date": "2018.02.21", "title": "Тервел Пулев стана ”магистър по право” от СУ"}
{"url": "http://epicenter.bg/article/Rusiya-razbi-Norvegiya-s-6-1-na-hokey-i-e-na-polufinal-sreshtu-Chehiya-/147764/8/0", "text": "Руският национален отбор по хокей на лед разби Норвегия с 6:1 на четвъртфиналите на олимпийските игри в Южна Корея, съобщават руските медии. В първата част голове вкараха Григоренко, Никита Гусев и Вячеслав Войнов.  В намалото на втората част Норвегия върна 1 гол. Бонсаксен намали на 3:1. Руснаците реагираха като ужилени и набързо Калинин и Нестеров докараха резултата до 5:1.  Третата част играчите на Сборная изиграха сравнително спокойно, явно доигравайки мача. Нападателят Иван Телегин отбеляза още един гол за крайното 6:1.  На 23 февруари е полуфиналният мач Русия - Чехия. Преди това днес чехите отстраниха отбора на САЩ с 3:2.  ", "date": "2018.02.21", "title": "Русия разби Норвегия с 6:1 на хокей и е на полуфинал срещу Чехия "}
{"url": "http://epicenter.bg/article/Zhablyanov-kam-GERB--Vie-ste-nositeli-na-nay-reaktsionnite-idei-na-evropeyskiya-kontinent/147723/2/0", "text": "  , започна словото си Жаблянов.  „За първи път виждам мотиви, в които няма посочен нито един член от Правилника за работа на НС, който да представя отстраняването на председателя и зам.-председателите от длъжност. Нито един член. Посочен е само чл. 155, който няма никаква връзка с днешната дискусия и с проекта на решение”, подчерта Жаблянов.  28 години от демократичното управление на България е един проспан и пропуснат период за българската десница. , подчерта Жаблянов.   Водим се от разбирането, че да си опозиция не е недостатък, защото опозицията коригира управлението”.    \" Това е демократичен орган. Ние сме представители на нашите партии. Аз съм представител на БСП и с нейната политическа платформа и програма съм седнал там отзад\", каза в изключително силната си реч Жаблянов.   \"  Какво е това свързване? Може би ще се свържа по жицата? Ръководството на Народното събрание не е единен политически орган. Аз съм представител на БСП и с нейната програма съм застанал като зам.-председател на Народното събрание, а не с вашата. Не можете да ми търсите сметка за това. На 1 февруари призовах да се почетат всички жертви на политическото насилие в България, които са факт, който не може да бъде отречен\", посочи Жаблянов. С подобни мотиви, с които днес ми искате оставката, дори и Народният съд не е работил”, категоричен бе той.  „Народният съд е създаден във връзка с чл.37 от Търновската Конституция и с наредба-закон от 1944 г.”, припомни Жаблянов. Той цитира и публикация на   „Не можете да намерите сили да кажете, че   Не сте дясноцентристка партия, а се колебаете между демокрацията и авторитаризма.   обърна се той към управляващите.   „Вие се страхувате да излезете срещу съвременните нацисти и фашисти.  , продължи Валери Жаблянов. „В случая не става въпрос за зам.-председателското място. Тук е големият въпрос за българската демокрация, защото Народният съд не е създаден в България след Втората световна война. Плурализмът на мненията е в основата на демокрацията”, подчерта още Жаблянов.    Не посмяхте да осъдите \"Луковмарш\" и да го наречете фашистки, както направи американският посланик в София. Вие се колебаете между демокрацията и личностния режим.   Вие сте носители на едни от най-реакционните идеи на европейския континент!\", категоричен беше той.   Той изрази дълбокото си съжаление, че десетки посещения в храма на демокрацията - САЩ, не помогнаха да разберете какво представялва това конституционното управление на народа, защото САЩ, освен страна на капитализма, са страна на индивидуалните права, припомни на ГЕРБ зам.-председателят на парламента, на когото се иска оставката.   Жаблянов се противопостави на юридическите аргументи за оставката му и припомни, че \"Демократичният консенсус се основава върху плурализма на мненията. Няма друг консенсус, другото е маршировка с факли. Маршировката с факли не е просто проява на опит да осветят софийските улици, ако не знаете\", обърна се той към управляващите по повод Луковмарш. \"  И ако вие смятате, че този позор няма връзка с онзи позор, не познавате диалектическите връзки. Защото това е същият марш като оня в Нюрнберг.  \", възмути се още Жаблянов.   \"Аз не знам друга партия, освен БСП, да се е извинала на българския народ за грешките, които е допуснала. 30 години демократичен преход и няма едно извинение. Безгрешни ли сте, колеги? Конституцията ми дава правото да кажа какво мисля за един или друг международен договор. Конституцията ми дава правото да изкажа личното си мнение, а и мнението на милионите наши привърженици. Това мнение е различно от вашето и вие трябва да го допуснете.  , категоричен беше Жаблянов.   „Искаме да живеем в мир и цивилизовано общество, да изповядваме демокрацията.   посочи Жаблянов.     Той бе категоричен, че никога, при никакви условия не бива да се връщаме към онези години и затова още през 90-те  БСП е поставила пред българското общество като приоритет националното помирение.   „  В основата на историческите оценки трябва да стои дистанцията на времето, стремежът към историческа истина и човешката обективност”,  категоричен бе  Валери Жаблянов.   Той добави, че престъпленията към българския народ не трябва да имат давност и това е оценка на БСП. „  Конституцията на нашата държава от 1991 г. ми дава правото да кажа какво мисля за един или друг международен договор и моето лично мнение, за това, как трябва да изглежда българската политика. Дава ми право и да изразявам мнението на онези 1млн. български граждани, избиратели на БСП”, завърши Валери Жаблянов.  ", "date": "2018.02.21", "title": "Жаблянов към ГЕРБ в огнена реч: Вие сте носители на най-реакционните идеи на европейския континент"}
{"url": "http://epicenter.bg/article/Balgarski-uchenitsi-sabirat-pari-za-da-uchastvat-na-mezhdunarodno-sastezanie-po-prirodni-nauki-v-Gruziya/147731/2/0", "text": "  Български отличници събират средства за да участват на международно състезание по природни науки International Young Naturalists Tournament (iynt.org).   Българският отбор е съставен от 6 талантливи гимназисти, които са сред най-добрите по физика, химия и биология у нас. Те ще бъдат предвождани от двама треньори.   Състезанието ще се проведе през юли месец в Тбилиси, Грузия.   Парите са нужни за покриване на разходите за пътуване и таксата за участие в състезанието. Те се събират в сайт за набиране на средства. Всеки който иска да ги подкрепи може да го направи на следния линк -    Нужната им сума е 3000 евро и до момента са събрани над 350.   През последните 5 години от провеждането на това състезание българският отбор е завоювал един златен и два бронзови медала. Участието на учениците на подобно международно събитие е огромен шанс за тях да се докажат и развиват в света на науката, като някой ден могат да станат едни от най-успешните учени в своята област.  ", "date": "2018.02.21", "title": "Български ученици събират пари за да участват на международно състезание по природни науки в Грузия"}
{"url": "http://epicenter.bg/article/Tsvetanov-vkara-intriga-v-BSP--Zhablyanov-dade-zayavka-za-predsedatelskiya-post/147734/2/0", "text": "  \"Той се държа, все едно е номиниран за председател на БСП. Тази реч е недопустима да бъде произнесена тук, тя е допустима да бъде произнесена на пленум на БСП, това е заявка за председателския пост\", откри Цветанов, коментира Канал 3.   Той обяви поведението на Жаблянов за \"арогантно\". \"Първо трябваше да се извините на тези хора, които присъстват тук от Съюза на репресираните\", скара се той на социалиста. \"Днешната оставка, която ще гласуваме, е за доброто на демокрацията\", обобщи Цветанов. Той благодари на Воля и Патриотите за подкрепата, а специално на Марешки, че не се поддал на заплахите на социалистите, че ще поискат и неговата оставка, ако гласува срещу Жаблянов.   Цветанов успокои Жаблянов, че спокойно щял да може да излага идеите си като редови депутат, а не като зам.-председател на парламента.   Цветанов обвини и Нинова в \"спекулативно поведение\" относно внушенията, че управляващите не са забранили провеждането на Луковмарш. Законодателството в България, когато има подобно шествие, има уведомителен характер\", оправда се той.   Според Цветанов Жаблянов трябваше да се извини на хората от Съюза на репресираните. „Ето това е най-болното, което можем да констатираме от изказването на Жаблянов“, смята още лидерът на ПГ на ГЕРБ.     Цветанов уточни, че ГЕРБ иска европейската перспектива за Западните Балкани и спокойствие, но БСП се възползва, за да отклонява и да провокира скандали. „  Той допълни, че левицата няма възможността да спечели избори, защото ние сме свидетели на това, което са правили и правят като поведение. „Те искат да ни отклонят от европейския път. Ние сме демократична партия и няма да го позволим“, коментира още Цветанов.   Според него БСП са си намерили истински говорител в лицето на Румен Радев.  “, категоричен бе вторият човек в ГЕРБ.    ", "date": "2018.02.21", "title": "Цветанов вкара интрига в БСП: Жаблянов даде заявка за председателския пост"}
{"url": "http://epicenter.bg/article/Novo-veto-na-prezidenta--Radev-varna-promenite-v-Zakona-za-bankovata-nesastoyatelnost/147737/2/0", "text": "  Президентът Румен Радев връща за ново обсъждане § 5, § 6 и § 7 от Преходните и заключителните разпоредби на Закона за изменение и допълнение на Закона за банковата несъстоятелност, приет на 9 февруари 2018 г. Това съобщиха от прессекретариата на държавния глава.   Президентът подкрепя усилията на Народното събрание за по-голяма ефективност при защитата на публичния интерес в производството по банкова несъстоятелност, но тя следва да бъде постигната с конституционносъобразни средства. В тази връзка държавният глава има възражения по някои от Преходните и заключителните разпоредби на приетия закон. С тях се преуреждат с обратно действие в нарушение на правовата държава настъпили правни последици, придобити права и погасени задължения.   В мотивите си държавният глава подчертава, че обществото има нужда да знае конкретните измерения на последиците от приетия закон. Когато решава да приложи такава крайна мярка, Народното събрание би следвало открито да дебатира колко са обезпеченията, които ще бъдат нищожни, колко са прехвърлянията на акции и дялове, които ще бъдат относително недействителни, приблизително каква ще е стойността, с която ще бъде увеличена масата на несъстоятелността на КТБ след прилагането на закона. Само по този начин защитата на обществения интерес, изтъквана като основна цел на ЗИД ЗБН, ще придобие конкретни измерения.   Публикуваме мотивите на президента Румен Радев за връщане за ново обсъждане в Народното събрание на разпоредби от Закона за изменение и допълнение на Закона за банковата несъстоятелност, приет от 44-то Народно събрание на 9 февруари 2018 г., без редакторска намеса:   \"Уважаеми народни представители, Споделям обявената цел на промените, направени със Закона за изменение и допълнение на Закона за банковата несъстоятелност – да се подобри нормативната уредба в производствата по несъстоятелност на банки и да се улеснят фактическите и правни възможности на синдиците за попълване на масата на несъстоятелността. Подкрепям усилията на Народното събрание за по-голяма ефективност при защитата на публичния интерес в производството по банкова несъстоятелност, но тя следва да бъде постигната с конституционносъобразни средства. В тази връзка имам възражения по някои от Преходните и заключителните разпоредби на приетия закон. Без съмнение, конституционното правомощие на Народното събрание да приема закони, включва и правото му да преуреди вече настъпили правни последици от юридически факти, възникнали преди приемането на съответния закон. Тази дейност на Народното събрание обаче следва да бъде упражнявана в рамките, очертани от конституционния принцип за правовата държава. Като концепция този принцип изисква последователно законодателно регулиране на обществените отношения, поддаващи се на трайна уредба (Решение № 3 от 2008 г. по к. д. № 3 от 2008 г.). Свързани с правовата държава са и принципите за правната сигурност, предвидимост и стабилност, принципът за забрана на обратното действие на правните норми, както и принципът за закрила на законно придобити права (Решение № 4 от 11.03.2014 г. по к. д. № 12/2013 г.; Решение № 10 от 29.09.2016 г. по к. д. № 3/2016 г.; Решение № 12 от 11.11.2010 г. по к. д. № 15/2010 г.; Решение № 7 от 29.09.2009 г. по к. д. № 11/2009 г.; Решение № 7 от 19.06.2012 г. по к. д. № 2/2012 г.). Всеки закон включва правила за поведение, които за да могат да бъдат спазвани от адресатите, следва да действат занапред - т.е. само за факти и обстоятелства, които възникват след влизането на закона в сила. Преобладаващата част от Преходните и заключителните разпоредби на Закона за изменение и допълнение на Закона за банковата несъстоятелност (ЗИД ЗБН) обаче имат същинско обратно действие. Те се прилагат спрямо факти, които са настъпили преди влизането на ЗИД ЗБН в сила и по отношение на които са се породили правни последици, като ги преурежда така, че да настъпят нови правни последици. С § 5, ал. 1 се обявяват за нищожни заличаванията на учредени от длъжници или трети лица обезпечения в полза на Корпоративна търговска банка (КТБ), извършени от квесторите, временните и постоянните синдици на тази банка. Това обхваща периода от поставянето на банката под специален надзор (20.06.2014 г.) до започването на осребряване на имуществото. Така на нищожността, като най-тежка юридическа санкция за действителността на заличаванията, се придава обратно действие. Съгласно § 5, ал. 3 пак за минал период от време се обезсилват сроковете, изтекли по отношение на всички учредени в полза на КТБ обезпечения. По силата на § 6 се въвежда относителна недействителност на сделки, имащи за предмет прехвърляне на дялове или акции, извършени от длъжници на КТБ след поставянето на банката под специален надзор. Тъй като КТБ е поставена под такъв надзор на 20.06.2014 г., това правило също е с обратно действие. С § 7 цитираните разпоредби се прилагат също с обратна сила и за откритите до влизането на този закон в сила производства по несъстоятелност. По този начин нищожността и относителната недействителност се прилагат спрямо заличавания, както и спрямо прехвърляния на дялове и на акции, които са съобразени с действащото към момента на извършването им законодателство. Така с приетия закон се засягат придобити вече права или погасени задължения. Безспорно законодателят преценява как да уреди и преуреди обществените отношения, но в случая са нарушени границите, очертани от принципа за правната сигурност, изискващ стабилност на правните действия/сделки и предвидимост на правните последици от различните юридически факти. Да се предвижда недействителност, а още повече нищожност, когато при извършването на действията/сключването на сделките на правните субекти не са били известни предпоставките за обявяването им за нищожни или за недействителни, не е в съответствие с принципа за правовата държава. Убеден съм, че обществото има нужда да знае конкретните измерения на последиците от приетия закон. Когато решава да приложи такава крайна мярка, Народното събрание би следвало открито да дебатира колко са обезпеченията, които ще бъдат нищожни, колко са прехвърлянията на акции и дялове, които ще бъдат относително недействителни, приблизително каква ще е стойността, с която ще бъде увеличена масата на несъстоятелността на КТБ след прилагането на закона. Само по този начин защитата на обществения интерес, изтъквана като основна цел на ЗИД ЗБН, ще придобие конкретни измерения. Необходимо е да се има предвид, че закрилата срещу обратното действие на правните норми е също така елемент на фундаменталния принцип, изведен от Съда на Европейския съюз - принципа за правна сигурност (дело 122/78, Töpfer v. the Commission (1978) ECR 1019; виж и дело 74/74, CNTA v. the Commission (1975) ECR 533). Той е елемент на правото на Европейския съюз и България като държава членка е длъжна да го съблюдава при приемането на вътрешното си законодателство. Уважаеми народни представители, Въз основа на изложените мотиви упражнявам правото си по чл. 101, ал. 1 от Конституцията на Република България да върна за ново обсъждане § 5, § 6 и § 7 от Преходните и заключителните разпоредби на Закона за изменение и допълнение на Закона за банковата несъстоятелност, приет на 9 февруари 2018 г\".  ", "date": "2018.02.21", "title": "Ново вето на президента! Радев върна промените в Закона за банковата несъстоятелност"}
{"url": "http://epicenter.bg/article/Borisov--Koyto-iska-da-se-razhozhda-s-kolata-iz-tsentara-na-Sofiya--da-plashta-poveche/147738/2/0", "text": "Столична община да помисли да направи скъпа зона в центъра и който иска да се разхожда с колата из града, да плаща повече. Това каза министър-председателят Бойко Борисов в началото на правителственото заседание, предаде Агенция „Фокус“.  „151 млн. лв. са много пари и то за едни от любимите места на софиянци, след „Витошка“, която стана прекрасна. Това е ул. „Граф Игнатиев“, всички прилежащи улици към тях. Новите трамваи не само гарантират чистота на въздуха, но и чистота от шума, защото всички тези 20 км трамвайни линии, които тропат и лопат сега, всичко това ще бъде обезшумено, за да могат в тези квартали хората да не чуват тези звуци, които има в момента“, коментира Борисов.  „Едно време, като станах кмет, най-младият тролей беше по-стар от мен, да не говорим за трамваите, нямаше нито един. Но автобусите от Орлов мост, особено бяха видни по „Цариградско шосе“, като тръгваха до „Плиска“ – черен дим. Също бяха стари „Икарус“ и нямаше нищо ново“, коментира премиерът.  По думите му сега всичко е обновено и то по най-високи стандарти.  „Като постигнете да се уплътни и с метрото вече зоната, трябва да направите скъпа зона в София - центъра. Така както цяла Европа – който иска сам човек да се разхожда с колата из града, трябва да си плаща повече, защото замърсява и въздуха повече. Тези пари трябва да отидат в места, където да свалим хората от автомобилите. Не стига, че е по-евтино и бързо, но и 100% екологично чисто. Тези зони за отдих, парковете, домовете за социални грижи и това което правим, е мисля изцяло в полза на хората. Надявам се до края на годината да почнем от „Младост“ от „Черната котка“ или „Църна маца“. От „Младост“ Горанов тръпне в очакване да започнем до „Църна маца“ и съответно от другата страна от „Борис III“ до магистрала „Люлин“, каза още Бойко Борисов.  Отпуснатите 151 млн. лв. за София се връзват по адекватен и обективен смисъл с всички приоритети на правителството, каза министърът на регионалното развитие и благоустройството Николай Нанков.  „Това са най-видимите проекти за софиянци. Не само за централната градска част, която ще бъде напълно обновена – пространството около пл. „Гарибалди“, пл. „Славейков“ и пл.„Патриарх Евтимий“ по протежение на бул. „Граф Игнатиев“, църквата „Св. Седмочисленици“ с парковото пространство, „Златна София“. Всички тези части ще имат изцяло нов облик за жителите и гостите на София. Градският транспорт - в унисон с политиките, които прави Столична община за ниско въглеродни емисии, ограничаване на парниковите газове, а и като цяло проблемите с атмосферния въздух, фините прахови частици. Парите се връзват в изключително адекватен и обективен смисъл с всички приоритети на правителството“, обясни Нанков. По думите му отделно от това с екипа на Йорданка Фандъкова с днешния акт са договорили 62% от общия си ресурс по програмата. „Това е изключително голям напредък. С оперативната програма вече с този акт сме със 72% договореност на средствата“, каза още Николай Нанков.  Правителството отпусна 151 млн. лв. безвъзмездно финансиране за реконструкция на централната градска част. Това каза в началото на правителственото заседание кметът на София Йорданка Фандъкова.  „Днес наистина е важен ден за София, както и за нашия екип. Днес подписваме договори за безвъзмездно финансиране за 4 важни проекта за София. Искам да благодаря на първо място на министър-председателя и на цялото правителство за съвместната работа и партньорство, специално да благодаря на министър Нанков и зам.-министър Николова и целия екип на управляващия орган в МРРБ, както и на моя екип. Това са проекти на обща стойност 173,5 млн. лв., като безвъзмездното финансиране е в размер на 151 млн. лв. и Столична община от общинския бюджет съфинансира 23 млн. лв. Проектите са 4, два от тях са големите проекти за градската среда и за столичния градски транспорт. София ще получи средства за цялостна реконструкция и благоустройство на близо 200 дка територия в централната градска част, цялостна реконструкция на ул. „Граф Игнатиев“, заедно с пл. „Славейков“ и съседни улици, както и градинката на „Св. Седмочисленици“, цялостна реконструкция на зоната около храм-паметника „Св. Александър Невски“, частта пред Народното събрание“, обясни Фандъкова.  По думите ѝ това е най-представителната част на града, която благодарение на тези средства в следващите 2 години трябва да бъде напълно обновена.  „Изключително важен проект за града и подобряването качеството на въздуха е вторият етап от проектът за интегриран столичен градски транспорт. Той включва цялостно обновяване на линията на трамвай №5, като изключим частта около Руски паметник, която беше реконструирана скоро, нови спирки. Първите спирки с видеонаблюдение ще бъдат по линията на трамвай №5, а също така и приоритизация на трамвая пред останалия транспорт - на всички светофари, през които преминава трамвай №5 ще има възможност да се дава предимство на трамвая. Това със сигурност ще увеличи скоростта на трамвая. Разбира се, ще има и изцяло нови мотриси. Процедурата за закупуване на трамваите приключи. В момента има обжалвания в съда“, допълни тя.  Фандъкова отбеляза, че това са 13 нови трамвая, като голяма част от тях се надява да бъдат доставени до края на годината.  „Ще бъде изцяло реконструирана и линията по ул. „Каменоделска“. Това са 25 км нови трамвайни релси и очакванията ни са това да подобри качеството на обслужване и близо 1,6 млн. пътувания в повече да се осъществяват годишно в тези трамваи. Не по-маловажни са другите два проекта – за социална интеграция“, посочи тя и уточни, че те са на стойност 2,5 млн. лв. Фандъкова обясни, че ще бъдат създадени 7 нови социални услуги, предимно за деца, лишени от родителска грижа и с различни проблеми.  „Това е надграждане на проекта за деинституционализация. Столична община беше първата, която закри домовете от стар тип още в края на 2014 г. Изградихме 13 центъра от семеен тип и две защитени и едно преходно жилище. В новите услуги децата ще получават допълнителни грижи и подкрепа, за да могат да се интегрират по-добре в обществото“, каза още Йорданка Фандъкова.  ", "date": "2018.02.21", "title": "Борисов: Който иска да се разхожда с колата из центъра на София, да плаща повече (Видео)"}
{"url": "http://epicenter.bg/article/Vizhte-resheniyata-na-pravitelstvoto-ot-dnes/147744/2/48", "text": "  Правителството одобри становище по конституционно дело №14 за 2017 г. То е образувано по искане на 66 народни представители за установяване на противоконституционност на чл. 6, ал. 1, Раздел ІІ, т. 1.2 „Субсидии и други текущи трансфери“ от Закона за държавния бюджет на Република България за 2018 година. Искането се основава върху тезата, че оспорената разпоредба е приета в нарушение на конституционната норма законите да се обсъждат и приемат с две гласувания.   В становището се застъпва тезата, че оспорената разпоредба не противоречи на Конституцията и искането следва да се отхвърли като неоснователно.   Проф. Николай Червенков е предложен за удостояване с орден „Св. Св. Кирил и Методий“   Правителството предлага на Президента на Република България да награди проф. Николай Червенков с орден „Св. Св. Кирил и Методий“ – първа степен, за неговите големи заслуги в областта на историческата българистика и за развитието на българската просвета и култура. Предложението е инициирано от Научното дружество на българистите в Молдова.   Николай Николаевич Червенков е роден през 1948 г. в с. Городнее, Одеска област, Украйна, в семейство на потомци на български преселници. Завършва историческия факултет на Одеския национален университет. През 1981 г. получава степен доктор по история, а през 2003 г. става доктор на историческите науки с дисертация на тема „Формиране на българската държавност през Възраждането“. Проф. Червенков специализира в Института по история на БАН и е заместник-директор на Института за междуетнически изследвания в Молдова, където завежда секция „Българистика“.   Дълго време проф. Червенков е хоноруван доцент в Молдовския университет и Кишиневския педагогически университет по учебен курс „История на българския народ“. Той е един от създателите на Тараклийския държавен университет „Григорий Цамблак“, на който през 2004 г. е избран за първи ректор. Тази длъжност изпълнява до 2010 г., след което продължава да работи в университета като професор. Автор и съавтор е на повече от 200 статии, студии, книги, учебници, включително 16 монографии.   Проф. Червенков е един от инициаторите за създаването на държавен орган за българите в чужбина и има принос в откриването и дейността на Посолството на България в Молдова. Благодарение на неговата активност се дава голям тласък за възстановяването и разширяването на контактите между България и българската историческа диаспора в областта Бесарабия.   Носител е на редица отличия както от страна на Република Молдова, така и от Република България. Сред тях са паметен медал „Иван Вазов“ на Държавната агенция за българите в чужбина, почетен знак „Признание“ на Молдовската академия на науките, почетен знак на Президента на Република България, почетен знак „Марин Дринов“ на БАН, почетен знак на Общобългарския комитет „Васил Левски“ и други.     Националният център за рехабилитация на слепи е признат за представителна организация на национално равнище в Националния съвет за интеграция на хората с увреждания за нов тригодишен период. Акцент в дейността на сдружението е извършването на основна рехабилитация, обучение, предпрофесионална и професионална подготовка и преквалификация на зрително затруднени лица за тяхната пълноценна интеграция в обществото.   Националният съвет за интеграция на хората с увреждания е консултативен орган към Министерския съвет. Членуващите в него неправителствени организации защитават интересите на хората с увреждания и изразяват становища по нормативни и стратегически документи, с което допринасят за изпълнението на държавната политика за интеграция на хората с увреждания и за усъвършенстване на нормативната база.     Правителството одобри едностранна декларация по жалбата на Райна Вълкова срещу България пред Европейския съд по правата на човека. Размерът на предвиденото обезщетение е 3000 евро.   Жалбата е във връзка с предявен иск за възстановяване на накърнена наследствена част. Г-жа Вълкова твърди, че е била лишена от ефективен достъп до съд, тъй като по време на съдебния процес е прието тълкувателно решение, с което е въведено ново изискване за приемане на наследството по опис. Това изискване не е съществувало към момента на откриване на наследството или предявяване на иска.   Едностранна декларация се прави в случаите, когато ЕСПЧ е предложил на страните да приключат делото с приятелско споразумение, посочил е сумата за обезщетение, но жалбоподателят е отхвърлил предложението. Едностранната декларация слага край на делото и със заплащане на обезщетението ЕСПЧ закрива случая.     Правителството одобри допълнителни разходи по бюджета на Министерството на отбраната в размер на 900 000 лв. Средствата са планирани в централния бюджет за 2018 г. за финансово осигуряване на приноса на България за Доверителния фонд на НАТО за поддържане на Афганистанската национална армия.   Приносът на България към Доверителния фонд на НАТО е определен с решение на Министерския съвет от април 2016 г. и е част от международните усилия за постигане на трайна сигурност и стабилност в Афганистан. Един от начините за това е да бъдат подкрепени финансово способностите на Афганистанската национална армия.   В центъра на трайното партньорство между Алианса и Афганистан е поетият от съюзниците дългосрочен политически и практически ангажимент за изграждането и поддържането на надеждни афганистански сили за сигурност, способни да поемат отговорност за сигурността на населението на цялата територия на страната.     Правителството одобри решение за отчуждаване на части от два имота – частна собственост, за модернизацията на съществуващо трасе по пътя Калотина – Софийски околовръстен път. Терените с обща площ 450 кв. м се намират в землището на Драгоман. Средствата за обезщетяване на собствениците са за сметка на Агенция „Пътна инфраструктура“, а решението на МС може да бъде обжалвано по реда на АПК в 14-дневен срок от съобщаването му на заинтересованите лица.   Едноетажната сграда на хижа „Здравец“ край с. Гълъбово, община Куклен, се предоставя на Центъра за спешна медицинска помощ – Пловдив. Решението на правителството позволява създаване на условия за отдих и почивка на служителите на спешния център.   Министерството на земеделието, храните и горите получава правото на управление върху помещение от 50 кв. м в административната сграда на ул. „Независимост“ №5 в Добрич. То ще се ползва за нуждите на областната дирекция „Земеделие“. От публична в частна държавна собственост беше променен статутът на имоти, управлявани от Министерството на земеделието, храните и горите. Терените се намират в защитената местност „Атолука“ край с. Равногор, община Брацигово, чиято площ е намалена със заповед на министъра на околната среда и водите от 2016 г. Поради това имотите са изгубили характеристиките си на публична държавна собственост.   За частна държавна собственост е обявен и имот в с. Трояново, област Стара Загора, предоставен през 2007 г. на Министерството на правосъдието за нуждите на Главна дирекция „Изпълнение на наказанията“. Имотът не е ползван и не е необходим за затвора в Стара Загора, какъвто е бил мотивът за предоставеното на МП право на управление. За ползването му не са постъпили искания от страна на ведомства, регионални структури и други юридически лица на бюджетна издръжка, а предоставянето му за управление на областния управител е неефективно и нецелесъобразно, тъй като ще увеличи значително данъчната тежест за областната администрация. Поради това правителството възлага на Агенцията за приватизация и следприватизационен контрол да извърши приватизация на терена от 17,7 дка и построените в него осем сгради.     Правителството даде съгласие Полша да открие почетно консулство в Несебър с консулски окръг, обхващащ територията на общините Бургас, Варна и Добрич. За почетен консул е предложена Лидия Барбара Пиетшик - Вангелова.   Г-жа Пиетшик - Вангелова има професионален опит в областта на международната търговия. От 2004 г. тя е ръководител на Полското културно-образователно дружество „Владислав Варненчик“, отдел – Бургас. Удостоявана е с наградата „Бене Мерито“ на министъра на външните работи на Полша и със Златен кръст за заслуги от президента на Полша. Откриването на почетното консулство ще допринесе за стимулирането на българо-полските отношения, които през последните години се развиват динамично във всички сфери на обществения живот.     Вековните букови гори на резерватите в Национален парк „Централен Балкан“ стават част от сериен обект на световното наследство на ЮНЕСКО „Старите и вековни букови гори на Карпатите и други региони в Европа“. Правителството одобри съвместна декларация за обявяването на обекта, който е разположен на територията на Австрия, Албания, Белгия, България, Румъния, Словения, Испания, Италия, Хърватска, Германия, Украйна и Словакия. С декларацията участващите държави се ангажират да създадат интегрирана система за управление на серийния обект, която да гарантира неговата защита.   Серийният обект беше одобрен от Комитета за световно наследство на ЮНЕСКО на 41-ата му сесия в Краков през юли 2017 г. Той включва 78 компонента, разположени на територията на 12 европейски държави. България участва в номинацията с най-представителните букови гори в деветте резервата, разположени на територията на Национален парк „Централен Балкан“ – „Боатин“, „Царичина“, „Козя стена“, „Стенето“, „Соколна“, „Пеещи скали“, „Стара река“, „Джендема“ и „Северен Джендем“, които вече са в списъка на ЮНЕСКО.   Разширеният сериен обект (досега той обхващаше само територии в Германия, Украйна и Словакия) представлява изключителен пример за незасегнати, комплексни гори в умерения пояс, които демонстрират разпространението на европейския бук от последната ледникова епоха до днес. Уникално за обекта е и големият брой участващи държави – прецедент в историята на Конвенцията за опазване на световно наследство. Включването на България в него е поредно признание за уникалността на българската природа и традициите в нейното опазване. Решението за участие на България в серийния обект беше взето след допитване до заинтересованите институции на регионално и местно ниво – съответните областни управители и общини, в чийто териториален обхват попадат въпросните резервати. С обявяването на буковите гори в Национален парк „Централен Балкан“ за част от обекта на световното наследство не се налагат допълнителни режими и ограничения, тъй като те и сега са в територии с най-строг режим на опазване.     Правителството се запозна с доклади за проведени заседания на Съвета на Европейския съюз.;   По време на заседанието на ЕКОФИН, състояло се на 23 януари в Брюксел, министър Владислав Горанов представи работната програма на Българското председателство в областта на икономическите и финансовите въпроси. Европейската комисия презентира приетия на 6 декември пакет по задълбочаване на Икономическия и паричен съюз, след което се проведе политически дебат по темата. Одобрени бяха заключения на Съвета във връзка с Европейския семестър за 2018 г. и беше приета препоръка на Съвета по отношение на икономическата политика на еврозоната. Състоя се и дискусия по темата за прилагането на плана за действие за справяне с необслужваните кредити в Европа.   В доклад на министър Валентин Радев са представени резултатите от проведената на 25 януари в София неформална среща на министрите на вътрешните работи от ЕС. Дискусиите на нея бяха свързани с миграцията и убежището, както и с граничната сигурност.   „Лийв Табако - А. Михайлидис“ АД е с отнето разрешение за промишлена обработка на тютюн   Правителството прие решение за отнемане за срок от три години на разрешението за промишлена обработка на тютюн на „Лийв табако - А. Михайлидис“ АД - Сандански. Причината е в неизпълнени изисквания на законовите и подзаконовите нормативни актове, свързани с издаденото разрешение за промишлена обработка на тютюн, а именно – изкупена от дружеството, но неизплатена на тютюнопроизводителите продукция.     „Булмекс“ ЕООД ще проучва възможностите за добив на строителни материали в площите „Джулиница“ и „Даневата воденица“, които се намират в общините Мизия и Козлодуй. Разрешенията се предоставят за срок от една година, като за този период дружеството ще вложи минимум 75 хил. лв. в проучвателните дейности. Те ще се извършват за сметка на титуляра на разрешението и при спазване на всички ограничения, наложени от законодателството. За обезпечаване на задълженията по опазване на околната среда и земите дружеството ще представи банкова гаранция, валидна за целия срок на договора.     Правителството одобри проекта на меморандум за разбирателство между Министерството на труда и социалната политика на България и Министерството на труда, заетостта, ветераните и социалните въпроси на Сърбия.   Документът предвижда двете институции да задълбочат обмяната на опит и добри практики за ефективно управление в сферата на труда, заетостта, интеграцията на хората с увреждания, ранното детско развитие. България и Сърбия ще си сътрудничат и за усъвършенстване на трудовото и социално-осигурителното законодателство и прилагането на държавни политики за насърчаване на заетостта и професионалното обучение на заети и безработни. Двете страни ще реализират съвместни инициативи и в областта на трудовите отношения, превенцията на недекларираната заетост и предотвратяването на злоупотребите със социални и семейни помощи. Регламентирана е възможност за участие със съвместни проекти по европейски и международни донорски програми.     Правителството одобри позициите на България за участие в неформалното заседание на Европейския съвет, което ще се проведе на 23 февруари в Брюксел. Очаква се държавните и правителствените ръководители да обсъдят две основни теми – състава на Европейския парламент след изборите през 2019 г. и Многогодишната финансова рамка на ЕС след 2020 г. в контекста на оттеглянето на Обединеното кралство.   Предложението на ЕП е 27 от освобождаващите се общо 73 места да бъдат разпределени на принципа на регресивната пропорционалност на база демографското състояние на държавите членки, а останалите 46 места да бъдат замразени за потенциални бъдещи разширявания на ЕС. При така предложеното разпределения България ще запази броя на евродепутатите си. По отношение на бюджета ЕС се изправя пред задачата „да финансира повече с по-малки“. България смята, че държавите членки трябва първо да постигнат съгласие по ключовите приоритети на Съюза в периода след 2020 г.   Одобрени бяха и позициите на България за заседанията на Съвета на ЕС „Общи въпроси“ и „Общи въпроси“ (чл. 50), които ще се проведат на 27 февруари в Брюксел. Съвет „Общи въпроси“ ще обсъди анотирания дневен ред за заседанието на Европейския съвет през март 2018 г. По предварителна информация и предвид заключенията на Европейския съвет от октомври и декември 2017 г., възможните теми на Европейския съвет ще бъдат миграция, заетост и социална политика, данъчна и търговска политика на ЕС. Съвет „Общи въпроси“ (чл. 50) ще обсъди състоянието на преговорите относно оттеглянето на Обединеното Кралство от Европейския съюз. Предварителната информация е за липсата на значителен напредък и констатирано разминаване в позициите на двете страни.   Правителството одобри и позицията на страната ни за неформалната среща на министрите, отговарящи за търговията в ЕС. Тя ще се проведе на 27 февруари София в две пленарни сесии. На първата сесия ще бъдат обсъдени перспективите пред многостранната търговска система. Българското председателство ще инициира дискусия за възможните действия от страна на ЕС след проведената през м. декември 2017 г. единадесета министерска конференция на Световната търговска организация (СТО). Във втората пленарна сесия ще бъде разгледано състоянието на водените от ЕС преговори по споразумения за свободна търговия, по-специално с Мексико и страните от Меркосур. Министрите ще обменят виждания по прилагането на разпоредбите за търговията и устойчивото развитие в споразуменията за свободна търговия на ЕС с други страни и региони.   Одобрена беше и позицията на България за заседанието на КОРЕПЕР II във формат Конференция на представителите на правителствата на държавите членки. То ще се проведе на 28 февруари в Брюксел и на него ще бъде разгледан въпросът за назначаването на девет съдии и трима генерални адвокати в Съда на ЕС. Сред тях е българската кандидатура за съдия Александър Арабаджиев, когото страната ни издига за трети мандат. Освен неговата номинация и направените от Чехия, Германия, Франция, Италия, Кипър, Латвия, Холандия и Швеция предложения за съдии в Съда на ЕС, страната ни ще изрази подкрепата си и за кандидатурите на Франция, Италия и Полша за генерални адвокати.     Министерският съвет прие решение, с което увеличи със 156 млн. лв. ангажиментите за разходи, които може да бъдат поети през 2018 г. от Държавната агенция „Държавен резерв и военновременни запаси“.   Решението ще позволи да бъдат поемани ангажименти за последователно финансиране на Инвестиционната програма на държавната агенция и тя да бъде изпълнена в определения срок – до 2022 г.     Правителството прие промени в четири постановления, свързани с финансирането, приема и отпускането на стипендии в държавните висши училища и научните организации.   Промените в ПМС 328/2015 г. са свързани с изпълнение на плана по Стратегията за развитие на висшето образование в Република България за периода 2014-2020 г., който предвижда делът от средствата за издръжка на обучението, получавани въз основа на комплексна оценка за качеството на обучението и съответствието му с потребностите на пазара на труда, да нарасне на 50 на сто през 2018 г. и на 60 на сто през 2020 г.   Във връзка с това са въведени два допълнителни коефициента. Първият е за приоритетни професионални направления с намаляващ прием, като за тях се наблюдава отчетен период от 5 години назад във времето. Вторият коефициент е само за обучения, провеждани по професионални направления в определени области на страната с нисък икономически статус. Това са областите Видин, Враца, Кърджали, Смолян и Ловеч, където има филиали на държавни висши училища. Целта от въвеждането на първия допълнителен коефициент е да бъде насърчен приемът по приоритетни професионални направления там, където няма достатъчно интерес от страна на кандидат студентите. Вторият коефициент се въвежда на териториален принцип, за да бъде подпомогнато обучението в области на страната със слабо икономическо развитие, в които има филиали на университети.   В резултат на насърчаващ механизъм беше увеличен приемът във висшите училища по професионално направление (ПН) „Информатика и компютърни науки“ и ПН „Комуникационна и компютърна техника“. Достигнатият по-голям брой на приетите студенти по тези професионални направления през двете учебни 2016/2017 и 2017/2018 години дава възможност за устойчиво планиране на по-голям брой на приеманите студенти през следващите учебни години. Затова се предлага да отпаднат допълнителните преференции за тях, предвидени в ПМС 64/2016 за условията и реда за утвърждаване на броя на приеманите за обучение студенти и докторанти в държавните висши училища и за приемане на Списък на приоритетните професионални направления и на Списък на защитените специалности. Предвижда се също максимално допустимият брой на приеманите за обучение студенти и докторанти да се определя за равен на свободния капацитет на съответното професионално направление и да се прилага, освен за ПН „Математика“, и за “Педагогика на обучението по…“, „Религия и теология“, „Физически науки“, „Химически науки“, „Енергетика“, „Материали и материалознание“ и „Химически технологии“.   С промените се предвижда още да не се предлага за утвърждаване прием за неприоритетни професионални направления, за които максимално допустимият брой на приеманите за обучение студенти и докторанти е под 15. Целта е да се ускори процесът по оптимизиране броя на професионалните направления, по които висшите училища провеждат обучение.   Друга промяна е свързана с възможността за утвърждаване на по-голям брой на студенти във висши училища, които обучават по ПН „Туризъм“ и се намират в административни области, за които добавената стойност по факторни разходи, която се формира от сектор „Туризъм“, е средно над 4% по данни на НСИ за последните три години. Тази мярка се налага от необходимостта от оперативни ръководни, както и изпълнителски кадри за туристическата индустрия в България.   С измененията на ПМС 103/1993 г. за осъществяване на образователна дейност сред българите в чужбина се увеличава от 1000 на 2000 броят на осигурените от българската държава места за обучение на наши сънародници от чужбина в държавните висши училища и научни организации за образователно-квалификационните степени „бакалавър“ и „магистър“. За първенците на националните олимпиади по български език и литература и за първенците на випуски на средни и висши училища в райони с компактно население от българска народност в Украйна, Молдова, Сърбия, Румъния и Казахстан местата се увеличават от 15 на 30. За образователната и научна степен „доктор“ увеличението е от 20 на 40 места, а за следдипломна специализация периодът от 120 месеца се увеличава на 240 месеца. Във връзка с разширяването на мрежата от училища в чужбина с преподаване на български език и литература, история на България, география на България и др., се одобрява увеличаване на броя на преподавателите, изпращани от МОН в тези училища от 30 на 50.   Основни предпоставки за приетите промени са, че в страни като Украйна, Молдова, Сърбия, Република Македония, Албания се наблюдава трайна тенденция на увеличаване броя на кандидатите за студенти, докторанти и специализанти и повишен интерес към обучение в български висши училища и научни организации.   Предложените промени в ПМС №90/2000 г. за условията и реда за предоставяне на стипендии на студентите, докторантите и специализантите от държавните висши училища и научни организации са в две посоки. Дава се възможност на висшите училища да предоставят допълнителни стипендии на студентите, обучаващи се в специалности от т. нар. приоритетни професионални направления. Другата промяна е свързана с актуализирането на размерите на някои видове стипендии. От 450 лв. на 500 лв. месечно се увеличава стипендията за докторантите. Този размер е максималната възможна сума на този етап и е следствие от редица направени анализи и проведени разговори с представители на докторантите и висшите училища.   От 135 лв. на 250 лв. се увеличава и размерът на стипендиите, предоставяни на студенти-чужденци, приети за обучение в България по Централноевропейската програма за обмен в университетското образование CEEPUS III. Целта е да се постигне донякъде по-справедливо компенсиране на разходите на тези студенти при престоя им у нас, защото българските студенти, обучаващи се в чужди висши училища по тази програма за обмен, получават стипендии в размер приблизително от 200 евро. В изпълнение на националната политика към българите зад граница, увеличение има и при стипендиите, предоставяни на студенти, приети за обучение в Тараклийския държавен университет в Молдова съгласно Споразумението между правителствата на двете държави.   Всички промени са израз на държавната политика, очертана в Стратегията за развитие на висшето образование, приета от Народното събрание, и направените анализи на висшето образование и пазара на труда.     Правителството одобри промени в Правилника за прилагане на Закона за експортния контрол на продукти, свързани с отбраната, и на изделия и технологии с двойна употреба. Промените са свързани с оптимизиране на разпоредбите и еднозначното им тълкуване.   Определя се срокът, в който е необходимо заявителите да предоставят искане за удължаване на валидността на удостоверенията за износ, внос и трансфер на продукти, свързани с отбраната. Уеднаквяват се изискванията за трансфер и внос на продукти за територията на България, свързани с отбраната.     Министерският съвет одобри позицията и състава на българската делегация за XVIII сесия на българо-индийската междуправителствена комисия за икономическо и научно-техническо сътрудничество. Тя ще се проведе на 6 март в Делхи. От българска страна делегацията ще бъде ръководена от заместник-министъра на икономиката Александър Манолев, а от индийска – от заместник-министъра на търговията и индустрията Рита Теаотия.   Индия е значим икономически партньор на България в Азия, с бързо развиващ се пазар с над 1,3 млрд. потребители. През последните години двустранната търговия постепенно нараства, а износът ни през 2016 г. е по-голям с 83% на годишна база. Като стоки с най-голям потенциал за експорт се оценяват селскостопанските и козметичните продукти.   По време на сесията ще бъдат обсъдени възможностите за задълбочаване на двустранното сътрудничество в областта на търговията и инвестициите, селското стопанство, транспорта, информационните технологии и съобщенията и други области от взаимен интерес.     Правителството одобри проекта на споразумение между ИА „Морска администрация“ и Румънската морска администрация за условията и реда за извършване на проверки на плавателни съдове по вътрешните водни пътища в българо-румънския участък на река Дунав.   Документът е с технически характер и има за цел да уреди условията и реда за извършване на допълнителни проверки на плавателните съдове в изпълнение на изискване на Директива 2006/87/ЕО. Основните договорености са свързани с взаимно признаване на контролните проверки на чуждестранни за двете страни плавателни съдове в общия участък на Дунав, въвеждане на единни критерии за подбор на плавателни средства за проверка, изграждане, въвеждане в експлоатация и последващо надграждане на единна електронна информационна система и база данни за подбор на плавателни средства за проверка и др.     Правителството упълномощи министъра на транспорта, информационните технологии и съобщенията да подпише Меморандум за разбирателство между Република България и Република Сърбия за подобряване на ефективността на железопътния транспорт. Със споразумението, чийто текст беше одобрен на днешното заседание на кабинета, се задълбочава сътрудничеството при изграждането на железопътната инфраструктура по транспортен коридор №10. С него се заявява общото намерение да бъде проучена възможността за съвместен подход към европейските фондове или други международни институции за финансиране на проектите по коридор 10. Споразумението регламентира и въвеждането на по-ефективен граничен контрол, който ще улесни преминаването на товарните влакове.   Подписването на меморандума беше договорено на среща между министър Ивайло Московски и вицепремиерът и министър на строителството, транспорта и инфраструктурата на Сърбия Зорана Михайлович в края на януари тази година.   България и Сърбия ще си сътрудничат и в развитието на пристанищната инфраструктура по река Дунав. Меморандумът, който ще бъде подписан, ще спомогне за съхранението и преноса на втечнен природен газ между двете страни. С подписването на документа се цели да бъде установено институционално сътрудничество, за да се определи рентабилността на изпълнението на бъдещи инфраструктурни проекти за изграждане на пристанищни съоръжения, необходими за претоварване на втечнен природен газ по река Дунав, в контекста на обявеното изграждане на газопреносна връзка между България и Сърбия.     Правителството прие поправки в Наредбата за трудовите и непосредствено свързани с тях отношения между членовете на екипажа на кораба и корабопритежателя. С тях се създават специфични правила за организация на работното време и почивките на екипажите, плаващи под българско знаме по вътрешните водни пътища, като по този начин се изпълняват изискванията на Директива 2014/112/ЕС за прилагане на Европейското споразумение относно определени аспекти на организацията на работното време в сектора на вътрешния воден транспорт.   С промените в Наредбата са разписват и мерките за прилагане на национално ниво на промени в Кодекса към Морската трудова конвенция от 2006 г. Те са свързани с изискването за наличие и функциониране на бързи и ефективни системи за финансово обезпечаване на членовете на екипажа в случаите на изоставяне от корабособственика или на трайно намалена работоспособност или смърт, настъпили поради общо заболяване, трудова злополука или професионална болест.     Министерският съвет даде съгласието си генерал-майор Данчо Дяков да бъде назначен на длъжността началник на Националната служба за охрана. Към момента той е съветник на Върховния главнокомандващ на въоръжените сили по военната сигурност.   Във връзка с подаден от генерал-майор Дяков рапорт и за да бъде изпълнена законовата процедура, правителството предлага на Президента на Република България да го освободи от заеманата в момента длъжност и от военна служба.     Участък от 2,6 км от републиканския път III-103 Мездра - Златна Панега беше обявен от правителството за публична общинска собственост. Причината е, че трасето преминава по уличната мрежа на гр. Роман и изцяло през урбанизирана територия. Така то вече не отговаря на първоначалното си предназначение да осъществява свързаност на републиканската пътна мрежа на територията на общината.   Промяната ще спомогне за постигане на безопасна, комфортна, добре поддържана общинска пътна инфраструктура, което има особено важна роля за създаването на условия за икономически растеж в региона. Във връзка с решението е изменен списъкът на републиканските пътища като името на третокласния път №103 е променено.", "date": "2018.02.21", "title": "Вижте решенията на правителството от днес"}
{"url": "http://epicenter.bg/article/Prezidentat-razgovarya-s-ministara-na-vanshnite-raboti-na-Kralstvo-Sauditska-Arabiya-/147745/2/0", "text": "Президентът Румен Радев се срещна днес на „Дондуков“ 2 с министъра на външните работи на Кралство Саудитска Арабия Адел бин Ахмед ал-Джубейр. Постигането на дългосрочна стабилност в Близкия Изток и насърчаването на политическия диалог и разбирателството в региона, бяха във фокуса на срещата. Това съобщиха от прессекретариата на държавния глава.  Като потенциални области за задълбочаване на двустранното сътрудничество бяха откроени борбата с тероризма и екстремизма, по които вече са осъществени практически стъпки, в сферата на отбраната и сигурността, както и енергетиката, комуникационните технологии, земеделието и туризма.  Румен Радев отбеляза големия нереализиран потенциал за съвместни проекти между България и Саудитска Арабия в сферата на науката и образованието.   ", "date": "2018.02.21", "title": "Президентът разговаря с министъра на външните работи на Кралство Саудитска Арабия "}
{"url": "http://epicenter.bg/article/Dancho-Dyakov-e-novitya-nachalnik-na-NSO/147746/2/0", "text": "Министерският съвет даде съгласието си генерал-майор Данчо Дяков да бъде назначен на длъжността началник на Националната служба за охрана. Това съолщиха от Правителствена информационна служба.   Към момента той е съветник на Върховния главнокомандващ на въоръжените сили по военната сигурност.   Във връзка с подаден от генерал-майор Дяков рапорт и за да бъде изпълнена законовата процедура, правителството предлага на Президента на Република България да го освободи от заеманата в момента длъжност и от военна служба.   Г      ", "date": "2018.02.21", "title": "Данчо Дяков е новият началник на НСО"}
{"url": "http://epicenter.bg/article/DPS--Ne-sme-saglasni-s-motivite-na-prezidenta-za-KTB--no-vetoto-e-negovo-pravo-/147747/2/0", "text": "ДПС не се съгласи с мотивите на президента Румен Радев да наложи вето върху закона за КТБ, но подчертаха, че това е негово конституционно право.  \"Право на президента е да налага вето, това е седмото наложено вето от държавния глава\", заявиха Хамид Хамид и Йордан Цонев, които заедно с Делян Пеевски са вносители на закона против вторичното ограбване на фалиралата банка, предаде Канал 3.  \"Ние не сме съгласни с тези мотиви. Считаме, че има неразбиране с параграф 5,6 и 7 от нашия законопроект, както и на чл. 14 от закона за нормативните актове\", посочи юристът Хамид, който е и член на правната комисия в НС.  \"Законодателят е уредил реда начина и условията кога се налагат норми с ретроактивно действие. В алинея трета на чл. 14 има една забрана кога не могат да се налагат и това е при увеличаване на санкции, само тогава не могат да бъдат налагани ретроактивни норми, ние не сме в тази хипотеза. Има неразбиране по отношение на параграф 5, където се говори, че законът погасява задължения и заличава права. Това абсолютно не отговаря на истината\", отрече той.  Хамид Хамид припомни, че за погасяване на задължения и за произнасяне по цесиите има думата само българският съд. \"Ние само даваме правен способ на синдиците да запазят активите, докато се произнесе съдът\", поясни депутатът от ДПС.  \"В момента висят над 800 дела пред съда и само съдът може да каже дадена сделка дали е нищожна, недействителна... Тези текстове осигуряват възможността активите да не бъдат разграбвани и те да стоят в масата на несъстоятелността, докато се произнесе независимият български съд\", обясни още той по повод несъгласието му като вносител с президентските мотиви срещу закона за КТБ.  ", "date": "2018.02.21", "title": "ДПС: Не сме съгласни с мотивите на президента за КТБ, но ветото е негово право "}
{"url": "http://epicenter.bg/article/Anton-Todorov-skochi-na-profesor-ot-BSP--Edno-neuko-komune--koeto-trovi-efira--/147748/2/0", "text": "Политологът Антон Тодоров скочи остро на депутата от БСП проф. Георги Михайлов, който днес беше гост в студиото на БНТ заедно със своя колега от ГЕРБ Александър Иванов. Според проф. Михайлов няма никакви основания да се искана оставка на зам.-председателя на НС Валери Жаблянов, защото е изказал лично мнение за Народния съд.  „Народният съд е създаден по решение на антихитлеристката коалиция, според чл.5 от Парижкия мирен договор. Има го във всички, участвали във войната, държави”, поясни Михайлов. „Когато чухме изказвания, че „депутатите в ляво са опръскани с кръв” не поискахме оставки от ГЕРБ, защото всеки има право на лично мнение, Валери Жаблянов също”, категоричен бе той. Народният представител припомни, че БСП е направила корекция в своята декларация, водена от това, че нацията трябва да се обединява. „БСП не вижда никакви основания, дори и в правилника на НС, за отстраняването на Валери Жаблянов заради изказването на негово лично мнение”, заяви проф. Георги Михайлов, цитиран от пресцентъра на БСП.    \"Според едно комуне /проф. Г. Михайлов/, което трови ефира по Канал 1 \"Народният съд е задължение, произтичащо от чл. 5 на Парижкия мирен договор.\" Абе, неуко човече, кога е подписан Парижкия мирен договор? Подписан е 1947 г. Т.н. Народен съд е създаден септември 1944 г. Как конституираш нещо три години преди конституиращия документ!?\"  ", "date": "2018.02.21", "title": "Антон Тодоров скочи на проф. Георги Михайлов от БСП: Едно неуко комуне, което трови ефира! "}
{"url": "http://epicenter.bg/article/Biznesat-zasega-otlaga-protestite-zaradi-tsenata-na-promishleniya-tok-/147749/2/0", "text": "Бизнесът преминава от оранжева в жълта степен на готовност за протест заради цената на промишления ток. Това обяви в Министерския съвет председателят на Асоциацията на индустриалния капитал в България Васил Велев след среща на работодатели с премиера, финансовия министър и шефа на енергийната комисия в парламента, предаде Нова телевизия.  Председателят на енергийната комисия в парламента Делян Добрев обясни, че до края на другата седмица ще са готови промените в около сто текста в Закона за енергетиката, които да позволят повече производители на ток да излязат на свободния енергиен пазар. С промените производителите на ток с мощност над 5 мегавата ще могат да продават на свободния пазар и това ще увеличи многократно броя на участниците на пазара. От бизнеса обявиха, че след предприетите мерки се наблюдава промяна в поведението на търговците на свободния пазар - ако преди два месеца офертите към малките предприятия са били за цена от 90 до 125 лева за мегаватчас, сега вече цената варира от 83 до 100 лева. Работодателските организации обаче запазват готовността си за протести.  Държавата и бизнесът работят по 11 мерки, свързани с либерализирането на пазара на електроенергия и избягване на шоковото поскъпване на цената на промишления ток, стана ясно след днешната среща. От бизнеса споделиха удовлетворението си от предстоящите промени в закона за енергетиката, с които участниците на свободния пазар на ток ще се увеличат от трима на деветдесет. Това означава допълнително количество електроенергия на свободния пазар, обясни Камен Колев от Българската стопанска камара.  „В същото време на свободния пазар ще се появят и нови потребители. Това са преносното дружество, електроразпределителните дружества, които ще консумират приблизително същите количества. Така че се получава точно едно съвпадение на тези количества и това е световната практика“, каза Колев.  Васил Велев от АИКБ обяви, че работодателите запазват готовността си за протести. „Правих аналогия в прогнози за времето. Ако досега беше оранжева степен на готовност, сега преминаваме в жълта. Не сме снели напълно готовността, не сме напълно спокойни, но се движим в много добро темпо и правилната посока“, поясни Велев.    Следващата сряда ще се проведе нова среща между бизнеса и управляващите, за да се отчете напредъка по мерките.   ", "date": "2018.02.21", "title": "Бизнесът засега отлага протестите заради цената на промишления ток "}
{"url": "http://epicenter.bg/article/Evropeyskata-komisiya-naznachi-dve-balgarki-na-visoki-postove-/147755/2/0", "text": "Днес Европейската комисия взе решение за редица назначения, свързани с нейното висше управленско равнище. За първи път човек от България ще заеме поста генерален директор в Комисията. Това е Мариана Коцева, която ще оглави Евростат. Тя е и първата жена начело на европейската статистическа служба,  От юли 2012 г. тя е заместник-генерален директор на Евростат в Люксембург. С почти шест години трудов стаж в Евростат и десет години като генерален секретар, а след това и председател на Националния статистически институт на България, г-жа Коцева притежава всички необходими умения и опит за новата си позиция.  Андрияна Сукова от България ще бъде новият заместник-генерален директор на генерална дирекция \"Трудова заетост, социални въпроси и приобщаване\". Г-жа Сукова работи в генерална дирекция \"Заетост\" повече от седем години, по-специално в областта на мониторинга и изпълнението на програми в рамките на Европейския социален фонд - компетентност, която ще бъде от решаващо значение за предстоящите преговори за новата многогодишна финансова рамка, която Комисията ще предложи през май. Като бивш заместник-министър на земеделието на България и член на кабинета на бившия комисар по защита на потребителите Меглена Кунева, г-жа Сукова може също да използва политическия си опит за новата си позиция.  Назначаването на най-добрите хора на правилните позиции ще помогне на Комисията под председателството на Юнкер да постигне значителен напредък през 2018/2019 г. и след това. Днешните назначения включват още четирима нови генерални директори и четирима заместник-генерални директори. Те ще увеличат значително броя на жените на тези ръководни постове от едва 11% през 2014 г. до 36% сега. Това е резултат от ангажимента на председателя Юнкер да постигне целта от 40% до 31 октомври 2019 г., подчертават от представителството на ЕК.  ", "date": "2018.02.21", "title": "Европейската комисия назначи две българки на високи постове "}
{"url": "http://epicenter.bg/article/Borisov-ne-iztegli-i-dnes-Istanbulskata-konventsiya-ot-parlamenta/147752/2/0", "text": "  По този начин премиерът индиректно потвърди тезата на лидера на БСП Корнелия Нинова, която вчера го обвини в лъжа, тъй като скандалният документ, въвеждащ странното понятие „социален пол“ у нас, не само че не е оттеглен от Народното събрание, но е и разпределен в съответните комисии.   В интервю пред БТВ на 14 февруари, Бойко Борисов заяви: \"    След това бе разпределен в пет парламентарни комисии, като само комисията по младежта и спорта я отхвърли и то с гласа на Георги Марков от ГЕРБ. В комисията по външна политика Конвенцията вече мина.   След надигналото се обществено мнение и решението на БСП да поиска референдум за Конвенцията, на 31 януари 2018 г. парламентарната група на ГЕРБ прати документа в Конституционния съд (КС)с искане на решение за съответствие на текстовете му с българската Конституция.    Очакваше се това да се случи днес на заседанието на кабинета. Но към момента такова решение няма. Това означава, че Истанбулската конвенция ще продължи своя парламентарен път - ще бъде обсъждана от съответните парламентарни комисии и след решението на КС  вероятно ще бъде гласувана и в пленарна зала.    \" , съобщи премиерът и лидер на ГЕРБ Бойко Борисов пред БТВ на 14 февруари.   \", каза още Борисов.   \" , допълни той.     ", "date": "2018.02.21", "title": "Борисов не спази обещанието си!  Не изтегли и днес Истанбулската конвенция от парламента"}
{"url": "http://epicenter.bg/article/Darzhavata-shte-plashta-na-firmi-za-poddrazhkata-na-ogradata-po-granitsata/147757/2/0", "text": "Цената на прословутата ограда по българо-турската граница ще продължи да нараства. Депутатите от управляващото мнозинство са внесли промени в Закона за обществените поръчки, които давата „зелена светлина“ за отпускането на държавни пари на фирми, които да поддържат съоръжението.   Те ще се занимават с попряването на пораженията вследствие на природни бедствия, ще почистват канавките, водостоците, избуялата растителност, както и изградената инфраструктура в близост до оградата.   С промените в Закона за обществените поръчки, депутатите Данаил Кирилов и Християн Митев настояват поддържката на оградата да се изключи от задължителните процедури за избор на изпълнител. В мотивите е записано, че целта е да се ускори сключването нац договори, защото вече имало множество случаи на разрушени участъци, които няма кой да поправи. В момента само изграждането на възпиращото съоръжение бе изключено от изискванията на закон за обществените поръчки. Така се избягваха възможностите за обжалвания, които забавят строителството.   Не става ясно с какви средства ще се осигурява поддръжката и колко би струвало това. Никъде не се споменава и колко пари до момента е струвало възпиращото съоръжение. Преди време председателят на парламентарната група на ГЕРБ Цветан Цветанов посочи, че строителството на 234 км ограда по българо-турската граница е струвало около 200 млн. лв.   От ГЕРБ обясниха пред Епицентър.бг, че промените в Закона са по настояване на „Обединени патриоти“ и по - конкретно на партия НФСБ на вицепремиера Валери Симеонов.", "date": "2018.02.21", "title": "Държавата ще плаща на фирми за поддръжката на оградата по границата"}
{"url": "http://epicenter.bg/article/Delyan-Dobrev--Prezidentat-ima-pravo-na-veto--no-dali-ne-e-svarzano-s-Yoncheva/147758/2/0", "text": "  Президентът има право на наложи вето. Това коментира в кулоарите на парламента Делян Добрев от ГЕРБ, предаде Novini.bg.   Изказването му е по повод ветото, което президентът Румен Радев наложи над последните промени в Закона за банковата несъстоятелност заради КТБ.   В същото време той се замисля дали вето не е свързано с бивши членове на президентския екип. Добрев спомена в тази връзка Елена Йончева, като засегна липсата на отговор на въпроса участвала ли е тя в съдружие с офшорна компания.   „Елена Йончева е внесла 5 хиляди лева, а офшорката - 315 хиляди лева. Тази офшорка се представлява от Зорница Блъскова, която е съдружник в друга фирма с Георги Георгиев. За нея докладът на „Аликс партнърс“ сочи, че е източила 42 млн. лева от КТБ“, коментира народният представител. Според него отговор на тези въпроси не са получени, а в същото време държавният глава се изказва ласкаво за Елена Йончева.   „Като ги видим мотивите, ще можем да коментираме повече“, заяви депутатът.            ", "date": "2018.02.21", "title": "Делян Добрев: Президентът има право на вето, но дали не е свързано с Йончева"}
{"url": "http://epicenter.bg/article/Siderov-poiska-onevinyavane-na-Levski--a-pak-Simeonov---kanonizirane-na-Apostola/147760/2/0", "text": "  Предложението идва два дни след като лидерът на \"Атака\" Волен Сидеров поиска специална парламентарна комисия да оневини като изясни истината за т.нар. съдебен процес срещу, на който е осъден на смърт от османската власт за криминално престъпление. \"НФСБ се обръща към Вас с горещата молба да бъде спешно разгледан въпросът с канонизацията като светец на йеродякон Игнатий, познат със светското си име Васил Иванов Кунчев и тачен в паметта на народа ни като Апостола на свободата Васил Левски\", пише в писмото до Светия Синод на Българската Православна Църква (БПЦ).  \"По повод 145 години от мъченическата смърт на Васил Левски, преди броени часове Христолюбивият български народ всецяло отдаде своята почит и признание към личността и делата му, към подвига и саможертвата му в името на освобождението ни от иноверски гнет и иго. В народната памет Васил Левски отдавна е възприет като светец заради саможертвата му в името на свободата на българите – не само светска, но и да изповядват нашата Православна Вяра свободно, без гонения, хули и поругание! Като основен мотив против канонизацията на Апостола на свободата Васил Левски често се изтъква, че той сам е напуснал манастира и се е отказал от своя сан. Но ето какво разказва поп Тодор за последните думи на Васил Иванов Кунчев: „Аз отидох при Левски и като го изповядах, почнах да чета отпуснатата за случая молитва и когато споменах името „раб божия Василий”, Левски ме прекъсна и каза: Споменувай ме в молитвите, отче-попе, с името Йеродякон Игнатий. Моли се, отче, не за мене, а за Отечеството България.“ От НФСБ съзнаваме, че Светата ни БПЦ има утвърдени със столетия правила за канонизация. Припомняме, че като боголюбиви християни не сме стояли и не стоим встрани от благочестивите дела на Църквата ни.   По наша инициатива и с наши средства бе въздигнат православен храм в квартал „Победа“ на град Бургас, десетки са даренията ни за православни храмове и параклиси, за почитането на паметта на видни дейци на БПЦ.     С живота си на безсребърник и аскет след това, с делата си освобождение на Христолюбивия ни народ, със самопожертвованието си, както и с последната си изповед, той е доказал неопровержимо своята неразрушима връзка с Православната ни Вяра и своята святост.", "date": "2018.02.21", "title": "Сидеров поиска оневиняване на Левски, а пък Симеонов - канонизиране на Апостола"}
{"url": "http://epicenter.bg/article/Dnes-shte-bade-oblachno-s-prevalyavaniya-ot-dazhd/147705/2/0", "text": "  Днес ще преобладава облачно време, с превалявания предимно от дъжд. В Северозападна България и високите полета на Западна, главно в сутрешните часове, дъждът ще се примесва и ще преминава в сняг.   Ще духа слаб, в Дунавската равнина и Източна България, до умерен вятър от изток-североизток. Максималните ще са предимно между 4° и 9°. Това съобщи за Агенция „Фокус” дежурният синоптик Мартин Славчев от Националния институт по метеорология и хидрология (НИМХ) при Българската академия на науките (БАН).   По Черноморието ще бъде облачно, с превалявания от дъжд. Ще духа умерен вятър от изток-североизток. Максималните температури ще са 6°-7°. Температурата на морската вода е 7 - 8°. Вълнението на морето ще е 3 – 4 бала.   В планините ще бъде облачно, със слаби валежи от сняг. Ще духа умерен до силен югоизточен вятър, по високите части - от югозапад. Максималната температура на височина 1200 метра ще е около 0°, на 2000 метра – около минус 4°   Атмосферното налягане е по-ниско от средното за месеца и ще остане без съществена промяна.  ", "date": "2018.02.21", "title": "Днес ще бъде облачно с превалявания от дъжд"}
{"url": "http://epicenter.bg/article/Valeri-Zhablyanov-se-razdelya-dnes-sas-zam-predsedatelskiya-post-v-parlamenta/147706/2/0", "text": ". Това се посочва в проектопрограмата за работа на Народното събрание.   ПГ на ГЕРБ внесе искането си в деловодството вчера с 81 подписа, при необходими 80 по правилник.    Искането за оставка с подписите си са подкрепили и депутати от ПГ на „Обединени патриоти“. Като мотив за искането на оставката от ГЕРБ изтъкват изказванията на Валери Жаблянов срещу Договора за добросъседство с Македония; възпрепятстване на реда в пленарна зала на 1 февруари при отдаването на почит към паметта на жертвите на комунистическия режим; твърдението му в декларацията на БСП против провеждането на „Луковмарш“, че Народният съд е „едно необходимо и неизбежно военновременно правосъдие“.      заяви Йордан Цонев и посочи, че народният представител има функционален имунитет и може да изказва становища. И призова ГЕРБ да си изчистят двойния стандарт по отношение на Луковмарш. След това изказване ДПС напусна залата.   ВОЛЯ ще гласува за оставката на Жаблянов.      В позицията се посочваше, че Народният съд от 1945 година е едно необходимо и неизбежно военновременно правосъдие.   като посочи, че в решението си не е обсъждало оценка за него, като авторът на тази констатация е изразил личното си мнение. Авторът не беше посочен.    в която обяви: \"   Идеята за тази позиция на БСП е на Валери Жаблянов, той я изготвя и я внася в деловодството на БСП без да я съгласува нито с лидера на партията, нито я подлага на гласуване в ИБ на БСП. Няколко часа по-късно медиите се скандализират от изречението за Народния съд и настояват ръководството на БСП за коментар. Тогава на \"Позитано\" 20 взимат решение да изтеглят това изречение от декларацията. ОТ ГЕРБ започват да настояват за оставката на зам-председателя на парламента.   \"Изпълнителното бюро на БСП има официална позиция, аз имам мое лично мнение, тъй че не виждам нищо нередно в случая. Няма причина за оставка. За какво да я подавам?\", попита Жаблянов. Той допълни и че не очаква от ръководството на БСП да поискат оставката му и каза, че това би било изненада за него, ако стане. На призивите на ГЕРБ Жаблянов да се извини на жертвите на Народния съд, той заяви, че няма на кого да поднася извинения и заключи, че Народният съд е исторически факт. Зам.-председателят на НС добави и че редица международни документи определят Народният съд като неизбежен и необходим, а не той. че \"Народният съд е е едно необходимо и навременно правосъдие\" не може да се счита за официална позиция на БСП и не ангажира партията\".    \"Когато се работят такъв тип документи се правят няколко варианта, различни хора работят върху тях. Ситуацията е неприятна, ще помислим дали има санкции за Жаблянов\".    БСП смятат, че ГЕРБ действат реваншистки спрямо Жаблянов заради оставката на председаателя на парламента Димитър Главчев, поискана преди няколко месеца от БСП.   \"Ще се бием за демокрация. За първи път ще свалят зам.- председател заради свои мисли и идеи. Това не се е случвало никога в българската история. Моля медиите на вземете и да прочетете мотивите за искането на оставката и ще видите, че няма нито един мотив за искането на оставката\", каза Георги Свиленски от БСП в кулоарите на парламента пред камерата на bTV.  ", "date": "2018.02.21", "title": "Валери Жаблянов се разделя днес със зам.председателския пост в парламента, БСП няма да предлага друг"}
{"url": "http://epicenter.bg/article/Prof--Georgi-Mihaylov--Zdraveopazvaneto-ne-se-upravlyava-ot-ministara--a-ot-sili-s-finansovi-interesi/147708/2/0", "text": "Българското здравеопазване не се управлява от министъра на здравеопазването. Не се управлява и от финансовия министър и от правителството, а от сили, които имат сериозни финансови интереси в здравеопазването.   Това заяви в „Денят започва” на БНТ депутатът от БСП проф. Георги Михайлов.  Заедно с колегата му от ГЕРБ Александър Иванов те коментираха случая с поисканата оставка на шефа на здравната каса проф. Камен Плочев и дълговете на НЗОК.  „Още на 2 ноември миналата година е поставен въпросът за дълга на НЗОК към здравните каси в чужбина. Управляващите не ни чуха тогава. Сега проблемите започват да се проявяват – в общинските болници, в дълга към чуждите каси”, каза проф. Михайлов. Според Александър Иванов обаче проф. Плочев трябва да направи разграничение между задължения и просрочени задължения. Той посочи, че средствата, които трябва да бъдат платени към чуждите каси са 70 милиона лева и те са заделени в бюджета.  „Вади се политическата страна на въпроса. Здравеопазването е в интерес на всички граждани. Трябва да отчетем положителните страни. На прага сме на подписването на нов национален рамков договор. Ще бъдат финансирани нови 120 клинични пътеки. Върви се в правилна посока”, каза Александър Иванов.     Според проф. Михайлов проблемът е много по-дълбок. Резервът на НЗОК бе сведен от един минимум. Дори да приемем, че тези 70 милиона са в този резерв, не можем да очакваме, че в края на годината няма да се стигне до дефицит. Мините гърмят една след друга. Задълженията към немската каса – 120 милиона лева, към австрийската – 120 милиона лева и т.н. „Министърът призна, че трябва да бъдат сменен модела на здравеопазване. Всички проблеми бяха посочени, но при конституирането на бюджета те не бяха отчетени”, посочи депутатът от БСП.  „Въпросът за електронното здравеопазване и електронната система не е никак приятен за ГЕРБ. Минаха вече 11 месеца и ние продължаваме да си говорим с мантри – само си говорим в парламента и в студиата. Нищо конкретно не виждаме като мерки”, каза проф. Михайлов.  Според Иванов проф. Плочев нарушава цялостната административна процедура.   Представителите на ГЕРБ и на БСП останаха разделени в позицията си за оставката на заместник председателя на НС Валери Жаблянов. Днес това е първа точка в дневния ред на парламентарното заседание. ", "date": "2018.02.21", "title": "Проф. Георги Михайлов: Здравеопазването не се управлява от министъра, а от сили с финансови интереси"}
{"url": "http://epicenter.bg/article/Zdravnata-komisiya-shte-izslusha-shefa-na-Zdravnata-kasa/147710/2/0", "text": "Управителят на здравната каса Камен Плочев ще бъде изслушан днес в парламентарната здравна комисия.   Председателят на ПГ на ГЕРБ Цветан Цветатов заяви, че предстои изслушване на Плочев на заседанието на парламентарната група идния вторник, съобщи Нова тв. Групата вече изслуша здравния министър Кирил Ананиев. Той бил готов да се срещне с другите парламентарни групи по казуса с оставката на Плочев, включително и с тази на опозицията. Управителят на НЗОК заяви, че ако ГЕРБ му гласуват недоверие, той ще си отиде от поста. Но отбеляза, че не знае каква е процедурата, кой му е началникът и че не се чувства виновен. Плочев вече каза, че в неделя е разговарял и с премиера Бойко Борисов, който му обяснил, че трябва да се спрат течове от НЗОК към чужбина. Плочев е категоричен, че Борисов не му е поискал оставката. Миналата седмица министърът на здравеопазването Кирил Ананиев поиска оставката на Плочев, защото управителят на касата поискал актуализация на бюджета без да я съгласува с министерството. Плочев е категоричен, че е уведомил здравното министерство за намеренията си.    ", "date": "2018.02.21", "title": "Здравната комисия ще изслуша шефа на Здравната каса"}
{"url": "http://epicenter.bg/article/Stolichna-obshtina-tegli-ogromen-zaem-za-gorene-na-smet--vrashta-go-parnoto/147712/2/98", "text": "Столичната община се кани да изтегли заем до 67 млн. евро, за да изгради спорната инсталация за изгаряне на сметта, която остава след преработката й в завода за отпадъци. За поемането на огромния дългосрочен дълг обаче първо ще бъдат попитани столичани на обществено обсъждане, пише „Дума“.   На 28 февруари те трябва да дадат мнението си дали са съгласни Столичната община да вземе заема от Европейската инвестиционна банка. Предвижда се той да бъде изплащан от бъдещи приходи от \"Топлофикация-София\", като по него няма да има предвидено обезпечение. Средствата от заема са за съфинансирането на проекта от страна на кметството.   Останалата част от сумата ще дойде по Оперативната програма \"Околна среда 2014-2020 г.\" чрез Европейския фонд за регионално развитие. Очаква се целият проект да струва 157 млн. евро без ДДС. Тази стойност обаче нараства всяка година. Инсталацията за изгаряне на така нареченото РДФ гориво, което остава след преработката на боклука в завода в с. Яна, местност \"Садината\", получи положителна екооценка от Министерството на околната среда и водите през 2016 г. През м.г. Столичният общински съвет окончателно даде съгласие София да кандидатства пред оперативната програма за финансирането на проекта. Тогава обаче не стана ясно каква част от сумата ще трябва да поеме Столичната община. Намерението й е РДФ отпадъкът да се оползотворява и да произвежда енергия. Години наред обаче се чуват много гласове срещу инсталацията, която ще бъде разположена на площадка на ТЕЦ-София в район \"Сердика\". Според еколози изгарянето на отпадъка ще добавя още 13 тона фини прахови частици във вече замърсения въздух на столичани.   В момента общината е принудена да праща обработения отпадък до няколко циментови завода за изгаряне. Преди около година два от тях отказаха да приемат РДФ горивото заради неподходящи показатели за изгарянето му. Още тогава общински съветници от БСП изразиха тревога за реализацията на крайния продукт от работата на завода.", "date": "2018.02.21", "title": "Столична община тегли огромен заем за горене на смет, връща го парното"}
{"url": "http://epicenter.bg/article/Ombudsmanat-Maya-Manolova-s-62--odobrenie/147713/2/0", "text": "Омбудсманът се оказва най-одобряваната фигура от хората в България, според проучване на Изследователски център \"Тренд\". През последната година Мая Манолова върви нагоре в одобрението на хората и ако нещо не се промени, до няколко месеца може да изпревари и президента.  Това каза Димитър Ганев от „Тренд“ пред Нова телевизия. Съд и прокуратура са на дъното по обществено одобрение, това не е от днес или от вчера, допълни експертът.  Според него, дебатите около Истанбулската конвенция не са оказали влияние върху рейтингите на партиите, макар че управляващи и опозиция заемат кардинално противоположни позиции.", "date": "2018.02.21", "title": "Омбудсманът Мая Манолова с 62% одобрение"}
{"url": "http://epicenter.bg/article/Balgariya-shte-bade-domakin-na-savmesten-biznes-forum-s-organizatsiyata-za-vanshna-targoviya-na-Yaponiya/147714/2/0", "text": "България ще бъде домакин на съвместен бизнес форум с организацията за външна търговия на Япония. Решението беше взето в Токио на среща на заместник министър-председателя Томислав Дончев с японския министър на икономиката, търговията и промишлеността Хирошигу Секо, съобщиха от Правителствена информационна служба.   Работното посещение на заместник министър-председателя в Япония е в продължение на разговорите, започнали по време на визитата на японския министър-председател Шиндзо Абе в България. То има за цел да набележи конкретни стъпки за насърчаване на инвестициите и търговията между двете страни с акцент върху технологиите, туризма, увеличаване и диверсифициране на българския износ, обмен на опит и обучения.   Министър Секо подчерта интереса на японските компании за сътрудничество с държавите от ЦИЕ, включително за изграждане на производствени бази. Японската организация за външна търговия JETRO ще изпрати своя проучвателна мисия в България през май-юни тази година. В делегацията се планира да бъдат включени японски компании с инвестиционен интерес към страната.   Вицепремиерът Дончев проведе среща с министъра на външните работи на Япония Таро Коно и увери, че като председател на Съвета на ЕС България ще работи за скорошно влизане в сила на Споразумението за свободна търговия между ЕС и Япония, което ще стимулира и двустранните икономически отношения.   По време на бизнес форум с представители на световноизвестни японски корпорации в Токио вицепремиерът Дончев изтъкна отличния инвестиционен климат в България и достъпа до пазара на ЕС като предпоставки за по-осезаемо присъствие на японския бизнес в българската икономика и за увеличаване на българския износ за Япония.   Дончев разговаря още със заместник-главния секретар на кабинета Котаро Ногами, президента на водеща японска корпорация Шинджи Ядзаки, ректора на Токайския университет Киоши Ямада, президента на Японската организация за външна търговия Ясуши Акахоши, както и представители на българската общност в Токио.", "date": "2018.02.21", "title": "България ще бъде домакин на съвместен бизнес форум с организацията за външна търговия на Япония"}
{"url": "http://epicenter.bg/article/BSP-obyavi--Dnes-shte-se-biem-za-demokratsiya-/147715/2/0", "text": "\"  Моля медиите да вземете и да прочетете мотивите за искането на оставката и ще видите, че няма нито един мотив за искането на оставката\". Това каза Георги Свиленски от БСП в кулоарите на парламента пред камерата на bTV.   \"Само Цветанов призна, че не може заместник-председател да има различно мнение от председателите на НС. Всеки народен представител е свободен да се изявява. Той не трябва да има същото мнение с управляващите, след като е в опозиция\", допълните депутатът от БСП.   Деси Атанасова от ГЕРБ пък се учуди от констатацията на Свиленски, че ще има бой за демокрация. \"Аз съм учудена от констатацията на г-н Свиленски, че ще има бой за демокрация. Някои от тях нарекоха народът \"дебили\". Недопустимо е. Комунистическият режим е обявен за престъпен. Не стана ясно дали изказването на Жаблянов е неговото лично мнение\", обясни тя. БСП поиска отпадането на точка първа в дневния ред на парламента, която предвиждаше гласуване на оставката на Жаблянов, но процедурата бе отхвърлена. Предстои решаващ сблъсък в парламента.", "date": "2018.02.21", "title": "БСП обяви: Днес ще се бием за демокрация!"}
{"url": "http://epicenter.bg/article/Komisiyata-za-zashtita-na-potrebitelite-sadi-9-druzhestva-za-barzi-krediti/147716/2/0", "text": "  Комисията за защита на потребителите е установила неравноправни клаузи при 56 проверени дружества за бързи кредити, регистрирани към БНБ. Това каза председателят на Комисията за защита на потребителите Димитър Маргаритов в интервю за предаването „Преди всички“ по БНР. Понякога става въпрос единствено за срокове за уведомяване. От тях обаче с 9 в момента сме в съда с колективни искове. Всички останали са предприели мерки за промяна на тези общи условия и ние осъществяваме последващ контрол дали това се спазва, обясни председателят на КЗП.   Маргаритов коментира и европейския механизъм за отпадане на геоблокирането и двойните стандарти при пазаруването онлайн. По думите му не трябва да има ограничения по географски признак. \"И в този смисъл действащата наредба, според мен, сваля една много важна граница и показва много ясно, че не може да има каквито и да е било дискриминационни критерии по потребителски признак\", коментира той.   Освен новия регламент има и редица друго правила, които улесняват въвеждането на тези основни, свързани с отпадането на геоблокирането, посочи Маргаритов. \"Например, отпаднаха всички възможни такси при плащане в онлайн пространството с дебитни и кредитни карти на територията на ЕС. Освен това националните контролни органи ще имат възможност да предприемат някои мерки, които са свързани с неспазването на правилата – да свалят онлайн съдържание, което противоречи на новите правила. Така че мисля, че целият този пакет способства и за изравняването на правилата и възможността гражданите на ЕС да пазаруват свободно по тяхна преценка, това, което са набелязали, на цените, на които им се предлага най-изгодно. Мисля, че това е по-голям пробив, отколкото планираните промени по отношение на двойните стандарти при храните\", обясни той.      ", "date": "2018.02.21", "title": "Комисията за защита на потребителите съди 9 дружества за бързи кредити"}
{"url": "http://epicenter.bg/article/GERB--Iskame-ostavkata-na-Zhablyanov-zaradi-sistemno-narushavane-na-pravilnika/147717/2/0", "text": ". Юридическите аргументи представи шефът на правната комисия Данаил Кирилов.   , репликира Йордан Цонев. Няма правни аргументи за оставката, отсече той. Народният представител има функционален имунитет и не носи отговорност за думите си в пленарната зала, заяви той.   Това не е нарушаване на правилника по никакъв начин, възрази още Йордан Цонев. Той посочи, че това не е основание да се иска оставката, защото редовно се нарушават правилата в пленарната зала. На трето място Цонев изтъкна моралните аргументи за искането на оставката му. Не можем да се съгласим с личната оценка на Валери Жаблянов, заяви Цонев.   , констатира той. Съветвам ви да си изчистите двойния стандарт, обърна се той към управляващите.    гласуването на оставката на зам.-председателя Валери Жаблянов да отпадне от дневния ред на парламента.   Предложението на БСП бе мотивирано от парламентарната трибуна от народния представител Филип Попов, който се аргументира с думите: „ , който има силата на закон, а и с Конституцията на Република България, поради което предлагаме тази точка да отпадне”.   По думите му няма нито едно основание за приемане на исканата оставка. В крайна сметка предложението събра 92 гласа „За”, 89 „против” и 12 „въздържал се”, с което бе отхвърлено и депутатите преминаха към разглеждането на исканата оставка.", "date": "2018.02.21", "title": "ГЕРБ: Искаме оставката на Жаблянов заради системно нарушаване на правилника"}
{"url": "http://epicenter.bg/article/Petar-Moskov--Natiskat-na-ministara-na-zdraveopazvaneto-varhu-NZOK-ne-e-problem/147718/2/0", "text": "  Натискът на министъра на здравеопазването върху другите структури от системата не може да се счита за проблем, защото политическото ръководство на МЗ носи отговорност за взетите решения. Това е мнението на бившия здравен министър Петър Москов. В студиото на „Тази сутрин” по БиТиВи той посочи, че много пъти е изисквал от ръководството на НЗОК да се съобразява с негови решения и искания.   Повод за коментара му стана съдбата на сегашния шеф на касата проф. Камен Плочев. Кирил Ананиев поиска оставката му заради това, че ръководството на НЗОК е поискало спешна актуализация на бюджета без да се е консултирало с него. От БСП заявиха, че Плочев е обект на политически натиск.   „Касата да е нещо, различно от това да е финансов инструмент, с който се изпълнява здравната политика на държава – това е пагубна идея, която води и до част от проблемите в здравеопазването в България”, категоричен беше Москов.   Проф. Плочев поиска допълнителните средства заради 270 млн. лв. дългове на НЗОК към чужди здравни каси. Според бившия здравен министър няма риск пациенти да бъдат връщани от чужбина, но посочи, че мерки по отношение на задлъжнялостта се вземат от няколко години.   По думите му най-големите разходи са били свързани с радиохирургията и лъчетерапията и в резултат у нас е била доставена „най-модерната за цяла Европа апаратура”. Затова и касата, а след това – и министърът е трябвало първо да направят анализ защо при възможността този тип интервенции да се правят у нас дълговете на НЗОК към чуждите каси продължават да се трупат.   „Министърът е политически овластеното лице и е в своето право да изисква, защото носи отговорността”, категоричен беше Москов.   „В миналия мандат на парламента хората останаха с впечатлението, че разликите между ГЕРБ и РБ опират до това дали 4 или 5 прокурори да се избират за ВСС (което всъщност е решаващо за начина, по който функционира кадровият орган на съдебната власт и стана причина част от реформаторите да минат в опозиция – б.р.). Всъщност основните разлики бяха в различната представа за подредба в държавата – че държавата трябва да се върне институционално, регулаторно, финансово в здравеопазването, образованието и сигурността”, посочи Москов.   В същото време той коментира, че ГЕРБ „олевяват” и трябва да има обединена десница с консервативна програма. За целта обаче трябвало време.   Поради тази причина и той се обяви против призива на „Да, България” за предсрочни избори: „Вече не ми е забавно, хората, които учредиха ДаБГ, бяха в основата на разбиването на едно бивше дясноцентристко мнозинство РБ-ГЕРБ, за да може на негово място да се яви една нова модерна по европейските разбирания левица”.   Според него предсрочен вот сега или би възпроизвел сегашния състав на парламента, или би върнал БСП на власт.  ", "date": "2018.02.21", "title": "Петър Москов: Натискът на министъра на здравеопазването върху НЗОК не е проблем"}
{"url": "http://epicenter.bg/article/DPS-otkaza-da-uchastva-vav--quot-farsa-quot--s-ostavkata-na-Zhablyanov-i-napusna-zalata/147720/2/0", "text": "Системно нарушаване на Правилника от страна на Валери Жаблянов посочи в мотивите си за исканата оставка ГЕРБ. Юридическите аргументи представи шефът на правната комисия Данаил Кирилов.     „Нима забравихте, обърна се Цонев към депутатите от ГЕРБ, че народният представител има функционален имунитет, което означава, че не носи отговорност за изказаните от него становища от тази трибуна. Този имунитет е за това, за да може да изказва своите становища, независимо дали другите са съгласни с тях. Този аргумент отпада по конституционни съображения“, посочи той.   „Ако тръгнем да гледаме от формална гледна точка нарушаването на правилника, това става на всяко пленарно заседание. Мога да припомня много такива случаи, това не е основание да се иска оставка“, коментира Йордан Цонев.   „ДПС осъжда „Народния съд“ и е било последователно в тази си позиция през всички години на прехода. Днес заявяваме, че не можем да се съгласим с личната оценка на Валери Жаблянов. Неговата партия има нарочен документ, с който се разграничава от „Народния съд“, заяви депутатът. „Няма да участваме в този фарс, който има друга цел - да не говорим за „Луковмарш“, изтъкна той.   Съветвам ви да си изчистите двойния стандарт, обърна се той към управляващите, като изнесе данни, че общински съветници на ГЕРБ са подкрепяли Луковмарш.  ", "date": "2018.02.21", "title": "ДПС отказа да участва във \"фарса\" с оставката на Жаблянов и напусна залата"}
{"url": "http://epicenter.bg/article/Nedzhmi-Ali--Agentsiite-realizirat-politikite-na-ES-s-byudzhet-ot-3-4-miliarda-evro/147725/2/0", "text": "„Агенциите на ЕС, с дейността на своите 10 364 служители и бюджет от близо 3.4 милиарда евро, са видими в страните-членки и имат сериозно влияние върху политиките и вземането на решения, както и изпълнението на програми в много важни области за европейските граждани. Акцент върху включването на принципите на икономичност, ефикасност и ефективност във всекидневните дейности, годишното планиране и контрол на агенциите биха ни представили по-ясна картина за дейностите им през 2016”.   Това посочи евродепутатът от Алианса на либералите и демократите Неджми Али по време на заседание на Комисията по бюджетен контрол, на което бяха обсъдени предварителните доклади по освобождаване от отговорност на Агенциите в ЕС за дейността им през 2016 година.   Българският евродепутат предложи към сферите, представени в доклада, да се добяват изследвания и индустриално развитие, икономически и парични въпроси и свързаните с тях заетост и социален прогрес.   „Въпреки че през 2016 г. имаше увеличение както на бюджетите, така и на броя на служителите на повечето агенции, трябва да наблегнем върху новите задачи, които са следствие от предизвикателствата, пред които ЕС беше изправен през въпросната година. Що се отнася до броя на агенциите, имам една обща констатация. Представени са 41 структури, от които 32 са децентрализирани агенции, 6 са изпълнителни агенции, а 3 са посочени като други структури. Посочените в хоризонталния доклад стойности на бюджетите и броя на служителите покриват всичките 41 структури, а нашата задача е да предложим освобождаване от отговорност само за децентрализираните агенции. За да се избегнат някои несъответствия, трябва да унифицираме методологията си с тази на Европейската сметна палата (ЕСП)”, посочи Неджми Али.   Той допълни, че що се отнася до принципа за пълно усвояване на бюджета в рамките на годината, финансовият контрол показва високо ниво на прехвърлени средства в следващата година, което е характерно за повечето агенции. По думите му, следва да се има предвид, че в много случаи поради многогодишния характер на оперативните програми на агенциите, това е неизбежно.   „Макар в повечето агенции тези прехвърляния да не са последствие от лошо планиране или изпълнение, със сигурност детайлна информация трябва да бъде представена по съответния начин на ЕСП. Една от главните констатации е, че обществените поръчки остават сфера, в която много агенции допускат грешки. Това е вярно, но същевременно е важно да правим разлика между наистина слабото представяне в тази сфера и някои нередности, които възникват в извънредни ситуации, например свързани със сериозните външни и вътрешни заплахи за реда и сигурността в Съюза”, акцентира Али.   Привествайки създаването на Работната група срещу измамите на Правната мрежа на агенциите, българският евродепутат подчерта, че докладът за дейността на тази Работна група не само, че трябва да бъде представен пред Парламента, но трябва да се заложи и краен срок за това. В допълнение, докладът би имал доста по-голяма тежест, ако в него е представена количествената оценка на резултатите от борбата с нередностите в агенциите.", "date": "2018.02.21", "title": "Неджми Али: Агенциите реализират политиките на ЕС с бюджет от 3.4 милиарда евро"}
{"url": "http://epicenter.bg/article/Glavchev-podigravatelno-kam-Zhablyanov--Pravi-se-na-geroy-ot-Layptsigskiya-protses/147729/2/0", "text": "  Ето какво каза Димитър Главчев от трибуната на парламента:     „Вие казвате, че това е реванш. Да, има реванш – искаме реабилитация на хората, които са били незаконно осъдени. Това е реваншът в случая“, заяви той. „Осъдени са незаконно, в противоречие с Търновската конституция, издадени са 9155 присъди. От тях 2730 смъртни и 1305 доживотен затвор“, обясни Димитър Главчев. „Смирете се малко, имайте срам. Много на висок пиедестал се поставяте“, се обърна той към Корнелия Нинова, която отсъстваше от залата. „Придобихте самочувствие, когато групата ви застана зад вас, което означава, че цялата партия е зад всичко, което направихте – нарушихте Правилника“, посочи депутатът. „Остава да попитаме на какъв език вие, от БСП, говорите на конете си, всички можем да се сетим какъв е“, коментира още бившият председател на парламента.   Преди това Нинова обвини ГЕРБ, че искането на оставката на Валери Жаблянов е „елементарно отмъщение за оставката на Димитър Главчев“.   Преди това депутатът от ГЕРБ Владимир Тошев подвикна обиди към Валери Жаблянов от място в пленарната зала, докато зам.-председателят на Народното събрание излагаше защитната си реч срещу поисканото сваляне от поста с подписите на мнозинството. Жаблянов поиска извинение, след което Тошев разкри какво му е изкрещял.   След което разказа, че вероятно дядото на Жаблянов е пратил баща му в лагера в Белене, където е лежал 22 месеца, докато дядо му продал коне и овце, за да го откупи и да се роди самият депутат Тошев. \"Това, което чухме тук от Жаблянов, е чиста комунистическа и болшевишка пропаганда. Аз не псувам. Ако дървена комунистическа глава е псувня, се извинявам. Искам да ви кажа, защо го казах. Моят баща е лежал 22 месеца в Белене, осъден от дядото, бащата или чичото на Жаблянов. 6 вола, 4 коня и 62 овци е продал дядо ми, за да откупи баща ми от Белене, за да излезе бащи ми жив и да ме има мен на този свят. Не искам да слушам тук в зала, че Народният съд е бил справедлив и необходим\", посочи Тошев   Стана и шефката на външната комисия Джема Грозданова от ГЕРБ, която разбуни протеста на соцдепутатите с изказването си, че Жаблянов е изкривил историята за Народния съд, който е бил \"квази съд\". И добре, че в пленарната зала имало гости от Софийския университет, за да знаят младите каква е истината.  ", "date": "2018.02.21", "title": "Главчев подигравателно към Жаблянов: Прави се на герой от Лайпцигския процес"}
{"url": "http://epicenter.bg/article/Garnevski-dovolen--Kolko-e-chist-vazduhat-v-zala--v-koyato-nyama-puknat-komunist-/147730/2/0", "text": "„Празната зала ще ме разбере много по-добре, отколкото, ако господата от БСП бяха тук“, заяви Спас Гърневски, депутат от ГЕРБ след като социалистите напуснаха пленарната зала.   „БСП се била извинила. Тези хора от двете страни от залата очакваха, че на 10 ноември няма да има пребоядисване, а БСП ще падне на колене и ще моли за прошка. Беше ли направено, не беше направено“, заяви Гърневски   „ГЕРБ през всичките години е заявявала, че осъжда фашизма, националсоциализма и комунизма“, напомни той.   Гърневски коментира и нападките на БСП за проведения Луковмарш и попита защо сега се напада ГЕРБ и Обединените патриоти при условие, че той се провежда от 2003 година и е имало достатъчно възможност да се спре, ако може, но не може.   Депутатът напомни правилата за организиране на шествията и заяви, че именно така се раждат фалшивите новини.   Спас Гърневски защити и колегата си Димитър Главчев. По думите му, бившият председател на НС е направил велика саможертва.  „Човекът разбра и постави над всичко приоритетите на България“, заяви той и попита как това ще се сравни с позора на Валери Жаблянов.     „Там, където има морал – залата е пълна, там, където няма – залата е празна“, констатира той. \"Крайно време е комунистическият цинизъм да слезе от трибуната на Народното събрание\", заключи Спас Гърневски и добави: \"Колко чист стана въздухът в тази зала, такъв и ще бъде, когато няма пукнат комунист\".", "date": "2018.02.21", "title": "Гърневски доволен: Колко е чист въздухът в зала, в която няма пукнат комунист!"}
{"url": "http://epicenter.bg/article/Borisov-i-diplomat--1-na-Sauditska-Arabiya-otseniha-visoko-aktiviziraneto-na-dvustrannite-otnosheniya-/147761/2/0", "text": "Активизиране на двустранните отношения между България и Саудитска Арабия, констатираха на среща в София министър-председателят Бойко Борисов и министърът на външните работи на Кралството Адел Бин Ахмед Ал-Джубейр. Отбелязано беше, че засилването на икономическия и политически диалог между двете държави е започнало след разговорите на най-високо равнище в края на миналата година при посещението в Риад на делегация, водена от българския премиер. Това съобщиха от правителствената информационна служба.  Бойко Борисов приветства интереса на саудитската страна за развитие на отношенията, ярко изразен чрез наситената програма на визити на саудитски министри и официални лица в България. Премиерът посочи, че страната ни вече е предала на институциите в Риад информация и данни за българската икономика и инвестиционната среда, както и предложения за инвестиционни проекти. Според него с потенциал за двустранното сътрудничество са селскостопанският сектор, бизнес парковете, индустриалните зони, развитието на инфраструктурата, туризмът, транспортът.  Министър-председателят изрази очакване да бъдат постигнати конкретни договорености при бъдещото посещение на Н. Кр. Височество принц Мохамед Бин Салман Бин Абдулазиз Ал-Сауд, по чиято подготовка двете страни работят активно.  Премиерът Борисов и министър Адел Бин Ахмед Ал-Джубейр обмениха мнения и по международни въпроси, свързани с борбата с тероризма, сигурността и миграцията.  ", "date": "2018.02.21", "title": "Борисов и дипломат №1 на Саудитска Арабия оцениха високо активизирането на двустранните отношения "}
{"url": "http://epicenter.bg/article/Stanishev-kani-lidera-na-Evrogrupata-v-Sofiya-za-diskusiya-po-prisaedinyavaneto-ni-kam-evroto/147762/2/0", "text": "От години се говори за възможностите на България да влезе в ERM II – предверието на Еврозоната, и според мен е време за действия. По въпроса за евентуалното присъединяване на България с Марио Сентено се договорихме да поддържаме постоянен контакт и обмяна на информация. Отправих покана той да бъде гост на специално събитие в София в края на април, в рамките на визитата му в България по повод неформалния съвет на министрите на финансите.   Това заяви президентът на ПЕС Сергей Станишев след работна среща с португалския финансов министър и председател на Еврогрупата Марио Сентено, съобщиха от пресофиса на евродепутата.   Двамата обсъдиха перспективите за присъединяване на България – въпрос, който беше обявен за национален приоритет както от управляващите, така и от БСП в резолюция от Конгреса на партията, проведен на 23 ноември 2017 г. Сентено посочи, че ще следи отблизо развитието на процеса заедно с колегите си финансови министри на страните от Еврозоната и в тясно сътрудничество с Европейската централна банка.   „На този етап България трябва внимателно да прецени възможностите и да набележи следващи стъпки и действия. Необходима е конкретна работа, а не само декларации и заклинания, иначе рискуваме да се повтори ситуацията с Шенген, което ще ни бетонира извън интеграционното ядро на ЕС“, категоричен е Станишев.   Лидерът на ПЕС разговаря близо час с влиятелния португалец, който е на двудневно посещение в Брюксел.   „Обсъдихме приоритетни за левицата в Европа теми, като бъдещето на Еврозоната и бюджета на ЕС след 2020 г., и по-специално кохезионната политика. Постът председател на Еврогрупата е успех не само лично за г-н Сентено, но и за лявото правителство на Антонио Коща и за нас като прогресивно семейство в Европа. Имаме единомислие по ключови въпроси, като например запазването на кохезионните фондове, особено за най-бедните региони на ЕС“, заяви Сергей Станишев.", "date": "2018.02.21", "title": "Станишев кани лидера на Еврогрупата в София за дискусия по присъединяването ни към еврото"}
{"url": "http://epicenter.bg/article/Novi-nevoli-s-roklyata-na-figuristkata-Gabriela-Papadakis---zagoli-i-dupe-/147772/8/0", "text": "Двукратната  при танцовите двойки   със сигурност ще запомни  игри в  .   След като в понеделник фигуристката преживя най-големия си кошмар по време на кратката програма, тъй като роклята й се разкопча и разкри част от гърдата й, то по време на волната програма отново бе предадена от костюма си.   Долната част на роклята на французойката щедро се отвори, докато тя се въ теше на леда с нейния партньор  , разкривайки задните й части.   Въпреки всичките премеждия французите успяха да завоюват сребърните отличия в ПьонгЧанг във волната програма. За изпълнението си те получиха 123.35 точки. \"Не беше лесно да се върна на леда след случилото се в понеделник. Затова бяхме готови да дадем всичко от себе си и решихме, че ще мислим за проблемите по-късно\", каза Пападакис след награждаването.   Източник: дарик", "date": "2018.02.21", "title": "Нови неволи с роклята на фигуристката Габриела Пападакис - заголи и дупе (Снимки)"}
{"url": "http://epicenter.bg/article/Chetiri-prichini-da-deaktivirate-profila-si-vav-Feysbuk-oshte-sega/147741/7/0", "text": "  Социалните мрежи промениха живота ни. Днес живеем предимно онлайн. Но скорошно проучване установи, че хората, които не ползват Facebook, живеят по-щастливо от останалите, съобщава dariknews.bg.       Напълно възможно е да се пристрастим към Facebook, сочат някои изследвания. За разлика от пушенето и други опасни навици, пристрастяването към мрежата се забелязва много по-трудно. Средно жените прекарват по 81 минути на ден във Facebook, докато мъжете – 64 минути.   Facebook е като кредитна карта, с която харчиш повече в момент, в който не можеш да си го позволиш.     Според едно изследване потребителите на социалната мрежа стават изключително критични към своя външен вид, когато гледат снимките на свои приятели. Те искат да имат същото тяло, дори решават да отслабнат.   Младите потребители са най-податливи и могат да развият дори хранителни разстройства вследствие на натиска, който социалните мрежи им показват. Те дори биха могли да развият агресивно поведение и да имат проблеми със съня.     Ако сте студенти, то със сигурност знаете колко трудно е да се накани човек да учи за следващия изпит. Деактивирането на акаунта по време на сесия ще улесни живота ви и без съмнение ще доведе до по-добри резултати.     Запазването на лично пространство в мрежата е сериозен проблем за всеки интернет потребител. Фактът, че Facebook постоянно променя условията за защита на личните данни, е достатъчен, за да ви накара да се махнете от социалната мрежа.   Да, може да изтриете снимките и статусите си. В интернет обаче нищо не може да „умре“ наистина.   Без Facebook вашите снимки, мисли, работа и идеи остават ваша собственост.        ", "date": "2018.02.21", "title": "Четири причини да деактивирате профила си във Фейсбук още сега"}
{"url": "http://epicenter.bg/article/Obviniha-Silvio-Berluskoni-vav-vrazki-s-Koza-Nostra-/147743/7/0", "text": "Обвиненията за историческите връзки на Силвио Берлускони с приближен на мафията в Сицилия са възобновени от политически съперник в последните дни на предизборната кампания, пише \"Гардиън\", цитиран от Канал 3.  На 4 март Италия ще проведе парламентарни избори. Алесандро ди Батиста от Движение \"Пет звезди\" призова последователите си в \"Туитър\" да споделят критиката си по адрес на бившия премиер. По-рано този месец Батиста изнесе реч, по време на която цитира решение на съда срещу дългогодишния съветник на Берлукосни и основател на \"Форца Италия\" Марчело Дел'Утри, който е в затвора за връзки с Коза ностра.  Атаката срещу Берлускони за връзките му с организираната престъпност отразява и битката за гласовете в Южна Италия, която е между дясноцентристката коалиция на бившия премиер и популисткото движение, което на предишни избори получи голяма подкрепа, но изглежда, че сега губи.  Батиста обвини Берлускони, че е \"направил мафията по-силна\" през 90-те години на XX век, когато мафията беше във война с италианската държава. Тогава са убити топ прокурорите Джовани Фалконе и Паоло Борселино. Според него \"затворът е единственото място, което принадлежи на господин Берлускони\".  Бившият премиер отрича да има връзки с организираната престъпност. Берлускони влиза в политиката с помощта на Марчело Дел'Утри, който сега е в затвора заради това, че е бил \"посланик\" на Коза ностра.  ", "date": "2018.02.21", "title": "Обвиниха Силвио Берлускони във връзки с Коза Ностра "}
{"url": "http://epicenter.bg/article/Amerikanka-sadi--Tuitar---Feysbuk---i--Gugal--zaradi-napadeniyata-v-Parizh-prez-2015-g-/147751/7/0", "text": "  Жена от района на Чикаго в САЩ, която е била в кафене в Париж по време на терористичните нападенията през 2015 г., съди „Туитър”, „Фейсбук „ и „Гугъл”, съобщава БиТиВи.   Тя твърди, че те са съдействали за разрастването на групировката \"Ислямска държава\", давайки й достъп до социалните медии, предаде Асошиейтед прес.   Вестник \"Чикаго сън-Таймс\" съобщи, че Манди Палмучи е подала съдебен иск в Чикаго миналата седмица. В иска се казва, че тя е била в кафене в Париж, когато над 12 души са били убити там, и че е пострадала емоционално.   При нападенията срещу кафене, стадион и концертна зала във френската столица загинаха 130 човека, а \"Ислямска държава\" пое отговорност за атаките.   „Фейсбук” заяви, че на сайта му няма място за тези, които се занимават с тероризъм, нито за съдържание, което подкрепя подобна дейност. „Туитър” и „Гугъл” не отговориха на запитванията на вестника за коментар.   Подобни съдебни искове бяха подадени и на други места, но бяха отхвърлени с аргумента, че законът освобождава от отговорност онлайн доставчиците за съдържание, публикувано от потребители.  ", "date": "2018.02.21", "title": "Американка съди „Туитър”, „Фейсбук „ и „Гугъл” заради нападенията в Париж през 2015 г."}
{"url": "http://epicenter.bg/article/Redzhep-Erdogan-naredi-iznevyarata-da-se-zabrani-sas-zakon/147780/7/51", "text": " ", "date": "2018.02.21", "title": "Реджеп Ердоган нареди изневярата да се забрани със закон"}
{"url": "http://epicenter.bg/article/Zoran-Zaev--Rusiya-i-Kitay-sa-aktivni-v-Zapadnite-Balkani--no-nie-iskame-v-ES-/147786/7/0", "text": "Федералният канцлер на Германия Ангела Меркел заяви след среща с македонския премиер Зоран Заев, че се надява на скорошно разрешаване на спора за името между Гърция и Македония. \"Радвам се, че при правителството на Заев по този въпрос има напредък. Проблемът още не е отстранен, но се надявам, че решението ще последва”, каза Меркел, цитирана от Канал 3.  \"През последните 10 години никога не сме били толкова близо (до консенсус) като сега”, посочи канцлерът.  Германия изрази силна подкрепа за членството на Република Македония в ЕС и НАТО.  \"Получихме силна подкрепа от германската страна за нашите стратегически цели, влизането в НАТО и ЕС. На нас ни остава само да продължим с реформите и да решим спора с Гърция. Това са трудни проблеми, но ние ще намерим решение, в което ще включим и опозицията и президента на страната, ще се допитаме и до гражданите“, каза Заев.  Той посочи, че македонското правителство е готово да решава проблемите със съседите и да развива регионалното сътрудничество. Заев покани Ангела Меркел до края на годината да направи посещение в Македония.  Меркел от своя страна заяви, че Берлин подкрепя евроатлантическата интеграция на Македония, но подчерта, че напредъкът на всяка страна се оценява индивидуално и зависи от изпълнението на критериите.  На журналистическия въпрос за интереса на Китай към Западните Балкани и дали ЕС трябва да инвестира повече пари в региона, за да засили влиянието си, Заев отговори: \"Вярно е, че интересът към региона на Западните Балкани е силен, Китай е активен, а Русия също присъства. Но, както казах, няма алтернатива. Нашите граждани са за пълноправно членство в ЕС. Не само защото сме на европейския континент, но и защото вярваме в ценностите на ЕС“.  Западните Балкани, съгласно думите му, вече не са \"буре барут\", а мост на приятелство, който се приближава към ЕС.  Същевременно Заев не изключи възможността за предизвикане на напрежение от страна на Русия заради плановете на Скопие за евроатлантическа интеграция.  \"Наблюдавахме събитията в Черна гора. Ние сме малка страна, която иска да изгради отношения с всички държави. Надявам се, че няма да има неприятни ситуации, въпреки че не мога да ги изключа за целия регион“, призна македонският министър-председател.  ", "date": "2018.02.21", "title": "Зоран Заев: Русия и Китай са активни в Западните Балкани, но ние искаме в ЕС "}
{"url": "http://epicenter.bg/article/Svetovnata-kiberprestapnost-nanasya-shteti-za-600-mlrd--dolara-godishno-/147791/7/0", "text": "Годишните щети от киберпрестъпността по света възлизат на 600 млрд. долара, подхранвани от усъвършенстването на хакерите и разпространяването на криминални пазари и криптовалути, съобщиха експерти.  Доклад, изготвен от фирмата за сигурност McAfee с Центъра за стратегически и международни изследвания (CSIS), показва, че кражбата на интелектуална собственост представлява около една четвърт от нанесените от киберпрестъпността щети през 2017 г.  Основно хакерите идват от Русия, Северна Корея и Иран, насочени са към финансовите институции, а Китай е най-активен в кибершпионажа, пояснява Канал 3.  Изследователите твърдят, че най-бързо развиващият се компонент на киберпрестъпността е блокирането на достъп до компютърни мрежи срещу получаване на откуп, което се подпомага от лесния достъп до пазари, предлагащи хакерски услуги.  Глобалният доклад се появи дни след като Белият дом публикува доклад, показващ, че кибератаките струват на САЩ между 57 милиарда и 109 милиарда долара през 2016 г., предупреждавайки за \"преливане\" в широката икономика, ако бъдат засегнати някои сектори.  В световен мащаб престъпниците използват същите инструменти за кражба на данни или измами със самоличност, банкови хаквания и други престъпления в кибернетичното пространство, като анонимността се запазва, като се използва биткоини или други криптовалути.  \"Цифровият свят трансформира почти всеки аспект от нашия живот, включително риска и престъпността, така че престъпността да е по-ефективна, по-малко рискова, по-печеливша и никога не е била по-лесна за изпълнение\", каза Стив Гробман, главен технологичен директор на McAfee.  Заместник-шефът на центъра за стратегически и международни изследвания Джеймс Люис заяви, че междувременно геополитическите рискове от киберпрестъпността са ключов елемент в тези атаки.  \"Нашето изследване разкри факта, че Русия е лидер в киберпрестъпността, което отразява уменията на нейната хакерска общност и нейното презрение към западното правоприлагане\", каза Люис.  \"Северна Корея е на второ място, тъй като нацията използва кражбата на криптовалута, за да подпомогне финансирането на нейния режим, а сега виждаме разширяващ се брой центрове за киберпрестъпност, включително не само Северна Корея, но и Бразилия, Индия и Виетнам\".  Най-новият доклад на McAfee-CSIS показва, че щетите от киберпрестъпленията са нараснали от приблизителната оценка за 2014 г., която е била 445 милиарда долара.  ", "date": "2018.02.21", "title": "Световната киберпрестъпност нанася щети за 600 млрд. долара годишно "}
{"url": "http://epicenter.bg/article/111-devoyki-izcheznaha-sled-napadenie-na--Boko-Haram--v-Nigeriya-/147793/7/0", "text": "В резултат от нападение на ислямистката терористична групировка „Боко Харам“ над училище в североизточна Нигерия в сряда са изчезнали 111 девойки, предава AFP, като се позовава на информация от местната полиция. Властите се опасяват това да не е повторение на масовите отвличания в Чибук през 2014 година.  „Осемстотин и петнадесет ученици са се завърнали към занятията си, от общо 926, които учат в училището“, е заявил началникът на полицията в нигерийския щат Йобе. „Останалите ги няма. Засега не е образувано следствие за отвличане“.  ", "date": "2018.02.21", "title": "111 девойки изчезнаха след нападение на „Боко Харам“ в Нигерия "}
{"url": "http://epicenter.bg/article/Pochina-duhovniyat-nastavnik-na-tsyal-kup-prezidenti-na-SASht-/147796/7/0", "text": "Прочутият баптистки проповедник Били Греъм почина на 21 февруари в дома си в Монреат, Северна Каролина, съобщиха американските медии. През своята близо 60-годишна мисионерска дейност той е проповядвал на около 210 милиона души в 185 страни по света, а в продължение на шест десетилетия се моли с всеки американски президент от Хари Труман насам. Няколко от американските президенти, включително Линдън Джонсън, Джордж У. Буш и Бил Клинтън, са го приемали за свой духовен съветник.  Греъм, който бе известен като един от най-големите морални авторитети на САЩ, е починал около 8 ч. местно време в дома си.  През 50-те и 60-те години на ХХ век Греъм е подкрепял Мартин Лутър Кинг, като няколко пъти е плащал гаранциите за освобождаването му от ареста след участие в демонстрации. Греъм беше регистриран член на Демократическата партия, но е бил близък и с някои президенти-републиканци като Дуайт Айзенхауер и Ричард Никсън.  \"Великият Били Греъм е мъртъв. Вече няма такива като него. По него ще тъгуват християните и всички религии. Много специален човек\", написа в Туитър президентът Доналд Тръмп.  Уилям Франклин Греъм е роден на 7 ноември 1918 година в Шарлът, Северна Каролина. През 1943 година завършва антропология в Уитънския колеж в Уитън, Илинойс, САЩ. В края на 40-те години става известен със своите проповеди, които изнася пред големи аудитории, като през следващите десетилетия те се излъчват често по радиото и телевизията, припомня \"Евангелски вестник\".  \"Моята единствена цел в живота е да помагам на хората да намерят лична връзка с Бога, което, според мен, идва чрез познаването на Христос\", казва Греъм.  Преди няколко години той написа :„Някой ден ще прочетете или чуете, че Били Греъм е починал. Не вярвайте на нито една дума от това съобщение. Ще бъда по-жив, отколкото съм сега. Просто ще сменя адреса си. Ще съм отишъл в Божието присъствие.“  Греъм е и автор на няколко книги, в това число мемоарната, издадена през 1997 г. \"Just as I Am\", която стана бестселър на New York Times.  ", "date": "2018.02.21", "title": "Почина духовният наставник на цял куп президенти на САЩ "}
{"url": "http://epicenter.bg/article/Nova-gavra-s-pametta-na-Ivan-Peychev/147789/6/0", "text": "Четирима от членовете на журито: Симеон Янев, Боян Ангелов, Панко Анчев и Иван Гранитски предложили за носител на наградата Валентина Радинска за цялостен поетичен принос и новата ѝ книга „Уроци по мълчание“, за да се излезе от скандала с номинацията на книгата на Петър Чухов „АДdicted“.   Останалите петима членове обаче: Антонин Горчев, Иван Карадочев, Добрин Добрев, Пламен Шулеков и Десислава Златева надделяли при гласуването\".     \"Бяхме почти сигурни, че разумът ще надделее над извънлитературните съображения и боричкания, над ясно политическите пристрастия, особено що се отнася до една Национална литературна награда на името на Иван Пейчев. Обществото е запознато, че преди месец и половина се разрази скандал около тази награда, вследствие на процедурни нарушения при оформянето на журито, извършени от местни заинтересовани литератори. Слава богу, кметът на община Шумен Любомир Христов разумно отмени предишния конкурс, насрочи нов с ново жури.   На 21 февруари 2018 г., журито отново се събра в община Шумен в пълен състав: Антонин Горчев – поет, Иван Карадочев – литературовед, проф. Добрин Добрев – Шуменския университет, проф. Пламен Шулеков – Шуменския университет, Десислава Златева – чиновник в община Шумен, проф. Симеон Янев, Боян Ангелов – председател на Съюза на българските писатели, Панко Анчев – литературен критик и философ, Иван Гранитски – писател и издател.   Ние, новите четирима членове на журито Симеон Янев, Боян Ангелов, Панко Анчев и Иван Гранитски предложихме за носител на наградата Валентина Радинска за цялостен поетичен принос и новата й книга „Уроци по мълчание“, за да се излезе от скандала с предишната номинация на книгата на Петър Чухов „АДdicted“.   Аргументите на новите четирима членове на журито бяха не само продиктувани от естетико-художествени критерии и оценки за неоспоримото значение на поезията на Валентина Радинска, но и поради скандалния факт, че в книгата на Петър Чухов има две гавраджийски стихотворения с паметта на Райна Княгиня и Никола Вапцаров. Това компрометира наградата „Иван Пейчев“ и поставя в крайно неудобно положение ръководството на община Шумен.   Останалите петима члена Антонин Горчев, Иван Карадочев, Добрин Добрев, Пламен Шулеков и Десислава Златева, очевидно движени от  прозрачни извънлитературни подбуди и предварително мотивирани и инструктирани надделяха при гласуването.   В знак на уважение и почит към поетическото дело на Иван Пейчев и към ръководството на община Шумен, както и в категорично несъгласие с манипулативното гласуване на посочените петима члена на журито, проф. Симеон Янев, Боян Ангелов, Панко Анчев и Иван Гранитски се оттеглиха от журито, не подписаха протокола и напуснаха заседанието, оставяйки на съвестта на останалите петима разрастването на този пошъл скандал.       Тъмно е стрелбището на лунапарка спи Зайо-Байо вечния си сън спи Кума-Лиса до локума спи и бутилката с шампанско до пирамидата от кофички   спят също клечките кибритени като войничета под строй дълбоко спят обесените орехи не спят обаче червейчетата във тях те движат челюсти и рецитират: преди    * * * Шие Райна Княгиня знамето и изведнъж се убожда   пада капката кръв като бомба пада Райна Княгиня заспива   ще минат най-малко 100 години докато дойде на бял кон принцът   ще вдигне знамето ще го развее и ще забрави да я целуне  ", "date": "2018.02.21", "title": "Скандални стихове на Петър Чухов взривиха журито на наградата \"Иван Пейчев\""}
{"url": "http://epicenter.bg/article/Tryabva-li-vsyaka-provokatsiya-ili-poparzhnya-da-se-otlichava-s-nagrada-za-literatura-/147790/6/0", "text": "            -  - Поразени останахме от предпоставеността на мнението на останалите петима членове на журито. Ние имахме илюзии, че някои от тях, чиито качества и естетически критерии ценим - например проф. Добрин Добрев и Иван Карадочев, ще се вслушат в нашите разумни аргументи. Ние предложихме Валентина Радинска - поетеса с безапелационни естетико-художествени качества и с огромен принос към развитието на българската поезия. Но останахме изненадани и даже стреснати от тази предпоставеност и предварителна подготвеност за нежелание за разговор от останалите членове на журито. Напуснахме в знак на уважение и почит към поетическото дело на Иван Пейчев и към ръководството на община Шумен. Но и в знак на протест, защото се извършва гавра с паметта на Иван Пейчев.   - Специалистите, които познават творчеството на Иван Пейчев много добре осъзнават, че е контрапродуктивно да се дава награда на негово име на автор със съвършено противоположно творчество на духа на поезията на Иван Пейчев. Дай, Боже, Петър Чухов да се развие. Но тази книга, за която го награждават, съдържа две стихотворения, които са директна, откровена гавра с Райна Княгиня и с Никола Вапцаров. Не познавам някой сериозен и разумен човек, който може да понесе такова отношение към тези национални светини.   - В псевдостихотворна форма се оспорва нейния подвиг. Оставя се внушението, че е остаряла, че патриотизмът е нещо лошо.   - Но ясно се прави аналогията с гарнизонното стрелбище, а се говори за Зайо Байо, Кума Лиса и някакви червейчета. Гаврата е непоносима. Публикувайте ги, за да видят всички ваши читатели за какво става дума. За нас най-тревожен е опитът за подмяна на автентичните ценности. Отдавна група соросоиди и хора, които защитават неолиберални възгледи, грантаджии и други подставени лица, добре платени от външни фондации, се опитват да изкривят националната литературна история. Да опорочат и да посегнат на големи имена като Вазов, Вапцаров, Гео Милев, Смирненски, Ботев, За Левски да не говорим - дори и него се опитаха да осквернят. В случая сега става дума са опит да бъдат осквернени поети от миналия век - 60-те, 70-те, 80-те години. Поети с категорично антифашистко минало и позиции като Иван Пейчев, изразени не само в поезията му, но и в неговите пиеси.   - Да, двамата са близки приятели. И аз много се съмнявам, че наследниците на Иван Пейчев ще останат доволни от такава гавра с най-близкия приятел на Иван Пейчев, за което авторът получава и награда на името на Иван Пейчев. Това е скандал. Но, уви, не е първият опит за подмяна на ценности. Подобни опити за преподредба на естетическите ценности, движени от съвършено нелитературни подбуди, се правеха и се правят с наградата \"Христо Фотев\", с наградата \"Пеньо Пенев\". Нека тези кръгове, които обезателно искат да отичат някои псевдоноватори като Петър Чухов, да го правят, но не с наградата Иван Пейчев, а с награда, примерно, Биньо Иванов, Николай Кънчев. Тогава отличието би могло да има някакви естетически аргументи. Но не може да се дават награди с имената на Пеньо Пенев, Христо Фотев и Иван Пейчев за книги със слаби, никакви или направо посредствени художествени достойнства, само защото били провокативни.   - Не успяха да дадат нито един художествен и естетически аргумент защо награждават Петър Чухов. Техният довод бе: провокативна поезия. Че то по тази линия провокация е и откровената попържня. Трябва ли всяка попържня да бъде поощрявана с литературна награда?!   - Не. Чухме, че е млад автор. В случая той даже е жертва, защото други интереси го употребяват. Аз го съжалявам. Той не е съвсем без качества. Някои от стихотворенията в книгата показват зачатки на талант. Но в поезията талантът не се изразява в провокацията, а в метафората, образното мислене, идеите. Затова обидите, които прозвучаха от някои членове на журито към номинацията на Валентина Радинска, ни оскърбиха дълбоко.   - Проф. Пламен Шулеков каза, че тя била чалгаджийска поетеса. Това е съвършено невярно. Друг \"аргумент\" бе, че не била талантлива, защото била завършила литературната академия \"Максим Горки\". Абсурди. Този тип сектантско мислене отново води до парцелиране - две литератури, две култури. Нещо, което българската култура и литература отдавна преживяха. Това е един процес от 30-те години на миналия век. Трябва ли отново да има разделение?! Ние смятаме, че при номинирането и връчването на литературни награди единственият, върховният критерий са художествените достойнства, а не политическите пристрастия. Валентина Радинска дори не е член на нашия Съюз на писателите. Така че оценката ни е напълно обективна.   - Да, втората причина да напуснем е провокативното отношение към община Шумен. В случая Антонин Горчев – шуменски поет, чийто книги аз съм издавал, е подвел и хората от администрацията на шуменската община. Дали той не е първопричината за замесването на толкова достойни хора в този глупав и пошъл скандал?", "date": "2018.02.21", "title": "Иван Гранитски: Трябва ли всяка провокация или попържня да се отличава с награда за литература?"}
{"url": "http://epicenter.bg/article/Ska-Keler--Mnogo-balgari-mi-se-izviniha-lichno-zaradi-Valeri-Simeonov-/147759/11/34", "text": "Самите българи са потресени от езика и съдържанието на декларацията, подписана от вицепремиера Валери Симеонов,   До днес тя не е получила официално извинение от София.     Не, българското правителство не ми е поднасяло извинения. Много българи обаче ми се извиниха лично. Те самите са потресени от езика и съдържанието на изказването на вицепремиера. Благодарна съм на българите, които ме подкрепят и които се обърнаха лично към мен.     Агресивният тон на Валери Симеонов, който е недостоен за един вицепремиер, показва много ясно колко са опънати нервите. А това, че само часове след декларацията българското правителство публикува своя позиция, показва, че премиерът следи зорко реакциите при подобни атаки. Той знае, че особено по време на своето европредседателство българското правителство е под силно наблюдение. Аз лично се концентрирам най-вече над това да подкрепям гражданите при техните протести в защита на правовата държава.     Тези изказвания много ме изненадаха. Той обижда и българските природозащитници и българите, които застават срещу комерсиалната експлоатация на Национален парк \"Пирин“, след като вижда някаква връзка между тях и тероризма. Вместо да отправя абсурдни упреци, по-добре да се насочи към съдържателна дискусия.     Не, не съм.   Ще продължавам да се боря срещу подобно тесногръдие и агресия.   Във всеки случай българското правителство беше доста притеснено от изказванията на вицепремиера. В противен случай нямаше и да се дистанцира от тях. Българският премиер знае много добре, че неговият вице отиде твърде далеч, както и че много хора наблюдават внимателно стъпките, които София предприема по време на европредседателството.     Иска ми се кабинетът да оттегли плановете си за доизграждане на ски инфраструктурата в Национален парк \"Пирин“. Иска ми се да чуе притесненията на гражданите, свързани с изграждането на отсечка от магистрала в Кресненското дефиле, и да ги вземе предвид. Иска ми се България да спазва собствените си закони и правните стандарти на ЕС, както и да положи повече усилия в борбата срещу корупцията.   Бих им казала, че всички българи са също и европейци и имат същите права, както и всички останали в целия ЕС. И повярвайте ми, аз отправям критики и към германското правителство.   За мен е важно в ЕС да няма двойни стандарти. Всички трябва да имат правото да изказват свободно мнението си, да критикуват правителството и да разкриват онова, което не върви както трябва. Това важи както за България, така и за Германия и за всички други страни-членки на ЕС.   ", "date": "2018.02.21", "title": "Ска Келер: Много българи ми се извиниха лично заради Валери Симеонов "}
{"url": "http://epicenter.bg/article/Ivan-Krastev--ES-e-izpraven-pred-potentsialna-kriza-na-Balkanite-i-tryabva-da-deystva-bez-otlagane/147768/11/33", "text": "Ако продължителният спор между Гърция и Македония за името на последната не бъде решен преди следващата среща на върха на ЕС за Западните Балкани през май, това ще доведе до двойно поражение: амбициите на Македония ще бъдат разбити и усилията на Брюксел да бъде приеман на сериозно в региона ще са се свили. Обещанието за членство в Европейския съюз на държавите в региона е добре дошло, но Русия, Китай и Турция може да създадат нестабилност. Множество фактори направиха Балканите център на внимание, не на последно място – бежанската криза, която дълбоко разтърси региона.  „Втората световна война свърши, но Първата още не е”, това са думи на високопоставен турски представител, с когото наскоро се видях в Анкара. Той говореше за Близкия изток, но коментарът му беше такъв, че можеше да бъде чут в Москва, Киев или на Балканите, за да се опише състоянието на нещата на европейския континент. Единственото място, където не бих могъл да чуя такъв коментар, е Брюксел. Причината е, че Европейският съюз още не е готов за живот в свят, където геополитиката се завръща – в който правителства, както и голяма част от обществото, са обсебени от граници и територии и са склонни да определят успеха не толкова чрез икономическия растеж, колкото чрез националната гордост. Това се разиграва днес в Западните Балкани, където капацитетът на ЕС да мисли и действа като геополитически играч е подложен на сурово изпитание.  По-рано този месец ЕС представи новата си стратегия за Западните Балкани. В нея се поставя за цел насърчаването на реформите в Сърбия, Черна гора, Босна и Херцеговина, Косово, Македония и Албания чрез възобновяване на перспективата за членство. Брюкселските институции, които се оказват във вихъра на популистки възход, засягащ повечето страни от ЕС, сега изглежда имат смелост да повторят, че обещанието за членство е осъществимо.  Един балкански виц описва най-добре нагласата на хората, които чувстват, че са ги оставили да чакат прекалено дълго: като стане дума за членство в ЕС, разликата между песимисти и оптимисти е, че оптимистите вярват, че Турция ще се присъедини по време на албанското председателство на ЕС, докато песимистите вярват, че Албания ще се присъедини по време на турското, което значи – никога.  Брюксел с право изяснява, че статуквото не е устойчиво. Но без никакви последващи действия това заключение може да създаде нестабилност в региона. Това, за което ЕС най-много трябва да се страхува, е повторение на украинския сценарий, в който правителствената подкрепа за европейските стремежи предизвиква реакция от противниците на разширяването (разбирай Русия), вместо да се обединят европейските правителства около проекта.  Много фактори доведоха до възстановяването на Балканите - не на последно място и неотдавнашната бежанска криза, която дълбоко разтърси района. Вече има все по-голяма сила за по-голяма интеграция, след периода, в който ЕС стана известен като организация, която е дала малко пари и е свързана с редица подробности.  Едно окуражаващо, макар и малко забелязано, развитие бе неотдавнашната ратификация на договор за приятелство между България и Македония - две страни, чиито отношения отдавна бяха проблемни, предимно по въпросите на малцинствата. С постигането на този пробив те сигнализираха, че е дошло времето да се търсят решения на някои от проблемите на региона.  Но за да успее ЕС да постигне амбицията си да трансформира региона, той трябва да осъзнава важните геополитически промени, които са се случили. През 2003 г., когато ЕС най-напред обеща членство, нямаше съмнение, че бъдещето на региона ще бъде европейско. Русия гледаше на Балканите предимно като транзитна зона за износ на енергия за западноевропейските пазари. Амбицията на Москва тогава беше да запази известно влияние, вместо да се конкурира с Брюксел.  Преди петнадесет години Турция беше ентусиазирана от шансовете си да се присъедини към ЕС. В резултат на това тя очерта политиката си за Балканите, за да демонстрира собствената си стратегическа стойност за Европа. Тогава никой не говореше за Китай на Балканите.  Днес геополитическата конкуренция е голяма. Китай ще стане номер едно чуждестранен инвеститор в Сърбия тази година. Плановете за изграждане на високоскоростна железопътна линия между гръцкото пристанище Пирея и Будапеща, през Белград, имат огромна стойност за Китай, който осъществява търговския си маршрут \"Един пояс, един път\" между Азия и Европа. Китайците се надяват, че Западните Балкани ще бъдат в крайна сметка интегрирани в европейския единен пазар, макар Китай да не бърза, за да могат инфраструктурните проекти да спазват правилата на ЕС.  Това поставя много въпроси. Трябва ли ЕС да оказва натиск върху Западните Балкани да приемат неговите правила сега или по-късно? И дали ЕС е готов да предложи компенсация, ако тези държави в крайна сметка загубят китайски инвестиции вследствие на интеграцията в ЕС? Подходът на Русия също се промени. Брюксел не трябва да има шпионин в Кремъл, за да знае, че Москва ще направи всичко възможно, за да попречи на Македония да се присъедини към НАТО - не поради стратегическото си значение, а поради своята символична стойност. И европейските политици трябва да са наясно, че ако продължителният спор между Гърция и Македония (за името на последната) не бъде решен преди следващата среща на върха на ЕС за Западните Балкани през май, това ще доведе до двойно поражение: амбициите на Македония ще бъдат разбити и усилията на Брюксел да бъде приеман на сериозно в региона ще са се свили.  Балканският регион е мястото, където Русия може да работи за дестабилизиране на ЕС при много ниски политически разходи за себе си, както в парично отношение, така и от гледна точка на риск от конфронтация със САЩ. Така че зависи от европейската дипломация да убеди Москва, че ескалиращото напрежение няма да бъде в неин интерес.  Готов ли е ЕС за това? След това имаме Турция, страна, чиито отношения с ЕС стоят в исторически план на ниско равнище. Все още не е ясно как президентът Реджеп Тайип Ердоган ще изиграе картите си на Западните Балкани. Докато Анкара се опитва да изгради своето влияние сред мюсюлманските общности на Балканите, Москва използва свой собствен лост над православните християни.  Биха ли могли Русия и Турция да координират своите политики, точно както се опитват да направят в Сирия? Ако ЕС реагира бавно на тези нови геополитически реалности, неговата стратегия за Западните Балкани ще завърши с поражение.   ", "date": "2018.02.21", "title": "Иван Кръстев: ЕС е изправен пред потенциална криза на Балканите и трябва да действа без отлагане"}
{"url": "http://epicenter.bg/article/Nagla-krazhba-ot-apteka---zhena-vze-kutiya-s-dareniya-za-bolno-dete--Video-/147721/3/0", "text": "  Жена открадна кутия с дарения за болно дете от аптека в София. Това се е случило в понеделник – 19 февруари, сутринта, съобщава БиТиВи.   Наглата кражба е заснета е от камера в аптеката. Собственикът Венцислав Янчев ще подаде сигнал в полицията.   В кутията се събират средства за лечението на Мартина. Тя стои в аптеката вече втори – трети месец и събраната сума е около 300 лв.   За първи път се случва подобна кражба в аптеката – да вземат пари, събирани за болно дете, коментира Янчев.      ", "date": "2018.02.21", "title": "Нагла кражба от аптека – жена взе кутия с дарения за болно дете (Видео)"}
{"url": "http://epicenter.bg/article/Banditi-ograbiha-kazino-i-benzinostantsiya--s-plastmasov-pistolet-/147724/3/0", "text": "Двама души бяха арестувани за въоръжени грабежи в Пазарджик и край Пловдив, съобщава кореспондентът на bTV в региона.  Според прокуратурата преди два дни двамата са влезли в казино „Ларго” в Пазарджик, заплашили с пистолети крупието и служителка и ги накарали да отворят касата, откъдето взели оборота от 10 000 лв. В казиното в този момент не е имало охранител.  Разследващите са установили, че същите нападатели са извършили въоръжен грабеж на бензиностанция край Пловдив. Все още не е ясно колко точно е била плячката от този удар.  На двамата са повдигнати обвинения. В домовете им е намерена част от задигнатата сума, маските, както и оръжията на престъпленията – газов пистолет и пластмасова играчка.  ", "date": "2018.02.21", "title": "Бандити ограбиха казино и бензиностанция… с пластмасов пистолет "}
{"url": "http://epicenter.bg/article/Sotsialnite-shte-tarsyat-drugi-rodnini-ili-priemno-semeystvo-za-3-godishnite-bliznatsi-ot-Plovdiv--Video--/147727/3/0", "text": "Социалните започват процедура по търсене на роднини на 3-годишните близнаци от Пловдив или приемно семейство, при които да ги настанят. Това съобщи за bTV Надя Танева, шеф на дирекция „Социално подпомагане” в Пловдив.  Близнаците – момче и момиче, са приети в понеделник вечерта в болница в Пловдив. Момченцето е било със счупен череп и хематом, беше му направена животоспасяваща операция.  Лекарите били шокирани от вида на децата и извикали полицията. Близнаците тежат едва по 9 килограма.  Майката – 38-годишната Иванка Стефанова, беше арестувана по подозрение за домашно насилие, но е пусната от ареста. Това е станало с решение на наблюдаващия прокурор късно снощи. На този етап не ѝ е повдигнато обвинение. Тя отрича да е упражнявала насилие над децата.  Няма данни и не можем да заключим, че има домашно насилие, коментира пред bTV директорът на полицията в Пловдив Атанас Илков. При огледа в апартамента са се потвърдили думите на майката, че паднал предмет е ранил момченцето.  Според директора на „Социално подпомагане” обаче майката е неглижирала децата и това също е акт на насилие. Момиченцето не може да ходи и да говори, с атрофирали мускули е, уточни Надя Танева.  Децата са имали личен лекар, но той не е подал сигнал за тяхното лошото състояние.  ", "date": "2018.02.21", "title": "Социалните ще търсят други роднини или приемно семейство за 3-годишните близнаци от Пловдив (Видео) "}
{"url": "http://epicenter.bg/article/Vlado-Platsentata-iska-deloto-mu-da-zapochne-barzo/147750/3/0", "text": "  Софийският районен съд (СРС) отложи първото разпоредително заседание срещу Владимир Стоянов, станал известен като Владо Плацентата. Причината е, че той не е получил обвинителния си акт в определения от закона срок - до една седмица преди заседанието. Плацентата е получил обвинителния акт едва вчера, съобщава    Владимир Стоянов-Плацентата отново дойде в съдебната зала с кърпа на лицето, която отказа да свали дори пред съдебния състав. Той настояваше още днес делото срещу него да започне и заяви, че не иска другите страни да чакат само заради него. Плацентата представи в писмен вид и становището си по всички точки, които се обсъждат в разпоредителното заседание. На влизане в съдебната зала той бе категоричен, че е невинен, но законът е срещу него.   Отлагането на заседанието се наложи и заради отсъствието на адвоката на доктор Албена Гагова. Адвокатът се оказа ангажиран по друго дело.   Съдебният състав с председател Петя Топалова отложи делото за 22 март.   Припомняме, на 1 юли 2017 г. Владимир Стоянов-Плацентата преби медицинско лице в столичната болница \"Шейново\" минути след като стана баща.   Той не се поинтересувал от състоянието на съпругата и детето си, а агресивно настоявал да вземе плацентата на новороденото си бебе. След отказа на лекарката да му даде плацентата, тъй като затова си има разписана процедура, Стоянов преби д-р Албена Гагова. Тя беше в тежко състояние в продължение на дни.   Побоят над д-р Гагова стана повод за множество протести на лекари, пациентски организации, които се обявиха твърдо против агресията срещу медиците.  ", "date": "2018.02.21", "title": "Владо Плацентата иска делото му да започне бързо"}
{"url": "http://epicenter.bg/article/Balgarin-namushka-italianska-politsayka--spasi-ya-telefonat-y/147765/3/0", "text": "  50-годишен българин нападна полицайка в италианския град Таранто и я намушка с 18-сантиметров нож. Жената оцеля, защото острието се забило в телефона й, съобщава    Българинът Иван Илиев буйствал в чакалнята на жп гарата в Таранто, област Пулия. Мъжът чупел мебелировката и заплашвал други пътници, съобщиха местни медии.   Полицайката заедно с още един униформен се опитали да усмирят развилнелия си нашенец, но когато приближили към него, той извадил 18-сантиметров нож и се опитал да прободе полицайката в сърцето.   Илиев успял да нанесе три удара с ножа, но острието му се забило в мобилния телефон на жената, който бил в горния джоб на униформата й. Това спасило живота й.   50-годишният българин е задържан и му е повдигнато обвинение за опит за убийство на полицай. Мотивите за действията му са неизвестни. Италианските медии съобщават, че задържаният е клошар.  ", "date": "2018.02.21", "title": "Българин намушка италианска полицайка, спаси я телефонът й"}
{"url": "http://epicenter.bg/article/Rumanski-tir-blasna-tri-koli-kray-Samovodene-/147776/3/0", "text": "Румънски тир е блъснал три леки автомобила край с. Самоводене по пътя Велико Търново – Русе, съобщи кореспондентът на bTV в региона.  По първоначална информация са пострадали водачите на два от автомобилите и пътничка в единия от тях. Ранените са откарани във великотърновската болница. Инцидентът е станал по обяд.  Движението е затруднено и движението в района на катастрофата се регулира от служители на Пътна полиция през обходен маршрут през уширение на пътя.  ", "date": "2018.02.21", "title": "Румънски тир блъсна три коли край Самоводене "}
{"url": "http://epicenter.bg/article/Glavna-prokuratura--Prez-dekemvri-e-obrazuvano-delo-za-ogradata-po-granitsata-s-Turtsiya/147782/3/0", "text": "  Това става ясно от отговора на главния прокурор Сотир Цацаров до лидера на БСП Корнелия Нинова, която вчера го призова да каже \"истината за оградата\" по границата с Турция. Нинова обясни, че се обръщат към Сотир Цацаров, тъй като на 6 декември 2017 г. той е заявил в Правната комисия на парламента, че има три доклада на Агенцията за държавна и финансова инспекция, на ДАНС в резултат на сигнала на Елена Йончева. \"Този доклад е изпратен в главна прокуратура. Ние от една седмица искаме от ДАНС резултат по доклада. Поискахме от главния прокурор официално с писмо да ни информирa“, каза Нинова.  „Ще има ли образувано досъдебно производство по оградата, за какви пари става дума, за какви завишения на действителната стойност“, попита Нинова.   По повод отправени запитвания и изявления в Народното събрание от народни представители за действията на прокуратурата по повод доклад на ДАНС относно изграждането на временно възпрепятстващо съоръжение на българо – турската граница (ограда), пресцентърът на Прокуратурата на Р България съобщава следното:  На 10.03.2017г. до главния прокурор е постъпил сигнал от Велизар Енчев, съдържащ твърдения за евентуални нарушения и престъпления във връзка с изграждането на инженерно съоръжение от възпрепятстващ тип /ограда /с цел опазване на държавната граница. Посочва се, че тази дейност неправомерно се осъществява от фирми на ПП „Патриотичен фронт“ при наличие на данни за „свързани лица“, както и че цените по договорите са многократно завишени.  От Върховна касационна прокуратура е изискана съответната документация от Областните управители на областите Хасково, Ямбол и Бургас, доколкото те предприемат и организират всички действия във връзка с проектирането, изграждането и гаранционното поддържане на временното препятстващо съоръжение. Средствата се одобряват от МС, а изградените участъци от съоръжението преди експлоатацията им се приемат с протокол от комисия, назначена от съответния областен управител.  Редът и условията за възлагането и изграждането на временно възпрепятстващо съоръжение по българо-турската граница се определя от ПМС № 55 /12.03.2015г., а с допълнителни актове на МС са били одобрени допълнителни разходи / ПМС №19/28.01.2016г. / и са взети неотложни мерки във връзка с миграционния натиск по границата на РБ/ РМС № 17/14.01.2015г./.  С постановление от 28.03.2017 г. прокурор от ВКП възложи на АДФИ извършване на финансова инспекция по отношение възлагането, проектирането, изграждането и гаранционното поддържане на временното възпрепятстващо съоръжение на българо- турската граница.  За проверка на твърденията за корупционни прояви на лица, заемащи висши държавни длъжности и функционирането на съоръжението за защита на териториалната цялост на държавата, на 24.04.2017 г. ВКП възложи на ДАНС извършване на проверка.  На 09.06.2017 г. до главния прокурор на Р България е постъпил сигнал от Парламентарната група на „БСП за България“ за нередности при изграждането на временното възпрепятстващо съоръжение на българо-турската граница. Тъй като в сигнала са заявени обстоятелства, които вече са предмет на проверката от ВКП започнала на 10.03.2017 г., този сигнал е присъединен към извършващата се проверка.  След приключване на проверката, разпоредена от ВКП, на 10.08.2017г. материалите от нея, включително доклад на ДАНС и АДФИ, са изпратени на Специализираната прокуратура по компетентност.  В периода 10.08.2017г. – 19.12.2017 г. прокурор от Специализираната прокуратура е извършил допълнителна проверка, като са снети обяснения от множество лица.  На 19.12.2017 г. Специализираната прокуратура е образувала досъдебно производство за извършено престъпление от общ характер.  По делото е назначена инженерно-техническа експертиза, чието заключение се очаква.  На 09.02.2018 г. до главния прокурор е постъпило искане от народните представители Елена Йончева и Крум Зарков за предоставяне на информация във връзка с подадения от Парламентарната група „БСП за България“ и конкретно съдържащо искане за предоставяне на доклада на ДАНС с резултатите от извършената проверка.  Искането е изпратено на компетентната прокуратура – Специализираната прокуратура.  На 21.02.2018 г. наблюдаващият прокурор от Специализираната прокуратура е изпратил отговор до народните представители, като е посочил, че докладът на ДАНС представлява част от доказатествените материали и не може да им бъде предоставен. Посочено е също, че разгласяването на материалите от наказателното производство към настоящия момент сериозно би затруднило разследването и разкриването на обективната истина.  ", "date": "2018.02.21", "title": "Цацаров отговори на Нинова: Има дело за оградата с Турция, докладът на ДАНС е следствена тайна"}
{"url": "http://epicenter.bg/article/Prokuraturata-povdigna-obvinenie-na-bivshiya-frenski-legioner-ot-Oreshnik-/147792/3/0", "text": "Прокуратурата в Тополовград повдигна обвинение на 35-годишния Иван Пачелиев, който се барикадира в дома си в хасковското село Орешник, а преди това стреля по полицаи при опит да му бъде връчена призовка, предаде Агенция \"Фокус\".  Обвинението срещу бившия френски легионер е за възпрепятстване на органите на реда. Тази сутрин той беше доведен в къщата си за провеждане на следствен експеримент.  Засега няма данни за открити незаконно оръжие и взривни вещества. Пачелиев беше арестуван след продължила близо 24 часа полицейска акция с участието на специализирания отряд \"Кобра\".   ", "date": "2018.02.21", "title": "Прокуратурата повдигна обвинение на бившия френски легионер от Орешник "}
{"url": "http://epicenter.bg/article/BSP-napusna-zalata-sled-ubiystvena-rech-na-Korneliya-Ninova-v-zashtita-na-demokratsiyata/147726/2/0", "text": "  Това стана по време на дебатите за оставката на Валери Жаблянов.     Съжалявам, че днес ставате свидетели на това, обърна се лидерът на БСП Корнелия Нинова от трибуната на НС към българските граждани.   Съжалявам. че управляващите дадоха този тон и ви причиниха днес това, заяви Корнелия Нинова.   Тя заяви, че правилникът на Народното събрание  изчерпателно е определил при какви случаи може да бъде прекратен мандата на зам.председателя на  пармалента и ги изброи.   , посочи тя. Тя се спря на мотивите един по един.   Нинова обвини управляващите в двойни стандарти. Бягате от реалните проблеми зад този разговор за миналото, посочи тя.   Ако днес гласувате оставката на Валери Жаблянов, отивате на Конституционен съд, ще сезираме и европейските институции, заяви лидерът на БСП.   Т Това е отмъщение за свалянето на Димитър Главчев, констатира още Корнелия Нинова по адрес на твърдението, че именно предишният председател на Народното събрание е бил инициаторът на подписката за оставката на Жаблянов.   . Това също е международен договор, припомни соцлидерката.   След изказването на Корнелия Нинова, БСП напуснаха залата и заявиха, че ще се върнат само за гласуването на оставката на Валери Жаблянов.  ", "date": "2018.02.21", "title": "БСП напусна залата след убийствена реч на Нинова срещу ГЕРБ и \"Цветановщината\" "}
{"url": "http://epicenter.bg/article/GERB--patrioti-i-Volya-svaliha-Valeri-Zhablyanov-ot-zam-predsedatelskiya-post-v-parlamenta/147732/2/0", "text": "Очаквано ГЕРБ, патриоти и Воля свалиха Валери Жаблянов от зам.председателския пост в парламента.  Електронното табло показа, че това е станало със 110 гласа \"за\" и 71 \"против\".     За оставката на зам.-председателя на парламента от БСП гласуваха 110 народни представители, а срещу нея се обявиха 71 депутати от БСП. ДПС не участваха в гласуването и не присъстваха в пленарната зала с обяснението, че няма такива юридически и политически аргументи, макар и да споделят моралните мотиви в защита на репресираните от комунистическия режим.   БСП няма да предлага друг социалист за поста на Жаблянов, каза преди гласуването Корнелия Нинова. Тя предупреди управляващите, че с оставката отиват на Конституционен съд, както и в Европейския съд по правата на човека.   Преди това Жаблянов говори около половин час, през който обвини ГЕРБ в незачитане на конституцията и на принципите на демокрацията. \"  За първи път виждам мотиви, в които няма посочен нито един член от Правилника за работа на Народното събрание, който да представя отстраняването на председателя и зам.- председателите от длъжност. Нито един член. Посочен е само чл. 155, който няма никаква връзка с днешната дискусия и с проекта на решение”, коментира Жаблянов. .„28 години от демократичното управление на България е един проспан и пропуснат период за българската десница.  , посочи още Валери Жаблянов. Той се обърна към управляващите с думите: „Управлявате пряко волята на народа и ще платите за това”. „Водим се от разбирането, че да си опозиция не е недостатък, защото опозицията коригира управлението”, допълни още той. На няколко пъти  В 30-минутна реч той поиска извинения от управляващите за 30-те години демокрация. Той обяви, че от ГЕРБ имали \"когнитивни дефицити\" и говори за Народния съд, историята, човешкия живот, националното помирение и \"излагацията на управляващите\". \"  „Аз не псувам. Ако дървена комунистическа глава е псувня, се извинявам. Искам да ви кажа защо го казах. Моят баща е лежал 22 месеца в Белене, осъден от дядото, бащата или чичото на Жаблянов. 6 вола, 4 коня и 62 овци е продал дядо ми, за да откупи баща ми от Белене, за да излезе бащи ми жив и да ме има мен на този свят”, допълни Тошев.", "date": "2018.02.21", "title": "ГЕРБ, патриоти и Воля свалиха Валери Жаблянов от зам.-председателския пост в парламента"}
{"url": "http://epicenter.bg/article/Rumen-Radev-obsadi-modernizatsiyata-na-armiyata-s-amerikanskiya-poslanik/147777/2/48", "text": " ", "date": "2018.02.21", "title": "Румен Радев обсъди модернизацията на армията с американския посланик"}
{"url": "http://epicenter.bg/article/Silite-za-spetsialni-operatsii-na-Balgariya-i-Makedoniya-shte-provedat-uchenie-prez-may-/147779/2/0", "text": "В щаба на 68-ма бригада Специални сили се провежда двудневна работна среща за планиране на съвместната подготовка през 2018 г. на Силите за специални операции на България и Македония. Това съобщиха от министерството на отбраната.  Основна тема в разговорите е провеждането през май тази година в нашата страна на съвместно учение на формирования на Специалните сили на двете страни.  В срещата участват и военни специалисти от Военновъздушните сили, Съвместното командване на силите и Служба „Военна полиция“.  ", "date": "2018.02.21", "title": "Силите за специални операции на България и Македония ще проведат учение през май "}
{"url": "http://epicenter.bg/article/Upravitelyat-na-NZOK--Dalzhim-nad-271-mln--lv--na-drugi-darzhavi-/147783/2/0", "text": "„   Преди дни се разрази скандал, защото управителят е поискал от Народното събрание да разгледа актуализация на бюджета на здравната каса без да уведоми министъра на здравеопазването. В резултат – Кирил Ананиев поиска оставката на Плочев. От своя страна, управителят на касата каза, че е бил заплашван и са правени опити да му се оказва натиск.   Той е категоричен, че не е искал актуализация на бюджета, защото няма такова право.   „Само предлагаме да се обсъди възможност по някакъв начин да ни се помогне”, поясни Плочев.    Управителят на здравната каса твърди, че до момента НЗОК не е получила нито лев от здравното министерство. „До 12 февруари сумата, която ни дължи министерството е 21,3 млн. лв. Няма да се справим, при условие, че не ни се изплащат средствата от министерството, да покрием разходите, които дължим”, категоричен е Плочев.   На заседанието на здравната комисия присъства и депутатът от БСП Славчо Велков.    „   „", "date": "2018.02.21", "title": "Управителят на НЗОК към депутатите: Промогнете! Дължим над 271 млн. лв. на други държави "}
{"url": "http://epicenter.bg/article/Ninova-v-rechta-si-pred-parlamenta--Ostavkata-na-Zhablyanov-e-elementarno-otmashtenie-na-Glavchev-/147784/2/0", "text": "  Съжалявам, че днес ставате свидетели на това, което показва, че българската политическа класа е незряла да оцени обективно и мъдро историята си и да ви даде перспектива, да отговори на реалните ви проблеми, да ви помогне да ги решите и да ви даде надежди.   Съжалявам, че управляващите дадоха този тон и ви причинихме днес това. И заради това ще се опитам от името на „БСП за България“ да върна разговора към съвременните принципи на правовата държава, на свободата на словото, на свободата на мнението, каквото всеки един от българските граждани има.   Повод за този разговор е исканата оставка на зам.-председателя Валери Жаблянов от депутатите на ГЕРБ и ОП.   Ще започна с юридическата страна. Правилникът на Народното събрание, който е закон в България, изчерпателно е определил при какви случаи може да бъде прекратен предсрочно мандатът на зам.-председателя. Първо – по негово заявление, а такова няма. Второ – по писмено предложение на най-малко 1/3 от всички народни представители, когато е налице обективна невъзможност за изпълнение на задълженията му – няма такава.    Или системно превишава правата си, или системно неизпълнява задълженията си – нито едното, нито другото. Искането за предсрочно прекратяване на мандата е незаконно, защото не отговаря на условията на правилника, провъзгласен от КС за закон.   Ще се спра на мотивите един по един. Г-н Жаблянов, според управляващите е превишил правата си, като се е изказал в лично качество против договора с Македония и с това е накърнил интересите на страната. В Конституцията на България пише: чл. 39 - Всеки има право да изразява мнение и да го разпространява чрез слово, писмено или устно, чрез звук, изображение или по друг начин. Чл. 67 – Народните представители действат въз основа на Конституцията и законите, в съответствие със своята съвест и убеждения.   Но нещо повече - в мотивите се казва, че с изказването, което е лично, Валери Жаблянов е накърнил интересите на страната. В ГЕРБ има достойни хора, които публично изразяват несъгласие с Истанбулската конвенция. Да сравним двата договора. Договорът за добросъседство е  двустранен международен договор, а Истанбулската конвенция е многостранен.  казва, че не би подкрепил двустранния договор с Македония, а Георги Марков в лично качество казва: „Аз съм против неолибералните измишльотини и идиотщини. Сега у нас ще дойде едно комитетче, което ще ходи по училища и детски градини и ще проповядва джендър идеологията. Уважение към Георги Марков за тази позиция, но тук има двойни стандарти. Един депутат от „БСП за България“ изразява лично несъгласие с международен договор, един депутат от управляващото мнозинство изразява лично несъгласие с международен договор. В първия случай това е основание за оставка, във втория – не.     и отдаването на почит към жертвите на комунистическия режим и възродителния процес. Вносителите на мотивите лъжат. Жаблянов стоя прав и спази тишината, която се изискваше в рамките на тази една минута мълчание. Единственото, което направи е да предложи към това уважение на жертвите на комунизма, да прибавим и жертвите на фашизма. Имало ли е фашизъм в България? Имало ли е жертви на фашизма?  Вероятно ГЕРБ не смятат така, защото вчера по улиците на София шестваше Луковмарш. И видяхме как наши български деца, тук и сега, изповядват опасни идеи и не чухме от българските депутати от управляващото мнозинство порицание, недоволство или възмущение.  Не чухме премиера, председателя на НС, а само едно половинчато изказване на зам.-министър на външните работи и да осъдите тези фашистки прояви. Обърнаха цялата дискусия върху това изречение за Народния съд.    не само политическата оценка на демократичното ни общество, но и дискредитира институцията на българския парламент и засяга пряко неговия авторитет. Това беше декларация от името на партия, с която Валери Жаблянов не ангажира Народното събрание.  Можем дълго да спорим за историческите факти, но има няколко, които са необорими. Чл. 5 на Парижкия мирен договор, на което основание е създадена наредбата за създаване на Народния съд, Споразумението на четирите велики сили – САЩ, Великобритания, Франция и СССР, декларацията на общото събрание на ООН от 11.12.1946г., Женевската конвенция от 49-та година – все международни актове, които няма как да не бъдат признати. Но има и нещо друго – през 1991 г. БСП е единствената, която казва следното на своя висш форум: \"Като приема политическата отговорност на своята предшественичка за допуснатите от нея грешки и деформации, Коя друга партия в България е направила това? Само достойна партия на силни хора може да поема такава отговорност, да търси помирение и единение, на база на обективната оценка на историята, но с поглед в бъдещето.   Тези мотиви са наистина смешни.  и защото зад този изкривен разговор за миналото, зад тази агресия и език на омразата се крие невъзможността да решат днес демографската криза, проблемите в здравеопазването, проблемите в образованието, нарастващите неравенства. Това е бягство от действителността, за която управляващите нямат решение.    Още тогава разбрахме- ГЕРБ не са осъзнали грешката, която направиха. Тогава той подаде оставка, за да не стои залата празна при посещението на г-н Таяни, а не защото наруши основно демократично право на свобода на словото, на различното мнение, плурализъм и правовата държава. И още тогава знаехме, че този акт ще се повтори, и ето той се повтаря днес. Това е отмъщение за онази оставка, която беше заслужена.   . Вчера г-н Цветанов в едно предаване каза, че зам.-председателите на парламента трябва да споделят общото мнение на председателството. Така ли? Имам въпрос –  Кой нормален човек вярва, че ниският авторитет на парламента е такъв, защото президента Радев ни е дал слаба оценка. Кой упълномощи председателя на парламента да ангажира цялата институция – ГЕРБ и Цветан Цветанов. А защо тогава тя е председател? Нали председателството трябва да има общо мнение по всички въпроси?      Това двойни стандарти ли са?    Заради този модел сме осъждани 7 пъти в Страсбург и българската държава, всеки един българин, с малкото пари, които имат, плащат за недъзите на този модел, който отстранява, обижда, мачка и плаши всеки инакомислещ.     Не само заради Валери Жаблянов, не заради поста, не заради БСП дори, а заради стотиците български граждани, които в цялата страна се намират в това състояние, в една овладяна държава, но не от външни хора.   заради тези хора- ако днес гласуват оставката на Валери Жаблянов, управляващите отиват в Конституционен съд.   На това „БСП за България“ ще се противопостави категорично, с всички правови и политически мерки. Наша основна задача става да пазим парламентарната република, разделението на властите, правовата държава, свободата на гражданите, да бъдат свободни хора, да мислят различно и да говорят различно, без да се страхуват от това. Превръщат българския парламент в извънреден съд.  Ние няма да бъдем част от извънредни съдилища в България. Няма да участваме в тази дискусия.   Няма да предложим друг зам.-председател на НС. Нашият зам.-председател е Валери Жаблянов.  , че над тях, над всички, стои Конституцията на държавата, правовата държава, разделението на властите и свободата на човека.  ", "date": "2018.02.21", "title": "Нинова в речта си пред парламента: Оставката на Жаблянов е елементарно отмъщение на Главчев!"}
{"url": "http://epicenter.bg/article/Vesela-Lecheva/147785/2/0", "text": "  „          ", "date": "2018.02.21", "title": "Весела Лечева: Партията на Веселин Марешки е патерица на ГЕРБ в парламента"}
{"url": "http://epicenter.bg/article/Prof--Kamen-Plochev--Poluchih-zaplaha--v-momenta-sam-na-lechenie--pozvolete-mi-da-spestya-koy-ya-otpravi/147787/2/0", "text": "Получих заплаха, даже нося документа, с който плащам тази заплаха. В момента съм на лечение. Това каза управителят на НЗОК проф. Камен Плочев в отговор на въпрос на депутата от ДПС д-р Нигяр Джафер дали е получил заплахи и от кого на извънредно заседание на парламентарната здравна комисия, предаде Агенция „Фокус“.  „Кой ми е поставил заплахата и кой му е казал да ми я каже, позволете ми да го спестя“, заяви той. „Не съм присъствал, когато му е казано. Този човек отказва да съобщя името му и да разкрия самоличността му. Той има право на това“, обясни проф. Плочев.  „Заплаха наистина получих, не вярвам този човек да го е направил спекулативно, защото го познавам добре“, посочи управителят на НЗОК. „Това може да се провери от медицинските документи, които имам в себе си“, каза още той.  ", "date": "2018.02.21", "title": "Проф. Камен Плочев: Получих заплаха, в момента съм на лечение, позволете ми да спестя кой я отправи"}
{"url": "http://epicenter.bg/article/Nigyr-Dzhafer--Nyama-pravno-osnovanie-za-ostavkata-na-Kamen-Plochev/147788/2/48", "text": "„   „Българските граждани трябва да избират къде да се внасят здравните им вноски и ако може да има единна информационна система”, каза тя. Днес в парламентарната комисия беше изслушан управителят на НЗОК проф. Камен Плочев. Джафер каза, че вярва на твърденията му, че е бил заплашван.   „     „Българските пациенти и лекари очакват много сериозна реформа в системата и дори непопулярни мерки, за които ще се плати политическа цена, но те трябва да се случат, защото ние не можем да продължаваме да говорим всеки ден за скандали и за модел, който е изчерпал своето значение”, допълни Джафер.   Тя коментира, че депутатите очакват от Ананиев заявения в началото на мандата му нов модел за здравеопазването и са готови да приемат и непопулярни мерки, за да има едни приоритети, които да се следват от всички.", "date": "2018.02.21", "title": "Нигяр Джафер: Няма правно основание за оставката на Камен Плочев"}
{"url": "http://epicenter.bg/article/Bashta-obvini-speshnata-pomosht-v-Plovdiv-za-otkazana-lineyka-za-2-godishnoto-mu-dete--Video--/147794/2/0", "text": "Родител обвини спешната помощ в Пловдив, че му е отказана линейка след сигнал, че 2- годишното му дете се задушава, предаде бТВ.  Мотивът бил, че нямало педиатри и обслужвали само възрастни. Центърът започна проверка има ли отказ с такова оправдание на техен служител.  В събота вечерта 2-годишно момиченце вдига висока температура и закарано в болница.  „Изписаха антибиотик и ни казаха, ако се влоши, да я закараме отново там”, разказа бащата Димитър Кънев.  Два дни по-късно състоянието на момиченцето рязко се влошава и притесненият родител звъни на 112. „Казах, че детето е с висока температура, че се задушава, че става на червени петна”, допълни бащата.  След минути той получава обаждане с отказ от спешния център.  „Служителят, медицинското лице, което беше на телефона, ми каза, че те не били за деца, а за възрастни хора, само за реаниматори”, обясни Димитър Кънев.  „Това е абсурдно. Ние педиатри действително нямаме, но работят спешни лекари, които са компетентни да се справят със спешни ситуации, така че няма как да кажем, че не можем да обслужваме деца”, заяви директорът на Центъра за спешна медицинска помощ в Пловдив д-р Иван Стойнов.  Спешна помощ започна проверка и ако телефонните записи потвърдят такъв отказ, медикът, който го е направил, ще бъде дисциплинарно наказан. А бащата ангажира адвокат, който да заведе дело.  ", "date": "2018.02.21", "title": "Баща обвини спешната помощ в Пловдив за отказана линейка за 2-годишното му дете (Видео) "}
