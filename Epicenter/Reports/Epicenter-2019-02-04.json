{"url": "http://epicenter.bg/article/Zapochna-sreshtata-Borisov---Zaev/174467/2/0", "text": "Приключи срещата на министър-председателя Бойко Борисов с премиера на Република Македония Зоран Заев, който е на посещение в София. Това съобщи пресслужбата на правителството.   Двамата застанаха пред медиите във видимо добро настроение. Пръв взе думата гостът. „Изразявам огромна благодарност към България, българите и Бойко Борисов. Благодарение на Договора за добросъседство, получихме исторически шанс. Вечно ще ви бъдем благодарни за това“, заяви Заев.  „Македония ще бъде страна с траен мир и икономически просперитет. Имаме шанс през юни да започнем преговори с ЕС. И всичко това благодарение на българското европредседателство“, продължи Зоран Заев.   България постави темата за Западните Балкани по време на европредседателството си, припомни след него и Борисов. Кой можеше да си представи преди една година, че България и Македония ще се разберат, че Гърция и Македония ще се разберат, изтъкна Борисов.   С Македония ще работим за нулеви ставки в митническите тарифи между двете държави, хвърли светлина по естеството на двустранните разговори Бойко Борисов.  „Днес сме се събрали – така, както е по договор, да празнуваме исторически дати. Да почитаме хора, върху паметта на които времето не влияе – 147 години от рождението на Гоце Делчев“, каза той.    „Колкото и да не им харесва на някои, всички в света го отчитат. Преди не можехме да си го представим – че само за една година България и Македония ще се разберат, че Македония и Гърция ще се разберат. Някои казваха, че само си приказваме и за Коридор 8 – но той се строи вече със стотици евра. Така и не вярваха преди години, че в България ще има магистрали – но ето, че ги направихме. Говорихме и с колегите финансови министри да работим за нулеви ставки в митническите тарифи между двете държави. 605 млн. евро е стоковият обмен между България и Македония сега и така ще видите, че веднага ще минем 1000 млн .евро. Защото много фирми имат интерес да инвестират“, бяха точните думи на премиера Бойко Борисов. Борисов посочи, че София е била избрана за логистичен аутсорсинг център на Световната банка за света. „Това ще са 200 нови високотехнологични работни места, а това ще е огромен шанс за приятелите ни от Западните Балкани. Всички ние заедно ще го вървим тоя път, защото той е реален. И българският народ има голяма заслуга за това“, изтъкна той.  Министър-председателят посочи, че договорът за добросъседство с Македония ще бъде вграден в успеха на Македония. „Колкото и да не им се вярва на някои български граждани. Това толкова бързо ставаше, че чак не ми се вярва. Изведнъж с българското председателство всичко стана за шест месеца – дали е случайно? Зоран Заев знае какво съм направил с много колеги в Европа. И затова ще кажа голямо благодаря на цялата Европейска комисия и на лидерите на Европа, които не вярваха и ме съветваха да не избираме тази тема. Казаха: „Избери си една лесна тема, за да имаш успешно европредседателствто“. А ние освен че избрахме най-трудната, тя пак стана най-успешна. Така че не е свършило всичко, сега трябва да направим така с македонците, че чрез стокооборотите да се увеличават доходите“, заяви Борисов.   Двамата обсъдиха развитието на сътрудничеството в различни сектори, проекти в сферата на инфраструктурата и транспорта, както и изпълнението на Договора за приятелство, добросъседство и сътрудничество.   На церемония в Гранитната зала на \"Дондуков\" 1 в присъствието и премиерите на двете държави – Бойко Борисов и Зоран Заев Министерството на културата на България и Министерството на културата на Македония подписаха Програма за сътрудничество в областта на културата за периода 2018 - 2021 г. От българска страна споразумението беше подписано от министъра на културата Боил Банов, а от македонска – от колегата му Асаф Адеми. Точно по този повод премиерът Заев заяви, че това е пример за разбирателството между два братски народа.   В края на изявленията на двамата премиери пред медиите Борисов съобщи, че със Зоран Заев отиват на концерт.    ", "date": "2019.02.04", "title": "Заев пред Борисов: Благодарение на България получихме исторически шанс!"}
{"url": "http://epicenter.bg/article/Nyama-postradali-balgarski-voennosluzheshti-pri-obstrel-na-letishte-Kandahar/174436/2/0", "text": "Няма пострадали български военнослужещи при обстрел на базата на международните коалиционни сили на летище Кандахар, Афганистан.  Това съобщиха от пресцентъра на Министерството на отбраната.   Обстрелът е бил извършен на 3 февруари в 22.19 часа местно време (19.49 часа българско време).", "date": "2019.02.04", "title": "Министерство на отбраната: Няма пострадали български военни при обстрел на летище Кандахар"}
{"url": "http://epicenter.bg/article/Korneliya-Ninova-obsadi-predizbornata-platforma-za-evroizborite-sas-sayuznitsite-na-BSP/174440/2/0", "text": "Корнелия Нинова събра коалиционния съвет на \"БСП за България\". Партньорите обсъдиха предизборната платформа за европейските избори и подготовката на партиите за тях, в това число предизборните щабове по места и членове на секционни комисии, застъпници и наблюдатели. Приет е и график: в момента се провеждат събрания и се издигат кандидатури в БСП, в срок до 15 март 2019 г. НС на БСП определя водача на листата на БСП (БСП и коалиция) за членове на ЕП; в срок до 22 март 2019г. ИБ на НС на БСП събира поименните предложения за кандидатите на партньорите от коалиционната и гражданската квота, които се обсъждат от Политическия съвет на БСП за България; в срок до 7 април 2019г. предлага проект на листа на БСП (БСП и коалиция) за членове на ЕП, която НС на БСП подрежда и утвърждава; в срок до 23 април 2019г. (не по-късно от 32 дни преди изборния ден) НС на БСП, в съответствие с Изборния кодекс, регистрира листата на БСП (БСП и коалиция) в ЦИК.   \"Ние първи излизаме с платформа за тези избори. Традиционно в българската политика това се подценява. Трябва да се опитаме да променим тази практика. Първо да стои въпросът- какво поведение ще имат нашите представители, а след това- кои ще бъдат те. Със създаването на интриги и напрежение около реденето на листата, нашите опоненти отклоняват вниманието от същественото - какви политики ще отстояваме. Важно е да пазим интересите на българите и да работим за промяната в Европа, която ще гарантира бъдещето й като единен съюз, в интерес на европейските граждани, а не на монополи и бюрократи\", заяви Нинова.", "date": "2019.02.04", "title": "Корнелия Нинова обсъди предизборната платформа за евроизборите със съюзниците на БСП"}
{"url": "http://epicenter.bg/article/Elena-Yoncheva-vnese-signal-po-aferata--quot-Alo--Banov-sam-quot--v-OLAF/174441/2/0", "text": "ПГ на \"БСП за България\" внесе сигнал по аферата \"Ало, Банов съм\" в ОЛАФ.   Сигналът е подписан от лидера на БСП Корнелия Нинова и от говорителя на групата Елена Йончева. Той бе внесен от Елена Йончева, заместник-председателя на ПГ на \"БСП за България\" Георги Свиленски и депутати. Документите им прие зам.-ръководителят на българското представителство на Европейската комисия Христо Христов.   Очакваме сериозно разследване от ОЛАФ, както и от българската прокуратура по случая „Ало, Банов съм“, коментира Елена Йончева пред медиите, след като документите бяха внесени.   „Случаят е прекалено ясен, записите са безспорни. А документите, които сме събрали, доказват, че това, което е поискал г-н Банов както от своите администратори, така и от представител на фирмата и от независим и от строителен надзор, се е случило“, допълни Йончева. На въпрос дали има опасност от връщане на европейски средства, Йончева отговори: „Това не мога да кажа“. Попитана дали се притеснява, че заключенията на българската прокуратура и на ОЛАФ може да се разминават, Йончева отговори: „Смятам, че случаят е пределно ясен. Доказателствата са безспорни, както от документите, така и от аудо-звуковия файл. Нямам съмнения, че тези заключения ще съвпаднат“.   Боил Банов трябва да подаде оставка, но механичната смяна на един министър с друг няма да доведе до нищо, каза още говорителят на ПГ на „БСП за България“. По думите на Йончева става въпрос за модела „Ало, Ваньо“, който след 7 години вече се е развил в модела „Ало, Банов съм“ . Според нея трябва да се смени системата, където правото на „Ало“, е валидно, където то на практика заличава реда и правовата държава. По отношение на свидетеля Ангел Ангелов, Йончева коментира: „Още от Средновековието в правото е записано, че няма никакво значение каква е личността на свидетеля, какви са неговите морални качества. Важното е дали това, което казва и това, което свидетелства е истина или не“, каза тя.   Говорителят на БСП припомни случай в Полша от 2015 г., когато излизат записи, направени за политици и то тези политици са се намирали в ресторанти. „Тези аудиозаписи дискредитират участниците в тези записи и трима министри 2015 г. подават оставка. Подава оставка и председателят на Полския парламент. Година по-късно оставка подава и главният прокурор, защото се оказва, че част от записките по това разследване изтичат в медиите“, заяви още Йончева. \"Има много случаи в европейската политическа история, когато аудиофайлове, изнесени от журналисти или от опозиция носят сериозни последствия, никой тогава не се интересува кой и как са направени, а дали те са достоверни\", каза Йончева.   \"Заставаме зад сигнала по „Ало, Банов съм“ до прокуратурата и до ОЛАФ с имената и с лицата си и ще поддържаме докрай истината да излезе на бял свят. Миналата седмица сезирахме чрез медиите българското общество, днес преди обяд сезирахме главния прокурор, респективно Специализираната прокуратура в България, и сега предаваме сигнала до ЕК, който ще бъде адресиран до ОЛАФ\", каза Свиленски.   „Внесени са и договорите за изпълнение, актовете 10, 11, 16. Тези пет акта, които са правени допълнително, докладът на АДФИ, който констатира тези пет броя акт номер 10, които са дописвани впоследствие, както и докладът на Агенцията за обществени поръчки, където тези актове са само 2“, добави Свиленски. По думите му цялата документация, която има до момента, е внесена по надлежен ред. „Своевременно през миналата седмица Елена беше призована като свидетел. Същите показания вече ги е дала на Главна прокуратура, на Специализираната прокуратура, тъй като тя се самосезира по случая“, допълни Свиленски.  \"Същността не е как е направен, кой го е направил, а какво има в записа по „Ало, Банов съм“ и как се управлява държавата\", каза Георги Свиленски. На въпрос дали се притеснява от факта, че Ангел Ангелов е имал и случаи на заплашване, Свиленски отговори: „Това е теза за отклоняване на вниманието. Нека в момента да се съсредоточим върху сигналите и върху това, което се е случило, а не върху това кои хора са участвали в разговорите. Какви са тези хора, нека да видим тези актове дописвани ли са, спестени ли са минимум 700 хил. лв. на фирмата изпълнител. Ощетен ли е бюджетът със 700 хил. лв. не само български, а и европейски“, коментира Свиленски във връзка с документите за „Ларгото“, които бяха обект на записа по „Ало, Банов съм“.   По думите му, след като се произнесе прокуратурата, тогава може да се влиза в детайли кой е свидетелят, бил ли е преместен другаде. „Нека не отклоняваме темата. Това е типично за потулване на даден сигнал. Моля, обществото да се съсредоточи върху същността на проблема“, призова Георги Свиленски.   Скандалът, станал известен като \"Ало, Банов съм\", гръмна на 30 януари, когато Елена Йончева показа документи за нередности при ремонта на столичното Ларго на пресконференция в центрълата на БСП. Още на 26-и с.м. на заседание на 49-ия конгрес на БСП стана ясно, че журналистът Елена Йончева готви разкритие за корупция във високите етажи на властта.   На 30 януари говорителят на БСП заяви, че като зам.-министър на културата Боил Банов договаря схеми в ущърб на държавата, като дава указания как се подправят документи за строителството на обект - „Ларгото“, културно-комуникационен комплекс „Сердика“ 2-3 етап. На пресконференцията бе изнесен и запис от разговори на Боил Банов.   Веднага след пресконференцията прокуратурата се самосезира по случая.   Министър Боил Банов от своя страна коментира, че от четири години е рекетиран чрез записи от лицето Ангел Ангелов, който е служител на Министерство на културата. Той обяви, че ще съди всички по веригата, а от ГЕРБ застанаха зад него.   Премиерът Бойко Борисов обаче взе отношение по темата едва, след като лидерът на БСП Корнелия Нинова заяви в официална декларация, че неговото мълчание е \"оглушително\". В неделя Бойко Борисов призова политиците да си мерят повече думите и призова политическата конфронтация да спре.      ", "date": "2019.02.04", "title": "Елена Йончева внесе сигнал по аферата \"Ало, Банов съм\" в ОЛАФ"}
{"url": "http://epicenter.bg/article/Mediana--BSP-e-zastignala-GERB--V-gradovete-te-sa-s-napalno-izravnen-elektoralen-potentsial/174442/2/0", "text": "  Това означава, че на национално ниво основната опозиционна партия, вероятно, изпреварва ГЕРБ с около 1.5 %. (в селата ресурсът на ДПС и БСП е по-висок, а алтернативните и традиционно „градски“ партии са по-слабо представени.   Това сочат данни на изследване - Обществени и политически нагласи в градовете - януари 2019 год., направено то агенция „Медиана“.   Изследването е направено между 810 човека над 18 години,    в перода 26 януари – 01 февруари 2019 година. Изследването е направено по метода  acе-to-face интервю  и е представително за жителите на градовете в страната. Извадка - д вустепенна гнездова извадка.   Изследването обхваща периода след : - речта на Бойко Борисов пред актива на ГЕРБ в София; - обвиненията към Елена Йончева за пране на пари; - конгреса на БСП; - речта на президента Румен Радев по повод втората му годишнина като президент; - Изследването не отчита влиянието на обвиненията срещу Боил Банов.    От агенцията посочват следните основни изводи:   - БСП е застигнала ГЕРБ и към момента, в градовете, те са с напълно изравнен електорален потенциал ( 25.5% към 25.8% ).     -  т (43% срещу 28 % за предсрочни избори). За шест месеца желаещите предсрочни избори не са се увеличили, а желаещите ГЕРБ да довърши мандата са намалели с 3 %.   -  Във всички останали обществени сфери оценките са силно критични – „Влошаване“. Особено негативни са оценките по отношение на престъпността, здравеопазването, корупцията и материалното положение на хората и особено на пенсионерите.   - На този фон, логично и  . Одобрението за тази сделка сред заможната част от населението е значително по-високо отколкото при бедните и пенсионерите, където неодобрението достига близо 50 %.   - Към момента, може да се очаква относително висока изборна активност за предстоящите избори за европейски парламент (над 40% декларират категорична готовност да гласуват на тях). Характерното е, че това са изключително симпатизанти на ГЕРБ, БСП и ДПС. Симпатизантите на останалите партии са много слабо мотивирани да гласуват.    Резултатът ще зависи от възможността на ГЕРБ и БСП да привлекат избиратели извън тясно партийните редици.    Това са прогнозни данни.    На базата на предишни изследвания знаем какви отклонения дават селските райони към общата съвкупност на национално ниво. (В селата ресурсът на ДПС и БСП е по-висок, а алтернативните и традиционно „градски“ партии са по-слабо представени). Данните са претеглени по пол, възраст, населено място и етническа принадлежност.", "date": "2019.02.04", "title": "Медиана: БСП застигна ГЕРБ! В градовете те са с напълно изравнен електорален потенциал"}
{"url": "http://epicenter.bg/article/Rumen-Radev-nalozhi-veto-varhu-Zakona-za-zashtita-na-lichnite-danni/174446/2/0", "text": "Държавният глава Румен Радев упражни правомощието си и върна за ново обсъждане в Народното събрание разпоредбa от Закона за изменение и допълнение на Закона за защита на личните данни с възражения срещу установените с § 26 критерии при обработването на лични данни за журналистически цели и за целите на академичното, художественото или литературното изразяване. Това съобщиха от Прессекретариата на държавния глава. Президентът подчертава, че европейският регламент, който е причина за приетите промени, изисква държавите членки на ЕС чрез закон да постигат помиряване на правото на защита на личните данни с правото на изразяване и информация. Едновременно с това обаче регламентът не съдържа, нито препоръчва да има превес и надмощие в упражняването на едното право над другото, т.е. защитата на личните данни да е за сметка на свободата на изразяване и информация. С формулираните 10 критерии, по които журналист, научен работник и писател следва да преценява и да доказва, че е използвал правомерно лични данни, се създава ненужна свръхрегулация. Изискването да се изпълняват тези критерии, дори и поотделно, представлява ограничение. То засяга същностното ядро на свободата на изразяване и информация като основно право, признато още в епохата на Просвещението в Европа, изпразва го от съдържание и неговото упражняване губи смисъл. Според държавния глава не е постигнато необходимото равновесие и разпоредбата с 10-те критерии се явява прекомерна, небалансирана мярка. Свръхрегулацията на хипотезите, в които ще има конкуренция между защитата на личните данни и свободата на изразяване и информация, води до силно накланяне на везните в полза на правото на защита на личните данни като „се жертва“ свободата на изразяване и информация. Така под формата на критерии за съразмерност със защитата на личните данни се прикриват законови ограничения на основни конституционни свободи.  ", "date": "2019.02.04", "title": "Румен Радев наложи вето върху Закона за защита на личните данни"}
{"url": "http://epicenter.bg/article/Vezhdi-Rashidov-podkrepi-kampaniyata-za-borba-s-onkologichnite-zabolyavaniya/174450/2/0", "text": "Председателят на парламентарната Комисия по културата и медиите Вежди Рашидов подкрепи днес кампанията на Специализираната болница по онкология за борба с онкологичните заболявания. Кампанията се нарича “Продължаваме” .  Вежди Рашидов поздрави директора на болницата д-р Стефан Константинов, лекарите, пациентите и всички участници в кампанията. “Имам лична кауза, защото преживях тежко заболяване и за да оздравея, ми помогнаха добрите лекари, едни рисунки и Господ. Рисунките, които сътворих, докато боледувах, подредих в изложба и всички средства подарих на детската онкология в ИСУЛ. На едно дете да съм помогнал, ще бъда щастлив”, каза в словото си Вежди Рашидов. Да пазим и уважаваме лекарите, защото едва когато нашият живот е в опасност разбираме колко възвишена и хуманна е тази професия, затова нека кампанията “Продължаваме” стане национална, ще помагам за това\", пожела той.  Вежди Рашидов връчи грамота на галеристката Бистра Стойчева, която е подредила в онкологичната болница изложба на 40 български творци.  ", "date": "2019.02.04", "title": "Вежди Рашидов подкрепи кампанията за борба с онкологичните заболявания"}
{"url": "http://epicenter.bg/article/Danakoplattsite-sa-platili-skapo-i-preskapo-za-remonta-na-Largoto/174451/2/0", "text": "    Ремонтът на Ларгото е излязъл златен на европейските и на българските данъкоплатци. Документите за изпълнението на договорите за обновяването на \"Антична Сердика\", с които \"Сега\" разполага, разкриват редица \"особености\", които са в полза на фирмата изпълнител и определено са в ущърб на възложителя в лицето на Министерството на културата (МК).   Част от строително-ремонтните работи са разбити абсолютно нелогично в два договора, които са платени с пари по програма \"Регионално развитие\" и от държавния бюджет. Сумите по договора са били преведени още преди обектът да е завършен, а банковата гаранция е освободена светкавично, след като е констатирано, че изпълнението е изрядно. Затова, когато регионалното министерство открива куп нередности и се стига до закъснение заради отстраняването им, трябва да се води дело за неустойка, вместо парите да се удържат от гаранцията.   Действията на МК са изцяло в разрез с добрите практики. Обичайно се изчаква довършването и издаването на Акт 16, като дотогава се задържа последният транш от плащанията, покриващ поне неустойката. Нищо такова не се е случило с Ларгото. Без да се дава гласност, договорът за реставрация и консервиране на стойност 12.5 млн. лв. с ДДС с консорциума \"Антична Сердика\" е бил променен точно преди изтичането му, като е удължен срокът му. В първоначалния вариант той е 200 дни, считано от 5 май 2015 г. Тоест в идеалния случай изпълнението е трябвало да приключи на 21 ноември 2015 г. С промяната той е бил удължен до 20 януари 2016 г.   Всички експерти са категорични, че е било предварително известно, че е невъзможно такъв сложен обект да се изпълни за такъв кратък срок и договорът е сключен само и само да не се загубят парите по ОП \"Регионално развитие\". За голямото бързане тогава свидетелства археологът Николай Овчаров, който е съветник на министъра на културата Боил Банов, а преди това е консултирал предшествениците му Рашко Младенов и Вежди Рашидов. „Проектът трябваше да бъде завършен буквално в рамките на месец-два, защото, ако това не се случеше до края на декември 2015 г. и не бяха получени необходимите документи, България щеше да загуби от неустойки няколко десетки милиона лева. Те трябваше да бъдат платени от държавата, защото това са европейски средства, които вече бяха разходвани“, обясни той пред „Фокус“.   Удължавайки договора обаче, МК прави нещо абсолютно нелогично - то изтегля последното плащане на 18 декември 2015 г., т.е. повече от месец преди изтичането на договора. Така на практика се съгласява да \"купи котка в чувал\", като плати много преди да приеме обекта и без да е ясно дали изпълнението е качествено.   Променено е и друго съществено обстоятелство. В първоначалния вариант на договора МК има право да задържи последното плащане от 30% от сумата, докато изтекат 30 дни от приемането на обекта без възражения. Според промяната в полза на министерството е била учредена банкова гаранция в размер 5.2 млн. лв., която ще се освободи 30 дни след приемането на обекта без забележки от възложителя и издаването на Акт 16.   На 8 декември 2015 г. - 10 дни преди крайния срок за плащане, МК подписва още един договор с консорциума \"Антична Сердика\" - за извършване на \"нововъзникнали поради непредвидени обстоятелства допълнителни строителни дейности\", които не могли да се предвидят с първия договор. Така изпълнителят получава още 1.9 млн. лв. без ДДС, за да отстрани дефектите за 41 дни. Най-абсурдното е, че става дума за дейности, които няма как да не са предвидени в първия договор за цялостно изпълнение - крепежни дейности, конструкция, дори ВиК.   Нататък събитията се развиват изцяло в полза на строителя. На 25 януари 2016 г. комисия на МК приема обекта, без да констатира пропуски. По-късно държавната приемателна комисия на Министерството на регионалното развитие и благоустройството (МРРБ) установява, че куп предвидени в договора дейности не са извършени - около 50% от куполното покритие не е със стъкла, а с плексигласови плоскости, няма шпакловка и боядисване на аквапанелите, не са довършени окачените тавани, остъкляването, хидроизолациите, електрическите инсталации, включително осветлението, пожароизвестяването и видеонаблюдението, не е монтирана евакуационната врата и др. Всичко това е подробно описано в съдебното решение по делото за неустойката, заведено и загубено на първа инстанция от МК. За момента няма отговор на въпроса защо при такива съществени пропуски обектът е приет от МК без забележки. МРРБ връща обекта за доработка и в крайна сметка го приема на 26 февруари 2016 г. Банковата гаранция е освободена.   На 20 април 2016 г. застроените руини са открити тържествено от премиера Бойко Борисов и няколко министри. Две седмици по-късно стъклените куполи протичат. Общественото недоволство е потушено с уверения от МК, че обектът е в гаранция и изпълнителят ще отстрани теча за своя сметка в най-кратки срокове. Но МК отказва да съобщи в какъв размер е гаранцията и докога важи. Ако се съди по договора с изпълнителя, по това време тя отдавна му е била върната и не е известно кой плаща третото довършване на обекта.   Министърът на културата Боил Банов не пожела да отговори на нито един въпрос на \"Сега\" във връзка със странните процедури. Той обяви, че няма да обсъжда темата, докато не приключи разследването на прокуратурата срещу него за длъжностно престъпление и безстопанственост.   --------------------------------   Елена Йончева показа нови документи по аферата   Депутатът от БСП Елена Йончева показа пред Би Ти Ви два документа, които според нея показват, че указанието на министъра на културата Боил Банов как да се спести неустойка от 700 000 лв. на фирмата строител на Ларгото е изпълнено. Първият е становище на Агенцията за обществени поръчки от 8 декември 2015 г., в което се казва, че през 2015 г. има два Акт 10, с които се удостоверява, че ремонтните дейности са спрени по независещи от изпълнителя причини. Вторият е доклад на Агенцията за държавен финансов контрол от 9.11.2016 г., в който актовете за 2015 г. не са два, а пет. \"Т.е. дописани са три акта за общо 33 дни - точно както дава указания г-н Банов в записания телефонен разговор\", обясни Йончева.   \"Това, което говорят от ГЕРБ, че Министерството на културата е започнало съдебен процес срещу фирмата изпълнител - тук става дума за друг период. И второ - не министерството е инициатор на този съдебен процес, инициатор е Агенцията за държавен финансов контрол, която установява нередности, и след това от министерството са длъжни в срок от 2 месеца да заведат дело. Това става една година след като е предаден обектът\", поясни Йончева. Съдебният процес е забавяне в периода след 20 януари 2016 г., след като изтича договорът, докато от БСП говорят за фалшификация на документи през 2015 г.   В понеделник за скандала ще бъде сезиран ОЛАФ.   ----------------------------   Как ехото заглъхва   Боил Банов: Всички документи са предадени на прокуратурата, дал съм обяснения и вярвам на институциите и компетентните органи. За съжаление, партийната пропаганда употреби за собствени цели културата. За съжаление, да бъде знаме на това прие да бъде някога уважаваната и харесвана журналистка г-жа Йончева. За съжаление, истината остава все по-сама и за това вина носим всички. Фалшивите новини, “алтернативните факти” вече ни давят.     Бойко Борисов: Моят призив към политиците е, ако може всички да си мерят повече думите. Ако конфронтацията не се спре, ще пречи на всеки един, който победи на изборите след това. Аз изобщо не се вкарвам в тази тема. Хората очакват всеки ден да им се дават нови и нови неща, които да ползват – училища, детски градини, инфраструктура, култура, всичко останало. Оставам на другите - който иска да се заяжда, да прави компромати.   Димитър Главчев, депутат от ГЕРБ: До момента, до който не покаже нещо друго проверката, ние седим зад Боил Банов. Най-важен е премиерът, той подбира екипа си, а него не сме чули да оттегля доверието си. Винаги така сме подхождали - изчакваме проверка и след това се взема решение. Не виждам с какво да е разклатен столът на Боил Банов. Не може такава аудиопродукция на БСП да доведе до това. Политиката не е кинематография. Тук трябва да се решават важни проблеми на хората.   Румен Гечев, депутат от БСП: Дали са 700 хиляди или милиарди, проблемът е, че всеки ден има скандали с кражби. Това е един блестящ случай, който показва хиляди нарушения. Елена Йончева и двамата колеги са проверили документите. Ако получат такава информация и не я предадат, носят съдебна отговорност. Всеки е невинен до доказване на противното, но Банов призна, че е нарушил процесуалния кодекс, защото не е уведомил органите и не е взел необходимите мерки. Ако един министър е рекетиран, първата му работа е да каже на съответните органи. Той е министър в републикански парламент, не е герой на мафиотския напън.", "date": "2019.02.04", "title": "Данъкоплатците са платили скъпо и прескъпо за ремонта на Ларгото"}
{"url": "http://epicenter.bg/article/Obshtina-Burgas-s-nagrada-za-otnoshenie-kam-problemite-na-mladezhite-s-uvrezhdaniya/174453/2/0", "text": "Международен проект на Община Бургас бе отличен за въвеждане на иновативни практики при осигуряване на равни възможности на групи в неравностойно положение. Чрез програмата за професионален обмен на Департамента по култура и образование на САЩ бе създадено и продължава да се осъществява стратегическо партньорство между експерти от общинска администрация и представители на Агенцията за заетост на хора с увреждания на щата Охайо- Opportunities for Ohioans with Disabilities- OOD. Целта на проекта е подобряване на възможностите за личностно развитие и професионална реализация на младите и образовани хора с увреждания, които са избрали да живеят в нашия град. Това съобщиха от пресцентъра на община Бургас.    Дейностите по проекта се проведоха в периода май 2017- май 2018. Те включваха анализ на актуалното състояние на възможностите и пречките при получаване на образование, участието в обществените дела и професионалното и кариерно развитие на младежи с намалена подвижност- най- вече в следствие на зрителни и двигателни увреждания. В резултат от събраната информация бе разработен план за внедряване на промени и въвеждане на нови мерки в работата на институциите за подобряване на възможностите за реализация и намаляване на риска от социално изключване и капсулиране на представителите на целевата група. През м. октомври и м. ноември 2017 дейностите се пренесоха изцяло в щата Охайо, където разработеният план бе внимателно реализиран и сравнен с добри практики, свързани с предвидените дейности.   По единодушно мнение на американските експерти най- впечатляващото в плана е използването на актуалните технологии за комуникация и ориентация по иновативен и изключително лесен за усвояване начин. Например, поредицата от онлайн тренинги, в която взеха участие около 50 представители на Община Бургас демонстрира как с правилно използване на наличните ресурси- в случая отлична интернет връзка и собствена материална база, българският партньор повишава капацитета на своите служители, използвайки чуждестранен ноу хау с почти нулеви разходи.   В края на месец май 2018 представители на Агенцията за заетост на хора с увреждания на щата Охайо посетиха нашата страна. Целта бе запознаване с българския модел на осигуряване на равни възможности за реализация на младежите с увреждания. Чрез поредица посещения и срещи в гр. София, гр. Варна и гр. Бургас в институции, социални услуги в общността, неправителствени организации с представители на заинтересованите страни на всички нива бе направен преглед на успешните дейности и добрите практики, както и бяха отбелязани позициите, където са необходими промени с цел повишаване на очакваните резултати.   Отлично впечатление на гостите направиха мерките, предприети за повишаване на достъпността на обществените сгради, особено тези за култура и спорт, както и качеството на обществения транспорт в града ни. Гостите не скриха възхищението си, че специализираният транспорт в града е в пъти по- добър като качество и несравним като цена спрямо този в Охайо. Бе отчетено, че са налице предпоставки за пълноценно участие във всички сфери на живота, но е необходимо повече доверие във възможностите на младежите с увреждания, както и подобряването на доверието в качеството на работата на институциите и намеренията на работодателите.   Тези дейности са част от основните задължения на американските професионалисти. Посещението завърши с кратък начален курс по творческо писане за хора със зрителни увреждания, провело се в клуба на местната организация към \"Съюз на слепите в България\".  ", "date": "2019.02.04", "title": "Община Бургас с награда за отношение към проблемите на младежите с увреждания"}
{"url": "http://epicenter.bg/article/Za-100-leva-i-torba-s-pokupki-tsigani-prebiha-vazrasten-mazh-v-Kazanlak/174416/3/0", "text": " Нападнат, пребит и ограбен за 100 лева! Случаят е от Казанлък, а жертвата е 77-годишен пенсионер. Възрастният човек се връщал от магазина, когато срещу него се нахвърлили двама мъже. И двамата са излезли от затвора преди седмица.   Нападателите започнали да го бият и му взели 100-те лева, които имал, както и покупките, които е направил. Пенсионерът е със счупен нос. А полицаите са успели да заловят нападателите.   „На 20-тина метра пред мен вървяха двама, не им обърнах внимание. После ме викнаха и поискаха огънче. Обясних им, че съм непушач и нямам огънче. Приближиха се. Поискаха да им дам 1 лев, казах, че нямам излишни пари и тогава ме нападнаха”, разказва пред Нова телевизия Димитър.   „Нямахме пари. Не сме го пребили, само го блъснахме и взехме каквото трябва. Разделихме по 50 лева”, разказа един от нападателите.   Двамата нападатели са хванати извън града. Три полицейски коли са ги преследвали. ", "date": "2019.02.04", "title": "За 100 лева и торба с покупки цигани пребиха възрастен мъж в Казанлък"}
{"url": "http://epicenter.bg/article/Germaniya-e-nay-golemiyat-targovski-partnyor-na-balgarskiya-biznes/174425/4/0", "text": "Германия е най-големият и основен търговски партньор на България, а над 43% от фирмите у нас посочват страната като обект за икономическо сътрудничество. Това показват резултатите от анкетно проучване на Българска търговско-промишлена палата (БТПП).  В миналогодишното допитване Германия зае второ място след Китай, но поради търговските спорове със САЩ, езиковата бариера и голямата дистанция, тази година Китай остана на задна позиция.  Турция, Русия, Швейцария и Обединените арабски емирства са останалите страни в челната петорка. Според данните на БТПП от последната година с Турция и Русия бележим намален стокообмен. Причината за това при южната ни съседка е поевтиняването на лирата и невъзможността да се купуват същите количества суровини, а в Русия все още съществуващото ембарго в някои сектори.  Интерес към чуждестранни партньори имат над 77 % от българските компании с цел да повишат износа на продукцията си. 28 % от фирмите се нуждаят от добър партньор при вноса на стоки, а 44 % се нуждаят от партньор за съвместна инвестиция в България, а 14 % за инвестиции зад граница. Търговията с трети страни е една от основните теми, която представлява интерес за бизнеса у нас. Споразуменията за свободна търговия със страни от Европейския съюз, Евразийския икономически съюз, както и Инициативата за сътрудничество Китай-ЦИЕ се очертават като приоритетни търговски връзки.  ", "date": "2019.02.04", "title": "Германия е най-големият търговски партньор на българския бизнес"}
{"url": "http://epicenter.bg/article/147-godini-ot-rozhdenieto-na-Gotse-Delchev/174406/11/0", "text": "Георги (Гоце) Делчев е един от най-значимите български революционери, водач и идеолог на Българските македоно-одрински революционни комитети, по-късно известни като Вътрешна македоно-одринска революционна организация. Той е роден в град Кукуш, Егейска Македония на 4 февруари 1872 г.   Гоце Делчев завършва Солунската българска мъжка гимназия „Св. св. Кирил и Методий“, където създава таен революционен кръжок заедно с Даме Груев, Гьорче Петров и Борис Сарафов. През 1891 г. постъпва във Военното училище в София, но заради участието му в социалистически кръжок е изключен и от 1894 година е учител в Щип, където учителства Дамян Груев, един от основателите на организацията Български македоно-одрински революционни комитети, прекръстена впоследствие на Вътрешна Македоно-одринска революционна организация. Гоце Делчев е привлечен в организацията от Даме Груев и по-късно се превръща в неин фактически ръководител.   Основната идея на ВМОРО е, че освобождението на Македония и Одринско е възможно чрез общо въоръжено въстание. През 1896 участва в работата на Солунския конгрес на ВМОРО и заедно с Гьорче Петров изработва програмата и устава на организацията, който предвижда изграждането и на демократични основи. След конгреса Гоце Делчев е избран за задграничен представител, подвижен член на ЦК на ВМОРО. Той полага големи усилия за изграждане на революционната мрежа, както и за снабдяването на организацията с оръжие.   През 1899 година по инициатива на Гоце Делчев се пристъпва към изграждането на четническия институт на ВМОРО, който изиграва изключително важна роля за по-нататъшното й масовизиране и революционизиране. През 1902 година заедно с Гьорче Петров участва в изработването новата програма и устава на организацията. Тя вече си поставя за цел привличането и сплотяването \"на всички недоволни елементи в Македония и Одринско, без разлика на народност\" и за извоюване на пълна политическа автономия. По това време името на организацията е Тайна македоно-одринска революционна организация.   Въпреки постигнатите успехи в организационното й изграждане Г. Делчев все още не е убеден, че тя е готова да пристъпи към въоръжено въстание, поради което се противопоставя на взетото в негово отсъствие решение от Солунския конгрес от 1903, за вдигане на въстание в Македония и Одринско през пролетта на същата година. Заедно с Даме Груев и други революционни дейци успяват да отложат обявяването на въстанието за през лятото на 1903 година, както и за превръщането му от повсеместно в стратегично, т. е. да се обяви главно в планинските и полупланинските райони и в него да вземат повече участие сформираните за тази цел въоръжени чети. В началото на май същата година, на път за среща с водителите на Серски революционен окръг четата му попадна в обкръжение в село Баница, Серско, и след еднодневно сражение с превъзхождащата ги потеря Гоце Делчев пада убит. Гибелта му се възприема от съвременниците и от историците като една от най-тежките загуби за ВМОРО.   Поетът Пейо Яворов, който е бил в четата на Гоце Делчев, посвещава книга на големия революционер. Във финалната й глава със силата на поетичното си слово той пише: \"Почти едновременно с Гоце биват убити още шестима, в това число и Гущанов. Останалите живи влазят в една плевня, отдето след цял ден сражение се измъкват незабелязано между пламъците на Баница, цяла изгорена. Петнадесет часа – спомня си г. Хаджидимов – турците не посмяха от куршумите ни да приближат нашите убити. Петнадесет часа ний гледахме мъртвия Гоце, приведен сякаш върху гробът на Македония. И петнадесет часа ни се късаха сърцата... Защото осиротяваше цял народ.\"    ", "date": "2019.02.04", "title": "147 години от рождението на Гоце Делчев"}
{"url": "http://epicenter.bg/article/Zapadat-sreshtu-Kitay--bitka-na-dve-sistemi/174408/11/0", "text": "Европейската подкрепа за търговската война на президента Доналд Тръмп срещу Китай и натиска върху компанията Huawei е последица от рязката промяна на отношението към китайския лидер Си Цзинпин и неговата политика.   Кой днес представлява най-голяма заплаха за либералния Запад? Си Цзинпин. Във всеки случай така смята Джордж Сорос. В края на януари на Световния икономически форум в Давос, той нарече генералния секретар на Китайската комунистическа партия и президент на КНР „най-опасния враг на отвореното общество“. Това нашумяло изявление на известния американски инвеститор и меценат е много показателно, то е преди всичко много симптоматично. В деловите, експертните и журналистически кръгове на западните страни рязко се промени отношението не само и дори не толкова към китайския лидер, колкото към Китай като цяло.     „Ако Западът не иска само да наблюдава, как Си Цзинпин прекроява света както му е удобно, то той трябва да му даде отпор“, написа влиятелният германски вестник „Нойе Цюрихер Цайтунг“, коментирайки давоската реч на Сорос. В САЩ подобни призиви са се превърнали вече в нещо нормално. Сега те все по-често звучат и в Европа. В началото на януари със същото искане „да се даде отпор на Китай“ - официално се обърна към политиците на Германия и целия Европейски съюз водещата асоциация на германския бизнес BDI. Радикалната промяна на настроенията настъпи само за две години. А през януари 2017 г. много представители на Запада с одобрение и едва ли не с възторг реагираха на едночасовата реч на Си Цзинпин в същия този Давос. В нея гостът от Пекин позиционира съвременен Китай като борец за свободната търговия и против протекционизма. С други думи, китайският лидер всячески убеждаваше западния бизнеселит, че той е алтернатива на новия току-що влязъл в Белия дом президент Тръмп, който на висок глас обещаваше да защити Америка с мита и заплашваше целия свят с търговски войни.   “Анти-Тръмп“ - така консервативният германски икономически вестник „Ханделсблат“ озаглави тогава своя репортаж за речта на Си Цзинпин. А левият либерален седмичник „Дер Шпигел“ отбелязваше, макар и с голяма доза скептицизъм, че „лидерът на комунистическата планова икономика се е обявил за адвокат на либералния икономически ред“.     Тогава имаше доста скептицизъм, но имаше едновременно с това, особено в Германия, голяма надежда, че бързо развиващият се Китай, зависещ от износа не по-малко, отколкото ФРГ, е искрено заинтересуван от либералните правила на световната търговия, закрепени в договорите под егидата на Световната търговска организация. Тази надежда вече не съществува. И ето, че „Дер Шпигел“ публикува в края на декември коментар със заглавието „Тръмп е прав в нещо“, в който известният наблюдател на изданието Ян Флейшхауер хвали Тръмп, че той е първият американски президент от 20 години, който е отказал и занапред да търпи „пренебрежението на Китай към общите правила“ и по този начин забавя превръщането на КНР в нова свръхсила.   А „Ханделсблат“ в срядата на януари публикува интервю с австрийския професор Габриел Фелбермайер, който скоро ще оглави Института за световна икономика в германския град Кил. Той се обявява за засилване на натиска върху КНР и отбелязва, че „мнозина европейци и азиатци тайно се радват на твърдия курс на Тръмп спрямо Китай“. Джордж Сорос, на свой ред, от Давос препоръчва: „Вместо за влиза в търговска война с целия свят, президентът Тръмп трябва да се концентрира върху Китай“.     Защо либералните западни бизнесмени, професори икономисти и публицисти, като цяло доста критично отнасящи се към работата и възгледите на Доналд Тръмп, изведнъж започнаха да хвалят неговата политика спрямо Китай? Може би това е резултат от загрижеността, от страха, който, изглежда, все повече обхваща Америка и е Европа пред лицето на новия глобален конкурент? Простият, но много ярък нагледен образ на този страх откри художникът от германския дясно либерален седмичник „Фокус“. Главна тема на неговия неотдавнашен брой бяха отношенията с Китай. На обложката на списанието на червен фон, подобен на китайското знаме, е изобразена планетата Земя, която е притисната между две китайски палки за ядене. Заглавието гласи: „Китай и ние“. Подзаглавието уточнява темата: „Шанс и опасност. Какво означава експанзията на тази държава за нашето благосъстояние“. „Фокус“ пише за „огромните амбиции“ на Си Цзинпин: „Китай отново трябва да стане център на света – икономически, технологически, политически и военен“. На много страници с фотографии, карти и диаграми списанието подробно описва, как Китай върви към тази стратегическа цел. Включително и с помощта на „вносни западни експерти“.     Може би, американците и европейците просто са се изплашили от китайските конкуренти? Въпросът не е в това или само в това. Та нали САЩ и ЕС също са конкуренти помежду си в редица области. Но те правят това в рамките на обща система от правила и ценности. А Китай с удоволствие използва възможностите на тази система, на целенасочено върви в съвършено друга посока. Просто Западът осъзна това едва сега. „Дълго време изглеждаше, че Китай в хода на интеграцията на световната икономика при формирането на своята икономическа система постепенно ще се развива в посока на либерална, отворена пазарна икономика от западен образец“, призна в началото на януари Федералното обединение на германската промишленост (BDI). Но това не се случи. Точно обратното Китай усилено създаваше собствен модел на икономика, контролирана от партията и държавата. По тази причина главният извод на споменатия вече програмен документ на BDI за бъдещите отношение с Китай се състои в това, че днес за лидерство на планетата и международно влияние се борят не просто различни страни или икономически съюзи, а две системи: западната либерална пазарна икономика и китайския комунистически държавен капитализъм.   „Фокус“ също пише, че търговската война между САЩ и КНР отдавна вече е прераснала в противопоставяне на системи. Пожизненото управление на Си Цзинпин окончателно отрезви Запада Но защо на Запад, и по-конкретно, в Германия, истинската природа на китайския модел и нейните истински цели бяха осъзнати напълно едва сега?   Изглежда, че тук съвпадната няколко фактора наведнъж. Ключова роля без съмнение изигра започната точно преди година от Тръмп търговска война против Китай: на западния свят му се наложи да се замисли в аргументите на вашингтонската администрация. Освен това, недоволството на западните инвеститори от дългогодишната дискриминация на китайския пазар, принудителния трансфер на технологии и редовното нарушаване на авторските права достигна критична точка. А това недоволство можеше да се изостри заради темповете на растеж на БВП на КНР, което влоши цялостните условия за правене на бизнес в тази страна.   Но един от решаващите фактори, съдейки по публикациите в медиите, е отмяната на механизма за смяна на властта в Китай, които бяха внесени през март 2018 г. в Китай с поправка в Конституцията. Тя дава право на Си Цзинпин да управлява пожизнено. Лед това приятните спомени за неговата давоска реч окончателно се разсеяха, китайската комунистическа система и нейният отново всевластен, както Мао Цзедун, лидер показаха истинското си лице. В тази ситуация Западът започна по-внимателно да се вглежда в това, как китайската комунистическа партия използва огромните постижения на своята в страна в области като цифровизацията и изкуствения интелект за контрол над населението и укрепване на своята еднолична власт.   Много показателно е названието на излязлата през октомври 2018 г. в Германия книга на дългогодишния кореспондент в Пекин на левия либерален вестник „Зюддойче Цайтунг“ Кай Щритматер: „Повторното изобретяване на диктатурата. Как Китай създава държава на тотален цифров контрол и ни предизвиква“.   Джордж Сорос предупреждаваше в Давос за „смъртоносната опасност“ за отворените общества, идваща от използването на новите информационни технологии от авторитарните държави. Какво да прави либералният Запад в условията на нарастваща глобална експанзия на враждебния му китайски модел?   Настоящият американски президент има малко по-друг поглед, отколкото обединението на германските индустриалци, но в крайна сметка те се намират от едната страна на барикадата и са единни в най-важното: не си струва да се отказваш от сътрудничеството с КНР, но трябва ефективно да защитаваш своята система и да повишаваш нейната конкурентоспособност. И в никакъв случай не трябва да бъдеш наивен.   Да се напипа златната среда и да не се допуснат изкривявания няма да бъде никак лесно, но представителите на либералния модел вече работят по въпроса. За това свидетелства твърдата позиция на САЩ в търговските преговори с Китай, и неотдавнашните откази на китайски инвеститори в Германия, и растящия в много западни страни натиск върху китайския производител на телекомуникационно оборудване Huawei.        ", "date": "2019.02.04", "title": "Западът срещу Китай: битка на две системи"}
{"url": "http://epicenter.bg/article/Putin-posreshta-Erdogan-i-Rohani-na-14-fevruari-v-Sochi/174414/7/0", "text": "Руският президент Владимир Путин ще се срещне с президентите на Турция Реджеп Тайип Ердоган и на Иран Хасан Рохани в руския черноморски курорт Сочи на 14 февруари, съобщиха от Кремъл, цитирани от РИА Новости. Президентът Ердоган заяви, че на 14 февруари ще се срещне с Путин в Сочи, съобщи ТАСС, като цитира Анадолската агенция. Путин заяви миналия месец, че ще свика среща с Ердоган и Рохани, за да обсъдят ситуацията в Сирия. Трите страни казват, че искат политическо уреждане на сирийския конфликт, но Русия и Иран подкрепят сирийския президент Башар Асад, а Турция, заедно със съюзниците си от НАТО, иска той да подаде оставка, отбелязва Ройтерс. Същевременно Ердоган заяви, че неговото правителство поддържа контакт със сирийския режим на \"ниско ниво\", чрез шпионска агенция. Турското правителство прекрати връзките си с Дамаск, след кръвопролитията през март 2011 г., с които започна гражданската война в страната. Коментарите на Ердоган за първи път потвърждават тези директни ниски връзки с Дамаск. \"Дори ако това е врагът ти, не трябва да късаш връзките си с него, защото може да ти потрябват\", допълва още Ердоган.    ", "date": "2019.02.04", "title": "Путин посреща Ердоган и Рохани на 14 февруари в Сочи"}
{"url": "http://epicenter.bg/article/Samolet-padna-varhu-kashta--petima-zaginaha/174418/7/0", "text": "  \"Загинаха пилотът на самолета и четири човека, които са живеели в къщата. Още двама са откарани в болница, опасност за живота им няма\", обяви Мартино.  ", "date": "2019.02.04", "title": "Самолет падна върху къща, петима загинаха"}
{"url": "http://epicenter.bg/article/Aleks-Sarchadzhieva--Sprete-se--be--Boil-Banov-e-dobar-i-chesten-chovek-/174421/10/99", "text": " Това написа във Фейсбук актрисата и вдовица на Иван Ласкин Александра Сърчаджиева. Коментарът е по повод изнесените данни от депутатката от БСП Елена Йончева за корупционни схеми с участието на министъра на културата Боил Банов. По думите й става дума за строителството на обект \"Ларгото\", културно-комуникационен комплекс „Сердика“ 2-3 етап, когато в качеството си на зам.-министър по културата Банов \"опрощава\" 700 хил. лева неустойка на фирмата-строител.", "date": "2019.02.04", "title": "Алекс Сърчаджиева: Спрете се, бе! Боил Банов е добър и честен човек!"}
{"url": "http://epicenter.bg/article/Tramp-za-sina-si--Futbol-da--amerikanski-futbol---ne/174449/10/0", "text": "Американският президент Доналд Тръмп заяви, че не би насърчил най-малкия си син Барън да играе американски футбол, но и не би го спрял, ако иска да тренира, предаде ДПА, цитирана от Фактор. Телевизия Си Би Ес излъчи вчера интервю с президента часове преди финала на шампионата по американски футбол (Ен Еф Ел). \"Това е хубав въпрос. Трудно е да се отговори. Ако иска, да. Но дали ще го подтикна към това? Не\", отговори Тръмп. Той отбеляза, че това е опасен и груб спорт. \"Впрочем той играе много футбол, харесва му\", добави президентът. \"Много хора, включително и аз, си мислеха, че футболът никога няма да го бъде в нашата страна, но той набира бързо популярност\", каза Тръмп. Това е едно от редките признания към футбола, изречени от американски президент. Футболът дълго време бе смятан в САЩ за женски и детски спорт, но набра популярност най-вече заради испаноезичните малцинства. Тръмп лично лобира за това САЩ да станат, заедно с Мексико и Канада, домакини на Световното първенство по футбол през 2026 г., отбеляза Франс прес.", "date": "2019.02.04", "title": "Тръмп за сина си: Футбол да, американски футбол - не"}
{"url": "http://epicenter.bg/article/V-Kitay-posreshtat-4717-godina-pod-pokrovitelstvoto-na-Zemniya-gligan/174452/10/0", "text": "Жителите на  в нощта на понеделник срещу вторник посрещат    или по китайски -  , което в превод означава Празник на пролетта.   Според традиционното летоброене  , който се счита за символ на домашното огнище. В този дух повечето китайци ще посрещнат празника в семеен кръг или с близки приятели.   За китайците  е като  за жителите на  , когато хората се събират в домашна обстановка за отбелязване на един от най-хубавите празници и е прието да се градят оптимистични планове.   започват доста преди настъпването на  . Две седмици преди празненствата стартира  - период, в който хората, отседнали в големите градове, се прибират по родните места.   За много китайци   е единственото време от годината, в което могат да се съберат със семействата си. Поради тази причина транспортните системи в  работят на предела на възможностите си. На  задължително присъстват  , които по формата си напомнят сребърни кюлчета. Когато пелмените се приготвят колективно, тогава се счита, че ще бъде натрупано и споделено материалното благополучие.   В този контекст на празничната трапеза задължително присъства и  . Нейният йероглиф \" \" е съзвучен с изобилието. На почит са и  , което на китайски съвпада с фразата \" \".   В навечерието на  традицията повелява китайците да сядат край кръгла маса, която се явява символ на единството, благополучието и сплотеността.   След полунощ китайците излизат на улицата и пускат и петарди фойерверки, за да подплашат \" \" - животното, под знака на което е преминала предходната година.    Източник: Дарик", "date": "2019.02.04", "title": "В Китай посрещат 4717 година под покровителството на Земния глиган"}
{"url": "http://epicenter.bg/article/Edna-sedmitsa-na-Megan-Markal---14-000-liri-v-drehi-i-aksesoari--Snimki-/174458/10/84", "text": "Бременната Меган Маркъл не спира да обикаля благотворителни събития и инициативи, преди заслужено да излезе в отпуск по майчинство. Само за една седмица херцогинята на Съсекс имаше три публични изяви и сякаш с всяка следваща коремът й ставаше все по-голям. Меган се бе постарала да изглежда безупречно, което пък се оказа, че е струвало 14 000 английски лири.   Това изчисление направиха медиите на Острова, но трябва да поясним, че сигурно за някои от тези тоалети и аксесоари не е платила нищо, защото брандовете с готовност й ги подаряват само заради рекламата, която ще получат, когато Меган се появи публично с тях.   Външният вид на херцогинята при посещението й в  струваше  . Тя сложи рокля Brandon Maxwell за £1728, сако Brandon Maxwell за £2 004, обувки Aquazzura (£440), чанта Carolina Herrera (£805).   В  Меган беше облечена за   - с палто Givenchy (£2120), рокля от същата марка за £2000, обувки Manolo Blahnik - £625, обеци Dean Davidson - £145 и гривна Wwake - £617.   Дрехите и аксесоарите за посещението на Меган в  струваха  . Въпреки зимния сезон херцогинята избра за посрещението си в театъра пролетна рокля на Oscar de la Renta за £1401, палтото й бе William Vintage (£675), ботушите - Sarah Flint (£531). Херцогинята комбинира тоалета си с чанта Ralph Lauren (£600) и обеци Pippa Small, Herkimer Diamond (£495)  ", "date": "2019.02.04", "title": "Една седмица на Меган Маркъл – 14 000 лири в дрехи и аксесоари (Снимки)"}
{"url": "http://epicenter.bg/article/-Probuzhdane-s-horo--na-Natsionalniya-praznik-na-Balgariya---3-mart-2019/174468/10/0", "text": "„ПРОБУЖДАНЕ С ХОРО“- 2019 е традиционнасветовна инициатива на \"Сдружение Азбукари\" и \"Българи за България\"за възраждане на българщината. За четвърта поредна година на Националния празник на България – 3 март, организаторите отправят призив за обединение на българите у нас и по света със символа на единението, енергията, силата на духа и тялото - българското хоро.     На 3 март 2019 г. ще се хванем за ръце и ще отбележим подобаващо Националния празник на България. Нека покажем красотата на фолклора, темперамента и позитивната емоция на българина. Нека се съберем в родова верига и да разкажем, че българите имаме нужда от Единение. С поведението ни на този ден, ще пренесем с отговорност и търпение примера на предците ни, творили единствено за духовно израстване и общочовешка подкрепа. Към „ПРОБУЖДАНЕТО С ХОРО“ на 3 март може да се включат всички българи, фолклорни ансамбли, професионални групи и любители. Ако искате да вземете участие в инициативата, може да заявите готовността си на фейсбук страниците:       Интерес да се включат в инициативата заявиха танцови състави у нас и по света. Ето какво написаха първите родолюбци, заявили готовност за участие:   „Българи за България“ и „Сдружение Азбукари“ отправяме покана към всички българи, където и да се намираме, да излъчим силен положителен импулс, за да покажем на света очарованието на образа ни, будил възхищение у мнозина през хилядолетията. Нека да представим най- ценното ни достойнство, а именно красивото и одухотворено лице на България!     „Българи за България“ е гражданска платформа, обединяваща родолюбиви Българи у нас и по света, които работят за достойна и просперираща България. Организацията си поставя за цел издигането на българския национален дух, чрез съживяване и популяризиране на българските традиции и завръщане към изконните български ценности. Ние, „Българи за България“, работим за издигане и поддържане на българското национално самочувствие, като разкриваме и популяризираме истината за значимостта на нашия народ за изграждането и развитието на съвременната цивилизация. По пътя на постигане на просперитет на нацията, водеща е Духовността! Нека всички Българи се пробудим за добруването на България и покажем на света силата на Българския дух!   „Сдружение Азбукари\" е неправителствена организация, основана през 2012 г. Сдружението развива проекти, насочени към социалната интеграция, осъществява иновативни образователни проекти, организира спортни инициативи, насърчава и подкрепя талантливите деца. Азбукарите са мотивирани личности, с разнообразни професии, които чрез доброволни вътрешни подбуди успяват да формулират каузи за по-добър живот на хората. Ние обличаме идеите в действие и предлагаме работещи алтернативи за осигуряване на качествен живот и образование на децата в България.Нашата кауза е България!   Клуб по народни танци \"Витоша\" - носител на българското и пазител на традиционното. Място, където всеки желаещ може да се научи на най-популярните български народни хора лесно и разтоварващо. Вече 9 години професионалните преподаватели на клуб \"Витоша\" запалват огъня на любовта към българския танц и песен у всеки любител пожелал поне веднъж да се докосне до най-голямото ни богатство - фолклорът ни! За тези 9 години над 2000 души са преминали през различните зали на клуба, а първите от тях вече са в танцовия ансамбъл \"Витоша\", който жъне все по-големи успехи и разпространява красотата на България не само на територията на страната, а все по-често и в чужбина.", "date": "2019.02.04", "title": "„Пробуждане с хоро“   на Националния празник на България - 3 март 2019"}
{"url": "http://epicenter.bg/article/Bridzhit-Makron-iznenada-s-nov-stayling---kombinira-maratonki-s-biznes-kostyum/174469/10/84", "text": "Първата дама на Франция - Бриджит Макрон, предизвика вниманиe със стайлинга, на който заложи.   Бриджит се слави като една от добре облечените дами, но този път тя изненада, като се появи с едно нетипична за нея комбинация - костюм с маратонки. Спортните обувки на г-жа Макрон станаха обект на дискусия.   Бриджит и съпругът ѝ Еманюел Макрон посетиха храма \"Абу Симбел\" в Египет, намиращ се на западния бряг на р. Нил. За тази своя визита там първата дама избра да облече светлосив костюм в комбинация с маратонки на Louis Vuitton - любимата марка на Бриджит. Според познавачи спортните обувки са на стойност около 700 евро.    Журналистите обаче останаха смаяни от появата ѝ с такъв аутфит. Според някои модни експерти 65-годишната Макрон е допуснала грешка, като е комбинирала маратонки с бизнес костюм. Вероятно тя винаги ще бъде под прицела на критиците, макар че някои определиха това нейно решение и като практично, тъй като на такова място едва ли ще бъде много подходящо да се яви с високи токчета. Тя обаче не е първата, която прави такова съчетание.   Кейт Мос, Бела Хадид и Кара Делевин многократно са се появявали облечени в костюми и спортни обувки. Може би мнозина ще кажат, че такава комбинация, на светско събитие, не е особено подходяща за дами в по-зряла възраст. 59-годишната Ема Томпсън обаче показа преди време, че хорското мнение не я вълнува, като се появи в Бъкингамския дворец в Лондон с тъмносин костюм и бели маратонки.    Миналата година датската принцеса Мари пък наруши кралския моден етикет, появявайки се на официална визита в Рим по маратонки. За гостуването си в президентския дворец 46-годишната австралийка бе заложила на миди рокля от туид, дело на датския дизайнер Марк Кенли Домино Тан. Красивата дама бе съчетала роклята с nude токчета тип \"стилето\", но на по-късен етап, за обиколка из руините на Вечния град, Мари замени обувките на ток с маратонки.   Източник: woman.bg", "date": "2019.02.04", "title": "Бриджит Макрон изненада с нов стайлинг - комбинира маратонки с бизнес костюм"}
{"url": "http://epicenter.bg/article/Bukuresht-obvini-ES-v-dvoyni-standarti/174422/7/0", "text": "Румънската премиерка Виорика Дънчила обвини западноевропейските лидери в двойни стандарти заради критиките към страната й заради корупция и мерките срещу антиправителствени протести.   Дънчила, чиято страна в момента е ротационен председател на Европейския съюз, подчерта, че корупцията е проблем и за Западна Европа. А нейните лидери не са осъдили публично сблъсъците на френската полиция с демонстранти от движението на „жълтите жилетки“.   „На Румъния не се разрешава това, което е позволено на други страни“, каза Дънчила в интервю за „Политико“, предаде БНР. „Това е двоен стандарт. Не съм видяла никого да дойде в Европейския парламент и да каже „Искам резолюция за Франция“, изтъкна тя.   Критици на управляващата в Румъния Социалдемократическа партия твърдят, че тя се опитва да отслаби независимостта на правосъдието и по този начин да помогне на политици, обвинени в корупция.   Дънчила също така заяви, че не е справедливо само нейната страна и България да са обект на мониторинг с годишния доклад на Европейската комисия по механизма за сътрудничество и проверка.   „Беше казано, че този механизъм е предназначен да помогне на Румъния и България в борбата с корупцията. Виждала съм много големи случаи на корупция в Холандия, във Франция, в Германия. Но никой никога не е искал въвеждането на подобен механизъм за тези страни“, каза премиерката на Румъния. Идните дни тя ще разговаря с европейските лидери, за да ги успокои за състоянието с демокрацията и върховенството на закона в родината й. В четвъртък й предстои среща с председателя на Европейския съвет Доналд Туск.", "date": "2019.02.04", "title": "Букурещ обвини ЕС в двойни стандарти"}
{"url": "http://epicenter.bg/article/Rusiya-ne-vizhda-nachalo-na-nova-Studena-voyna/174424/7/0", "text": "Руският външен министър Сергей Лавров заяви днес, че не смята, че с края на Договора за ликвидиране на ракетите със среден и малък обсег ще настъпи Студена война, предаде ТАСС.   „Не смятам, че говорим за развитие на студена война. Настъпи нова епоха, която се характеризира с това, че САЩ поеха курс към счупване на цялата система за контрол над въоръженията. А това е много тъжно“, заяви Лавров при визита в столицата на Киргизстан Бишкек. И допълни, че Москва не се стреми към надпревара във въоръженията, предаде БНР.   „Президентът (Путин - б.р.) ясно заяви това. Безспорно, ще реагираме с военно-технически средства на всички заплахи, които произтичат от напускането на договора от страна на САЩ и плановете им за създаване на ядрени боеприпаси с малка мощност“, отбеляза руският дипломат №1.    Заявлението на президента на САЩ Доналд Тръмп за възможна употреба на сила във Венецуела подкопава основите на международното право, заяви в понеделник външният министър на Русия Сергей Лавров, в рамките на изказване в Киргизко-руския славянски университет в Бишкек, предава ТАСС, цитиран от агенция „Фокус“.   „САЩ не крият, че искат да сменят режима на всяка цена“, посочи Лавров. „В тази връзка вчера Тръмп заяви, че оставя на масата варианта за военна намеса. Това подкопава всички основи на международното право“.   Русия подкрепя инициативата на Уругвай и Мексико за провеждане на конференция в Монтевидео на 7 февруари за мирно разрешаване на политическата криза във Венецуела, заяви руският външен министър.   „Ще подкрепяме инициативите на отделни латиноамерикански страни, конкретно Мексико и Уругвай“, подчерта той. „Тези усилия целят създаването на условия за общонационален диалог с участието на всички политически сили във Венецуела“.   Както отбеляза Лавров, претенциите на Европейския съюз за водеща роля в посредничеството за разрешаване на кризата в южноамериканската страна предизвикват въпроси в Москва.   Ръководителят на руското дипломатическо ведомство напомни, че по-рано ЕС излезе с инициатива за създаване на контактна група, в която е включил своите членове и съпоставим брой латиноамерикански страни. „Никой не знае на основата на какви критерии е направено това. Даже не поканиха нито нас, нито китайците, нито даже американците“, обърна внимание Лавров. „Би било по-ефективно всички заинтересовани в разрешаването на кризата във Венецуела първо да се съберат да поговорят помежду си, преди да бъде обявявано каквото и да е“.   „Самата претенция на ЕС за водеща роля в посредническите усилия предизвиква въпроси, защото това посредничество идва от страни, които в мнозинството си се присъединиха към ултиматума за провеждане на нови президентски избори във Венецуела“, подчерта руският външен министър.   Москва вижда нежеланието на западните страни да водят диалог на равни начала в различните формати, но се отнася спокойно към това високомерие, заяви руският министър на външните работи.   По неговите думи, Русия се застъпва за установяването на контакти между Евразийската икономическа комисия и Европейската комисия, ОНД (Общността на независимите държави) и Европейския съюз, Организацията на договора за колективна сигурност (ОДКБ) и НАТО.   „Виждаме нежеланието на западните колеги да общуват на равни начала в различните формати“, посочи Лавров. „Отнасяме се спокойно към това. Високомерието и чувството за собствено превъзходство не са били в полза на никого“.   „Ще дойде време и животът ще постави всичко на мястото му“, добави той.  ", "date": "2019.02.04", "title": "Русия не вижда начало на нова Студена война"}
{"url": "http://epicenter.bg/article/Erdogan-prizna--che-pravitelstvoto-mu-poddarzha-kontakti-s-rezhima-na-Asad/174426/7/0", "text": "Президентът на Турция Реджеп Тайип Ердоган обяви, че правителството му поддържа контакти на \"ниско равнище\" с правителството на Сирия посредством специалните служби на двете страни, съобщава \"Франс прес\". Това е първото потвърждение, че между Анкара и Дамаск има преки контакти. \"Макар и това да е вашият враг, не можете да скъсате всички връзки с него\", коментира Ердоган пред турската държавна телевизия.   Той настоя, че територията на Сирия не трябва да бъде разделяна, като изтъкна: \"Ние не защитаваме фрагментирането на сирийския народ.\"  Турският държавен глава добави, че Демократичната партия на народите в Турция е същата организация като Кюрдската работническа партия (ПКК), \"Отрядите за народна защита\" на сирийските кюрди, както и тяхното политическо крило Партия \"Демократичен съюз\". Ердоган изрази надежда, че САЩ ще се изтеглят скоро от Сирия, защото Турция не желае да живее под заплахата на подкрепяните от Вашингтон кюрдски милиции.    Ердоган също така обяви, че ще проведе разговори с руския си колега Владимир Путин в руския черноморски курорт Сочи на 14 февруари.   Източник: фактор", "date": "2019.02.04", "title": "Ердоган призна, че правителството му поддържа контакти с режима на Асад"}
{"url": "http://epicenter.bg/article/Merkel-se-sbikuva-s-feysbuk/174443/7/0", "text": "Германският канцлер Ангела Меркел обяви, че закрива профила си в социалната мрежа Фейсбук. В кратко видео Меркел благодари на своите над 2 500 000 последователи, които има в социалната мрежа, и ги прикани да продължават да следят работата й на официалната страница в интернет на правителството, както и в Инстаграм. \"Днес искам да ви благодаря, че подкрепяхте така силно страницата ми във Фейсбук. Знаете, че вече не съм лидер на ХДС, така че закривам страницата си във Фейсбук\", написа Меркел в края на миналата седмица.  Меркел няма профил в Туитър, а във Фейсбук не бе особено активна, отбелязва електронното издание \"Локал\", цитирано от \"Сега\".  Мнозина от последователите й в социалната мрежа изразиха съжаление, имаше и гневни коментари и призиви по-скоро да напуска и политиката.  ", "date": "2019.02.04", "title": "Меркел се сбогува с фейсбук"}
{"url": "http://epicenter.bg/article/Ispaniya-prizna-Guaydo-za-prezident-na-Venetsuela-predi-drugite-v-ES/174444/7/0", "text": "Испания не дочака да изтече 8-дневният ултиматум на няколко държави в ЕС и призна председателя на венецуелския парламент Хуан Гуайдо за временен президент на страната, предадоха световните агенции.   Премиерът Педро Санчес обяви решението, което вероятно бързо бе последвано от Австрия, Великобритания и Швеция. Германия, Франция, Белгия и Холандия също имат такава готовност, защото участваха в ултиматума към президента Николас Мадуро да свика президентски избори до 8 дни, тъй като в противен случай ще признаят Гуайдо.   \"В близките часове ще се свържа с европейските и латиноамерикански правителства,\" каза Санчес. Малко по-рано Мадуро заяви, че не приема европейския ултиматум , и го оприличи на искане от Каракас към Брюксел до седем дни да бъде призната Каталуня за отделна от Испания държава. В събота той каза на митинг, че ще свика избори през февруари, но не президентски, а парламентарни, което означава, че възнамерява да отстрани от председателския пост в парламента самозвания държавен глава Хуан Гуайдо.   Общоевропейска позиция по въпроса няма, защото в Съвета на ЕС Италия се противопостави на признаването на Гуайдо за президент.", "date": "2019.02.04", "title": "Испания призна Гуайдо за президент на Венецуела преди другите в ЕС"}
{"url": "http://epicenter.bg/article/Tazi-nosht-nastapva-Godinata-na-zemnata-svinya/174445/7/0", "text": "Китай се готви днес за пищни и големи празненства за настъпването на Годината на земната свиня. Тя започва от 5 февруари.   Лунната нова година е най-големият празник в Китай и стотици милиони души пътуват през този период, за да го отпразнуват със семействата си.   Властите очакват през 40-те дни около празника общо около 3 млрд. души да пътуват с кола, влак или самолет.   В празничната вечер на трапезата се сервират традиционни китайски ястия, а децата получават червени пликове с пари за късмет, съобщава bTV.", "date": "2019.02.04", "title": "Тази нощ настъпва Годината на земната свиня"}
{"url": "http://epicenter.bg/article/Maduro-kam-Tramp--Zashto-iskate-povtorenie-na-Vietnam-/174448/7/0", "text": "Лидерът на Венецуела, Николас Мадуро, предупреди Доналд Тръмп, че ще напусне Белия дом „опетнен с кръв“, ако настоява да преследва онова, което той нарича „мръсен“ империалистически заговор, за да го свали, пише в.\"Гардиън\", цитиран от Агенция Фокус.   „Спри. Спри, Тръмп! Дръжте го точно там! Вие правите грешки, които ще оставят ръцете ви покрити с кръв и ще напуснете президентския пост опетнен с кръв“, предупреди Мадуро по време на войнствено интервю с испанския журналист Жорди Еволе. „Защо искате повторение на Виетнам“?   Десетки хиляди венецуелски протестиращи се стекоха в столицата Каракас, за да поискат оттеглянето на президента, който доведе богатата на петрол южноамериканска държава до икономически колапс и хуманитарна криза.   Гизела Торес, 40-годишна демонстрантка, заяви, че Мадуро не е направил нищо друго освен „да нанесе щети и да унищожи“ Венецуела и нейното послание към него е: „Бъдете разумни и разберете, че трябва да си отидете”.   Но в телевизионното си интервю Мадуро, който дойде на власт след смъртта на политическия си ментор през 2013 г., Уго Чавес, показа, че не планира да ходи никъде.   „Ако северноамериканската империя ни атакува, ще трябва да се защитаваме ... Няма да предадем Венецуела“, каза Мадуро.   Според изчисленията на ООН повече от 3 милиона венецуелци са избягали в чужбина през последните години, за да избегнат хиперинфлацията, недостига на храна, лекарства и здравеопазване и хроничната несигурност. Очаква се тази цифра да нарасне до над 5 милиона тази година.   Но Мадуро отрича, че страната му е в хуманитарна криза и твърди, че не са избягали повече от 800 000 души.   „Във Венецуела няма хуманитарна криза“, каза той. „Във Венецуела има политическа криза. Във Венецуела има икономическа криза… Много хора са подмамени да напуснат“. Мадуро също така изпрати съобщение до опозиционния лидер Гуайдо, който се обяви за легитимен временен президент на Венецуела на 23 януари, което предизвика онова, което според мнозина може да бъде окончателен сблъсък между двете страни.   „Помислете внимателно какво правите“ - каза той, призовавайки Гуайдо да „изостави стратегията си за преврат“.   Запитан дали се страхува, че Венецуела може да бъде завлечена във война заради кризата, Мадуро каза: „Всичко зависи от степента на лудостта и агресията на северната империя и нейните западни съюзници. Не зависи от нас ... Ние се готвим да защитим правото си на мир“.   В изявление пред CBS Тръмп заяви, че е отхвърлил разговори с Мадуро, „защото във Венецуела се случват толкова много ужасни неща“. Запитан дали военните действия са възможни, той отговори: „Ами аз не искам да кажа това. Но със сигурност това е нещо, което е - това е вариант“.   С ескалирането на кризата Мадуро е извършвал почти ежедневни посещения на военни единици.   По време на посещение във военноморска база в щата Арагуа той се опитал да мотивира войници, цитирайки Хамлет: „Да бъдеш или да не бъдеш?“   Трябва ли да бъдем отечество или колония? Трябва ли да бъдем Венецуела или да бъдем нищо? Трябва ли да бъдем обединени народ и въоръжени сили, или да бъдем разделени?  ", "date": "2019.02.04", "title": "Мадуро към Тръмп: Защо искате повторение на Виетнам?"}
{"url": "http://epicenter.bg/article/Srabskata-premierka-shte-ima-dete-ot-priyatelkata-si--koyato-sashto-e-zhena/174460/7/0", "text": "Сръбският премиер Ана Бърнабич и нейната по-млада партньорка Милица Джурджич ще стават родители, пише списание „Глория“.   Според списанието Джурджич била подложена на изкуствено оплождане.   От „Глория“ допълват, че поради бременност Джурджич от няколко месеца не се е появявала публично с приятелката си Бърнаббич, а от Центъра за радиология и магнитен резонанс, където работи, казват, че си е взела отпуск заради забременяване.   \"Премиерът на Сърбия все още не иска да говори публично за личния си живот. Във всеки случай, благодаря ви за красивите пожелания ”, заяви анонимен източник от кабинета на премиера пред сп. „Глория“, откъдето се обадили, за да поздравят министър-председателя и нейния партньор. Освен това от кабинета на Бърнабич не пожелали да разкрият от кой пол ще бъде бебето.   Източник: Канал 3", "date": "2019.02.04", "title": "Сръбската премиерка ще има дете от приятелката си, която също е жена"}
{"url": "http://epicenter.bg/article/Ognyan-Minchev--Evropa-e-zaplashena-ot-valna-na-desen-radikalizam-i-avtoritarizam/174423/11/0", "text": "  Мнозина очакват изборите за Европейски парламент да сложат край на либералната хегемония в европейските институции и да проправят път на това, което се нарича \"консервативна вълна\". Други се страхуват от това и - с право - предупреждават, че антилибералният патос може да доведе не просто до засилване на консервативните ценности и политики, а до  И едните, и другите - и всички ние трябва да бъдем готови за изненади. Добрата - поне според мен - новина е, че досегашното фиаско на експеримента Брекзит показа нагледно на популисткия евроскептицизъм - десен и ляв - в мнозинството останали европейски страни, че раздружаването на ЕС, завръщането към \"хлабав\" вариант на частична интеграция от типа \"митнически съюз\" или \"Европа на нациите\" е най-вероятно да завърши или с провал, или с икономическа и институционална катастрофа в ущърб на повечето европейски граждани. Европейското обединение за щастие се оказа жилава структура, а излизането от ЕС - процес не по-малко труден от придобиването на пълноправно членство в него. е свързана с това, че политическите лидери и елити, управляващи Европейския съюз - както от Брюксел, така и от столиците на основните (западно) европейски страни са твърде закостеняли и вироглави, за да оценят по достойнство предизвикателството на необходимата - всъщност настъпваща промяна. Мнозина сред тях - Тимерманс, Верхофстат и други - продължават да произнасят речи, в които статуквото, ценностно, идейно и институционално, бива представяно като единствения възможен добър вариант за оцеляване и перспектива на обединена Европа. А всеки, който е критичен към това статукво определят като \"популист\" или авторитарен демагог. Някой беше казал, че ако непрекъснато отхвърляш опонентите си с аргумента, че са \"фашисти\", най-накрая неизбежно ще получиш опоненти фашисти. Струва ми се, че след десетилетия динамично утвърждаване на върха на Европа на ляволиберални и прогресистки ценности и визии - по проблемите на миграцията, на семейството и сексуалните отношения, на мултикултурния диалог, на отношението към традицията, нацията и религията, същият този връх на Европа ще трябва да се примири с факта, че на дневен ред идва нова вълна на политическо състезание между либерално-прогресиситки и консервативно-традиционалистки възгледи. Т.е. - след десетилетия практическо отсъствие и вегетиране в ъглите на политическия дебат, на сцената се завръщат по-умерени, десни и консервативни възгледи за обществото, света и човешките отношения. Те се връщат, за да балансират именно този дългогодишен ход на европейското политическо махало в посока на левия либерализъм и постмодерното левичарство. Редица чисто либерални възгледи и ценности през този период придобиха статут на норма и на самосъществяващи се пророчества. Днес и утре те ще бъдат оспорени и подложени на политически дебат. От поведението на либералното статукво в много голяма степен ще зависят посоката, инструментите и крайният резултат от този дебат.  рискува да ескалира този дебат до превръщане на радикалния - авторитарния десен популизъм в господстваща алтернатива на либералното статукво. И обратно - една проявена гъвкавост от страна на днешните европейски елити ще даде шанс в дебата с по-големи шансове да участват представители на по-умерени и доказано демократични консервативни кръгове и политически движения. Не бива да забравяме също така, че редица европейски политически партии, които са призвани да утвърждават ценностите на умерения консерватизъм и християндемокрацията - като ХДС в Германия - бяха придвижени от своите ръководства към позиции в либералния център през последните 10-15 години изцяло по опортюнистични и конюнктурни причини. Днес партиите от фамилията на ЕНП ще трябва да покажат дали това, което могат е само да свирят \"втора\" и \"трета цигулка\" на европейските либерали и зелени, или са в състояние да поемат политическата инициатива за възраждане на един умерен дясноцентристки ценностен и политически проект. Ако на изборите за Европейски парламент по-радикалните и по-авторитарни популисти вдясно спечелят значтелни позиции, причината и отговорността за това ще бъде и на тези либерални кръгове в днешния елит на Европа, за които всички възгледи за европейското обединение и политика, различни от техните собствени, са неприемливи.  Границите са две. Първо, простите и лесно приложими в практиката принципи на либералната демокрация - която е нещо много по-различно и обединяващо отколкото самия либерализъм - в различните му форми на проявление. Второ, съгласието за ценността и перспективата на европейското обединение - за обединена Европа като наше общо отечество, допълващо и надграждащо принадлежността ни към една или друга европейска нация като наша родина.", "date": "2019.02.04", "title": "Огнян Минчев: Европа е заплашена от вълна на десен радикализъм и авторитаризъм"}
{"url": "http://epicenter.bg/article/Antoniy-Galabov--Useshta-se-lipsata-na-prezident--Radev-ne-pravi-otcheti--a-ochertsi/174433/11/0", "text": "Политологът Антоний Гълъбов коментира скандала \"Ало, Банов съм\", както го кръсти създателката му Елена Йончева. \"Губят всички. Формата ориентира нещата към някакъв вид партийна пропаганда и атака. Става дума за изявление на народен представител и изпращане на сигнал към медиите, а не към прокуратурата. Едно сериозно разследване не би се развило по този начин. Острата конфронтация на БСП е път без изход, защото атмосферата на изборната им кампания няма нищо общо с европейското. Нека отбележим, че този, който е направил записа на Боил Банов, е държал информацията 3 години\". Това заяви пред BGonAir политологът Антоний Гълъбов. Той допълни, че натрупването на скандали и истерия не водят до политически резултат.   \"Скандалът \"Ало, Банов съм\" е опит за печелене на време. БСП очевидно не е готова за избори. Съжалявам, че президентът стои извън институцията си. Не чух какво са свършили назначените от него. Това не беше отчет, а очерк. Усеща се липсата на президент. Отчет на срещата с журналистите направи вицепрезидентът Илияна Йотова\", добави още проф. Гълъбов.", "date": "2019.02.04", "title": "Антоний Гълъбов: Усеща се липсата на президент, Радев не прави отчети, а очерци"}
{"url": "http://epicenter.bg/article/Svetlana-Sharenkova--Koy-se-opitva-da-prenapishe-istoriyata-/174466/11/0", "text": "  Минаха над две десетилетия от 4 февруари 1997 г., а президентът Петър Стоянов (1997 - 2002) продължава да коментира събитията, приписвайки си водеща роля в развръзката на тогавашната политическа криза. Държавният глава, който ще бъде запомнен с фразата „Аз си оставам седесар”, твърди, че е отказал да приеме проектоправителството на БСП,  като е притиснал социалистите да върнат мандата. Твърди също, че 4 февруари е в основата на днешните успехи на страната – членство в Европейския съюз и НАТО.   Вярно е, че от онази драматична зима мина много време и от дистанцията му историята се пренаписва най-лесно, но в думите на Стоянов липсва както достоверност, така и логика.   На 4 февруари 1997-а Българската социалистическа партия в лицето на кандидата за премиер Николай Добрев и на председателя на БСП Георги Първанов избра националното съгласие и разума пред общественото разделение и насилието. Стореното от тях бе пример за лидерство и държавнически подход, бе доказателство, че БСП се променя и не желае да пази властта на всяка цена. Заради върнатия мандат Добрев и Първанов бяха остро критикувани от съпартийците си, бяха дори обвинени в предателство. В последствие Добрев се разболя и плати с живота си за терзанията и напрежението от онези дни.   Не е вярна и тезата на Стоянов, че само той и СДС са в основата на членството в Европейския съюз и НАТО. Кандидатурата за ЕС беше подадена от социалистическото правителство на Жан Виденов, като активно за българската евроинтеграция работиха министрите Георги Пирински и Ирина Бокова. А членството в НАТО стана факт, след като социалистическата партия на своя конгрес през 2000 г. преразгледа позицията си и така бе осигурен национален консенсус по темата. Именно заради духа на 4 февруари, който е дух на съгласието и разума, БСП остана водеща българска партия. Днес тя отново се явява пред избирателя не с конфронтация и тяснопартийни интереси, а с дългосрочна „Визия за България”, за нов модел на развитие на държавата и обществото.    ", "date": "2019.02.04", "title": "Светлана Шаренкова: Кой се опитва да пренапише историята?"}
{"url": "http://epicenter.bg/article/Prof--Vladimir-Chukov--Turtsiya-pred-dve-oferti-za-Severna-Siriya---izbira-mezhdu-Zapada-i-Iztoka-/174470/11/33", "text": " Анкара пропусна възможността за директна военна интервенция на изток от Ефрат. Благоприятна ситуация за подобни намерения беше назряла пред последната седмица на 2018 г. Тогава обаче двама турски генерали, командващият операцията „Маслинова клонка“ и този на Втора турска армия, бяха отстранени от постовете, заради слаба организация или може би заради, де факто, обструкция на нарежданията на политическото ръководство на страната.   Конкуренцията между Вашингтон и Москва е повече от очевидна, вече ясно изработили офертите си към основните играчи на терен. Сякаш Анкара се превръща в основния арбитър, без обаче да подценяваме позицията на Сирийския демократичен съвет /СДС/, прокюрдските Части за народна защита /YPG/ и основната кюрдска политическа сила Партия демократичен съюз /PYD/. Не без значение е мнението на другите участници, които формално се нареждат в пирамидалните структури на двете антагонистични коалиции, действащи на терен.   САЩ са съгласни зоната за сигурност в Северна Сирия да бъде назована „Зона за сигурност за защита на турската национална сигурност“. Нейната дълбочина ще бъде 20 мили /32 км/. Там няма да има разположени бази на YPG, както и на тежковъоръжени техни представители и военни части.   Анкара настоява да бъдат изведени от въпросната зона конкретно посочени около 7000 бойци. На тяхно място да бъдат въведени „пешмергите на Рожава“, сирийски кюрди, влизащи в състава на армията на иракски Кюрдистан. Заедно с тях ще има бойци и на арабски милиции, по-специално „Утрешна Сирия“, която е командвана от Ахмед Джерба, бивш лидер на сирийската опозиция. В тази светлина Турция настоява:   за да „преследва терористи“, ако се наложи;   там да има части на сирийската армия;   които да бъдат съставени от коренното население. Анкара отрича тези райони да са демографски доминирани от кюрдско население;   които понастоящем са в Турция.   която да се обобщи и да се приложи по-късно за цяла Рожава. Анкара иска да бъдат изведени от града всички бойци на YPG, докато Вашингтон – само несирийците или тези бойци, които са свързани с Кюрдската работническа партия /ПКК/.   и за бъдешето на Рожава и Сирия. Тя е трамплин за разговори и помирение между Турция и представителите на сирийските кюрди, изключвайки тези на ПКК. По време на визитата на съпредседателката на СДС Илхам Ахмед в САЩ бяха направени първите стъпки за установяването на директни контакти. Членът на ръководството на тази структура Басам Исхак заяви, че те са готови за директни разговори с Турция. Според него СДС не е враг на Анкара.   След три дни ще има среща във Вашингтон на антитерористичната коалиция, на която ще се обсъди бъдещото споразумение между САЩ и Турция. Европейците бяха изненадани от решението на Тръмп да се изтегли от Сирия, което ги прави недоверчиви към следващите действия на САЩ в региона. Те дори са недоволни от факта, че когато Вашингтон ги покани през пролетта на 2018 г. да се ангажират по-активно в Сирия, те откликнаха. В същото време европейците научиха от медиите за решението на Тръмп да оттегли американския контингент от Сирия.   Не става въпрос само за колониалното минало, но и поради чисто вътрешнополитически причини. В писмо на Ке д'Орсе се казва, че „френското обществено мнение е много ангажирано със защитата на кюрдите, които са наши съюзници. Те се сражаваха срещу ИДИЛ, вместо французите.“ По този начин се намеква за големите терористични актове в Париж през 2015 г., които причиниха огромна травма във френското обществено съзнание.   т.е. там да бъдат европейските съюзници на САЩ, но без турски войски, нежелани от кюрдите. Вероятно към тях ще се присъединят и части на т.нар. арабско НАТО – Саудитска Арабия и нейните регионални съюзници. Вашингтон иска гаранции от европейците, че ще се ангажират с военно присъствие, в това число и с осигуряването на военната база в Танаф /разположена на стратегическо място на сирийско-иракската граница/. В същото време европейците искат от Вашингтон да се ангажира с постоянно ВВС-присъствие, разузнавателна и логистична подкрепа за техните контингенти в този регион.  Според европейски дипломатически източници, цитирани от вестник „Шарк ал аусат“, европейците остават подозрителни към предложението на САЩ по три причини:   на настоящия американски президент. Това особено силно би важало за втория, евентуален мандат на Доналд Тръмп;   пред постоянните предизвикателства пред Вашингтон, идващи от Русия, Иран и режима на Башар Асад, с цел реализацията на тези планове;   след разгрома на ИДИЛ. Всъщност преди дни Сенатът, който е под контрола на републиканците, гласува подобно решение. Но докато това стане действаща норма, ще има още много дискусии и гласуване в долната камара.   Изглежда, че американските законодатели, а не президентът Тръмп, са тези, които се опитват да прокарат тази линия, най-вече за да успокоят своите европейски съюзници. Според близкоизточни експерти Пентагонът тълкува решението на Тръмп за изтегляне от Сирия като „предислокация, а не като изтегляне на американските войски от страната“.   Москва изпрати вече свой представител в Ербил, за да разубеди Месуд Барзани да разположи свои бойци в Сирия. Лидерът на сирийската опозиция Насър Харири също направи визита в иракски Кюрдистан, но с цел да парира демарша на Русия.   използвайки темата за доминирането на терористичната организация „Ал Нусра“ в провинция Едлиб. Без да обвинява директно Турция, сирийската армия продължава да струпва части по границата с бунтовническата провинция. Постоянно повтаряното съмнение на Кремъл за искреността на решението на Тръмп за изтегляне от Сирия се превърна в инструмент за всяване на раздор между САЩ и Турция.   Там е заложено положението, по силата на което се установяват ясни правила на общуване между двете съседни страни по отношение на тероризма, пограничните въпроси и други. С други думи, Русия иска Турция да признае Башар Асад чрез международноправен акт, изработен преди 20 години. Паралелно с това тези 30% от територията на Сирия, понастоящем контролирани от кюрдите, ще преминат под контрола на режима в Дамаск, както и на границата ще бъдат въведени части на сирийската армия.  В момента Анкара има в ръцете си две оферти: американска и руска. Според журналиста Ибрахим Хамиди тя е отворила отделен прозорец за всяка една от тях и подбира най-приемливите за нея елементи.   Последният обеща, че ще разруши турската икономика, ако Анкара предприеме нещо срещу кюрдите. При рейтинг понастоящем от 30-32% на управляващата Партия на справедливостта и развитието това означава сигурна електорална загуба.   с артилерийски бомбардировки на най-близките кюрдски селища до общата граница. Такъв е случаят с Тел Абиад. По този начин, когато му дойде времето, ще се опита да ги „изтръгне от прегръдката на руската мечка“, под чието влияние понастоящем се намират.   В нея основна роля играе руската военна полиция, която да бъде разположена на сирийско-турската граница. Моделът е този, реализиран на Голанските възвишения за разделението на сирийските и израелските войски. С други думи, Анкара предпочита руснаци пред европейци на своите граници.  Най-важното е, че Турция иска временни, а не постоянни споразумения, които да доведат до създаване на условия за директни военни действия, а после и договорености между Анкара и Дамаск.   Още повече той не е Месуд Ялмъз, а властта на Башар Асад не е като тази на неговия баща Хафез. През 1997 г. Ялмъз открито заплаши Асад, че турската армия за 48 часа ще влезе в Дамаск, ако сирийските власти не прогонят лидера на ПКК Абдула Йоджелан от сирийската столица. Ако той вярва, че сега ще има повторение на събитията от 1997-1998, очевидно не разбира нищо от политика.   Тук не става въпрос за жонглирането за покупката на установките Пейтриът и/или S-400.  Става въпрос за избор между стратегическите отношения със САЩ и партньорите от НАТО, от една страна и тактическите отношения и перспективи за двустранно сътрудничество с Русия, от друга.   ", "date": "2019.02.04", "title": "Проф. Владимир Чуков: Турция пред две оферти за Северна Сирия - избира между Запада и Изтока "}
{"url": "http://epicenter.bg/article/Kevork-Kevorkyan--Apologiya-na-dupkata-/174471/11/33", "text": "Завърших предишната дописка с предположението, че вглеждайки се в ДЪНОТО/НАШЕТО, може би ще открием нужните ни отговори.  А дотогава да направим една Апология на Дупката.  Един предприемач нарече критиките срещу строителния бранш „национално предателство“ – у, бре – почти като войните на Фердинанд.  А пък шефа на регионалната комисия на Парламента предложи санкции срещу журналисти, които клеветят въпросния бранш.  Следователно, време е някой вестник или популярен сайт да отвори рубриката „Чия е тази дупка?“  Читателите и зрителите да изпращат снимки на дупки по пътищата, за да се създаде една Национална Дупкоколекция.  След това може да се направи конкурс за най-голямата дупка, за най-дълбоката дупка, за най-мистериозната дупка, за най-старата дупка, за дупката, която ще избоде очите на онзи с „националното предателство“.  Така ще стане ясно и кой стопанисва тия дупки, чии са те.  Може да се направи конкурс за Дупка на годината.  Веско Маринов може да напише песента „Моята любима дупка ме пази“.  Може да се направи карта на Дупкодържавата, като се включат гладуващи интелектуалци, по примера на американците – по време на Голямата депресия държавата ангажира безработни писатели, за да съставят нова карта на пътищата.  Особено ще бъдат отличени дупките от току-що завършени магистрали, те ще получават специален медал.  Някой антрополог може да напише книга за българското дупкарство, както и да изследва бъдещето на държава, в която дупката е на такава почит.  Демографката, путиноведка и специалистка по катаджийските листовки Антоанета Христова може да направи втори докторат на тема „Каква част от националното време се губи в заобикалянето на дупки, вместо да бъде използвано за укрепването на евроатлантическите ценности“ - със сравнителен анализ на дупките в Европа и тукашните, както и на ролята на госпожа Меркел в заобикалянето на одупчените държави.  В специално приложение може да бъде осмислена ролята на тукашните дупки за изострянето на ишиаса на господин Юнкер.  Някой философ може да разгледа ролята на дупката в Българската Съдба, както и сложните въздействия на дупките върху Хората-Дупки.  Какво ще се случи, ако един ден дупките изчезнат, кога ще се случи това - след изчезването на държавата или преди това - това пък ще бъде научна прогноза на Института за близкото минало, която ще търси отговор на въпроса „Част от новата свобода ли са днешните дупки“.  Може да се направи и музиковедски анализ: как звучи химна на ЕС, когато колата ти се натресе в поредното дупчище.  И още, и още теми: Свързано ли е щастието на българина с дупките; Дупката като средство за разнообразяване на сивия български живот;  Връзката между дупките по пътищата и дупките във Властта - и кои се ремонтират по-лесно; Дупката като повод за национална гордост - защо обичаме дупкодържавата си; Ще продължаваме ли да я обичаме, ако дупките изчезнат - когато е очевидно, че недъгавото по начало ни е по-симпатично; Ще викаме ли „Българи юнаци“, ако няма дупки.  Може да се спретне дори един референдум за дупките - най-напред в политиката, а сетне и за тия по пътищата.  Може да се направи паметник на Дупката.  Може да направим и сериозен влог в световното визуално изкуство, ако на мястото на мавзолея функционира целогодишно Изложение на Дупката - дупкополитиците ще имат право на безплатен достъп.  Кристо може да пакетира изложението - или пък, ако събудят българското му сърце, може да покрие дупките по магистрала „Тракия“ с един гигантски чадър…  В крайна сметка, Живот ли е Живот без дупки…  ***   ", "date": "2019.02.04", "title": "Кеворк Кеворкян: Апология на дупката "}
{"url": "http://epicenter.bg/article/Evrostat--Minimalnata-zaplata-v-Balgariya-ostava-nay-niskata-v-ES/174439/4/0", "text": "България остава държавата от Европейския съюз с най-ниска брутна минимална работна заплата - 286 евро. Това показват данните на \"Евростат\" за януари 2019-а година, където Румъния е с минималната заплата е 446 евро.  В 22 от общо 28-те страни членки на Европейския съюз има национални минимални заплати, като разликата между най-ниската и най-високата е близо 7 пъти. България традиционно е на последно място, въпреки че през 2019-а най-ниското възнаграждение беше увеличено от 510 на 560 лева.  От \"Евростат\" посочват, че в девет държави членки минималните заплати варират между 400 и 600 евро месечно. Всички те са в Източната част на ЕС, например Чехия и Словакия - съответно с 519 и 520 евро. В Южната част минималните заплати в пет държави членки са между 650 и над 1000 евро месечно - Гърция е с 684 евро, както и Испания с 1050, отбелязва БНР. ", "date": "2019.02.04", "title": "Евростат: Минималната заплата в България остава най-ниската в ЕС"}
{"url": "http://epicenter.bg/article/Bratya-sas-100--slepota-po-dokumenti--karat-luksozni-limuzini/174417/3/0", "text": "Когато слепци прогледнат или сакати проходят е чудо. Но не винаги. В Долни Дъбник има двама братя, които според лекарите от ТЕЛК са слепи. В експертните решения, в графа работоспособност, е посочено: 100% потребност от чужда помощ.   Двамата обаче сядат зад волана на скъпи лимузини и фучат по улиците с 200 км/час.   Правят го отдавна и не смятат да спират. Абсурдът е още по-голям, защото Горан Станев и Станьо Маринов имат влезли в сила актове за шофиране без книжки, които с тяхната диагноза нямат шанс да изкарат. Горан дори има и присъда за същото прегрешение.   Как двамата спокойно карат автомобили засне  . Свидетелски показания на местни хора също потвърдиха невероятната история със „слепите“ шофьори.   Разследването ни доказа още, че на Горан и Станьо изобщо не им е необходима 100% чужда помощ, защото се справят чудесно без асистенти, съобщава Trafficnews.bg.   Лекарите от ТЕЛК-Плевен, които са преценили, че братята са незрящи и не могат без асистент, твърдят, че са сложили подписите си под становището заради решение на Административния съд в София. Според него Горан Станев наистина има проблеми със зрението, като магистратите се позовават на медицински експертизи на вещи лица.   Станьо Маринов по документи през 2001 г. има 77% загубена трудоспособност, която пет години по-късно вече е 100 на сто.   Личният им лекар обаче смята, че братята изобщо не са инвалиди, а страдат само от хипертония и лека форма на диабет. Те често са му искали направления за специалисти по очни болести, но никога не са му показвали резултатите от изследванията.   Най-често младежите са ходили в клиники във Варна, където са получавали желаните епикризи.   „Виждат си, май ги мъчи само кокоша слепота, ама тя е по наследство, не са съвсем в ред, защото в рода им са се женили за лели и племенници”, коментират местните хора от Долни Дъбник.   Доскоро в социалните мрежи братята се хвалеха с луксозни автомобили за стотици хиляди левове. Лишен от излишна скромност Горан дори публикува клипове, от които се вижда как шофира с далеч над разрешената скорост.   Като по-разумен Станьо отрича някога да е управлявал автомобил, както и че може да живее без чужда помощ. Видеозаписи обаче доказват обратното.   Двамата братя никога не са работили и нямат никакви доходи, освен получаваните от 2001 г. инвалидни пенсии, но живеят като баровци. Двете им къщи в Долни Дъбник са като палати спрямо съседните домове.   За Горан Станев и Станьо Маринов важи с пълна сила поговорката, че крушата не пада далеч от дървото. Влечението към сладък живот, без усилия, им е заложен по рождение. Цялото им семейство е разследвано за пране на пари. Братята са подсъдими заедно със своите родители -Иванка и Иван Маринов, както и сестра им Елисавета Маринова.   Обвинителният акт срещу ромската фамилия от град Долни Дъбник е внесен в Окръжния съд в Плевен от прокуратурата още през август 2015 г. Според държавното обвинение през периода 2009 г. – декември 2013 г. Маринови са получили, използвали и прикрили произхода на 3 523 934.58 лв., за които знаели, че са придобити от майката Иванка чрез измама. Тя е прочута врачка, която дори летяла в чужбина за специални клиенти.   Нейни жертви за последно са станали три палестински гражданки от град Рамала. Според обвинението палестинките са ужилени с огромна сума в долари, а част от хонорара е под формата на златни накити.   Иначе общият брой на измамите, осъществени от Иванка, са цели 212. Сред любимите й трикове е да убеждава своите жертви, че ще ги освободи от „проклятието”, което имат те и техните близки.   Петимата от семейство Маринови са осъдени на общо 41 години затвор на две инстанции. Предстои ВКС да гледа делото и да реши остават ли в сила присъдите им. Едната от тях вече е факт и майката Иванка е в Сливенския затвор, където трябва да лежи 8 години.   Преди месеци държавата, в лицето на Комисията за противодействието на корупцията за отнемане на незаконно придобитото имущество /КПКОНПИ/, отне три от луксозните возила на семейството.   Конфискуваните две кила златни накити на ромския клан от Долни Дъбник пък може да се видят в календара на комисията „Антикорупция”, както по-накратко наричат КПКОНПИ. Става въпрос за златни пендари, монети, гривни, синджири, пръстени и обеци за близо 250 000 лева.   Братята също са на мушката на комисията. На Горан вече са отнети луксозни коли за 140 000 лева, а все още не е приключило делото срещу Станьо, който може да се прости с имущество за 2 847 297 лева.   Trafficnews.bg сезира компетентните органи за шофьорите слепци. По случая започна разследване на отдел „Икономическа полиция” към ГДНП и Специализираната прокуратура.   Какъв ще бъде финалът на невероятната история на Горан Станев и Станьо Маринов - очаквайте скоро, пише Trafficnews.bg.  ", "date": "2019.02.04", "title": "Братя със 100% слепота по документи, карат луксозни лимузини (Видео)"}
{"url": "http://epicenter.bg/article/Otkriha-tyaloto-na-57-godishen-mazh-v-izgoryal-lek-avtomobil-kray-Vratsa/174420/3/0", "text": "Тялото на 57-годишен мъж е открито в изгорял лек автомобил в местността Лиляшка могила край град Враца.  Това съобщиха от ОДМВР – Враца. Сигналът за пожар в лек автомобил в местността е подаден на 3 февруари в 23.40 часа. Огънят е потушен от служители на РСПБЗН - Враца. В изгорелия автомобил “Опел Астра“ е открито тялото на 57-годишен мъж от Враца. Образувано е досъдебно производство.", "date": "2019.02.04", "title": "Откриха тялото на 57-годишен мъж в изгорял лек автомобил край Враца"}
{"url": "http://epicenter.bg/article/Nad-7000-knizhki-otneti-samo-v-Sofiya-prez-2018-g---VIDEO-/174430/3/0", "text": "7037 шофьорски книжки са били отнети от служителите на „Пътна полиция” при СДВР през 2018 г., съобщиха от дирекцията. 1485 автомобила са останали без регистрационни табели заради пияни, дрогирани или неправоспособни водачи.   За периода в София има 718 тежки катастрофи и 16 369 леки с 33 жертви и 836 пострадали, съобщи  bTV .   От дирекцията илюстрираха своята публикация с данните за миналата година с видео от камерите за наблюдение. То показва множество инциденти, в т.ч. и с линейка и превозни средства на градския транспорт. Най-често става дума за забранени маневри, отнемане на предимство и… коли, които се превръщат в шейни по жълтите павета при сняг и дъжд.   Общо за миналата година са били проверени 210 720 превозни средства, като са констатирани 112 340 нарушения на Закона за движение по пътищата. Съставени са 32 047 акта и 87 154 фиша.   Данните на СДВР показват и темпа, с който столицата продължава да се пълни с коли – през 2018 г. са били регистрирани 161 950 автомобила (нови и втора ръка), а бракуваните са едва 27 700.", "date": "2019.02.04", "title": "Над 7000 книжки отнети само в София през 2018 г. (ВИДЕО)"}
{"url": "http://epicenter.bg/article/Prokuraturata-podhvana-izdadenite-resheniya-ot-TELK-za-dvamata-bratya-ot-Dolni-Dabnik/174437/3/0", "text": "Районна прокуратура в Плевен ръководи разследване във връзка с издадени решения от ТЕЛК на две лица от град Долни Дъбник, област Плевен, съобщиха от пресцентъра на държавното обвинение.   Досъдебното производство е образувано в края на януари 2019 г. по материали от проверка от Главна дирекция \"Национална полиция\". В хода на разследването са иззети оригиналните досиета от ТЕЛК - Плевен и е приобщена информация от НОИ за получаваните от двете лица пенсии и социални добавки на основание, издадените решения от ТЕЛК.   В рамките на досъдебното производство двете лица са освидетелствани от лекарска комисия от град София и предстои изготвянето на заключение по назначената експертиза, се уточнява в съобщението от прокуратурата.", "date": "2019.02.04", "title": "Прокуратурата подхвана издадените решения от ТЕЛК за двамата братя от Долни Дъбник"}
{"url": "http://epicenter.bg/article/Prokuraturata-shte-proveryava-maykata-na-deteto--koeto-padna-ot-parapet-i-pochina/174438/3/0", "text": "Районната прокуратура във Варна проверява дали майката на 2-годишното дете, което падна от третият етаж във варненската болница „Света Анна” и почина тази сутрин е положила необходимите грижи по време на инцидента.  Лекарите определиха травмите му като несъвместими с живота.  2-годишното дете било с майка си на свиждане в родилното отделение в болницата. Изпуснато от поглед, то пада от над 10 метра височина.  „Майката казва, че през цялото време е наблюдавала детето. Дори имало момент, в който го е държала пред себе си. Но случаят остава за изясняване в досъдебното производство”, заяви Вяра Алексиева, говорител на Районна прокуратура – Варна, предаде Нова телевизия.  Майката на момчето била изоставена от бащата и се грижела сама за детето. Прокуратурата ще разследва дали са положени всички необходими грижи.  „За родител или настойник, който не положи достатъчно грижа за физическото здраве на лице, което поставено под неговото родителство или настойничество, законът предвижда лишаване от свобода до три години или пробация”, заяви още Вяра Алексиева.  Предстои да се назначи и техническа експертиза за това дали е опасен парапетът в болницата.  „Ще има такава проверка. В последствие, по преценка на наблюдаващия прокурор ще бъдат сезирани съответните контролни органи”, заяви Алексиева.  ", "date": "2019.02.04", "title": "Прокуратурата ще проверява майката на детето, което падна във Варненската болница"}
{"url": "http://epicenter.bg/article/Svirepa-banda--targuvala-s-nezakonno-orazhie--e-razbita-sled-aktsiya-na-GDBOP-i-prokuraturata/174447/3/0", "text": "Прокуратурата и ГДБОП неутрализираха престъпна група, занимавала се с незаконна продажба на огнестрелно оръжие. Тя е действала на територията на София, Козлодуй, Враца и др. Участие в нея са имали седем лица с ясно изразена йерархична структура. Това стана ясно по време на брифинг на прокуратурата, предаде репортер на Novini.bg.   Трима от задържаните са мерки за неотклонение „Задържане под стража“, има едно лице с мярка „Домашен арест“ и друго е пуснато под гаранция. Престъпната група не е действала самостоятелно. Това са лица, които са купували оръжия от склада, разбит в края на миналата година. Те панически започват да продават това, което имат, службите се задействат и задържат групата. Открити са 5 броя пушки Карабина, 15 пистолета и боеприпаси.   Наблюдаващият прокурор Евгения Станкова н допълни, че във всяко от лицата е открито незаконно оръжие. Назначени са експертизи. Гл. комисар Ивайло Спиридонов каза, че лицата са били в полезрението на ГДБОП от средата на 2017 година. Информацията е придобита от проведените оперативни действия по разбиването на нелегалния склад за оръжия в края на миналата година. Групата е строго йерархична. Всяко едно от лицата има конкретна задача в конспиративната дейност. В този период се набавени необходимите доказателства срещу групата и тя е неутрализирана.   Почти всички от лицата са криминално проявени. Четири от задържаните лиса са криминално проявени, трима са осъждани, едно от лицата е вършило престъплението в условията на изпитателния си срок. Повечето от тях са се занимавали с огнестрелни оръжия. Имат множество осъждания и то за тежки престъпления. Това са лица от твърдия криминален контингент, добави заместникът на главния прокурор Иван Гешев.", "date": "2019.02.04", "title": "Свирепа банда, търгувала с незаконно оръжие, е разбита след акция на ГДБОП и прокуратурата"}
{"url": "http://epicenter.bg/article/Pak-napadnaha-ekip-na-Speshna-pomosht--Tozi-pat-v-Petrich/174456/3/0", "text": "Шофьор на спешен екип беше нападнат днес в Петрич, предаде БГНЕС.   Около 12 ч е получен сигнал за жена, на която й е прилошало в ромската махала 4 минути след подаването на сигнала линейката е пристигнала на адреса. На него пристигат линейка с фелдшер. Мъж напада фелдшера с обвинението, че са закъснели.   41 -годишният шофьор Ангел Дюлзов му се притичва на помощ. Нападателят на фелдшера се обръща му нанася удар в лицето, в областта на окото.   След консултация в РКЦ Благоевград е подаден сигнал до полицията. Пострадалият е дал показания и в районна прокуратура Петрич.   Това е поредно нападение над спешен екип в страната.  ", "date": "2019.02.04", "title": "Пак нападнаха екип на Спешна помощ! Този път в Петрич"}
{"url": "http://epicenter.bg/article/Spetsaktsiya-v-Razgrad--Zadarzhaha-hirurg--daval-retsepti-za-silni-uspokoyavashti/174464/3/0", "text": "Хирургът д-р Бранимир Мичев е бил задържан днес при проведена специализирана полицейска операция в Разград, ръководена от Окръжната прокуратура, съвместно с Областната дирекция на МВР. При личен обиск в лекаря са открити компрометирани медицински книжа, съобщиха от съдебната институция в лудогорския град.  Окръжният прокурор на Разград Тихомир Тодоров уточни, че в д-р Мичев са намерени рецепти за лекарства, които не следва да бъдат издадени на хората, упоменати като адресати. По думите му става въпрос за медикаменти, които са под специален режим - силни болкоуспокояващи.  Смятаме, че по този начин медикът ще изземе от аптеката лекарства уж за болните, а ще ги реализира на свободния пазар, каза окръжният прокурор и допълни, че работата по случая продължава.  ", "date": "2019.02.04", "title": "Спецакция в Разград! Задържаха хирург, давал рецепти за силни успокояващи"}
{"url": "http://epicenter.bg/article/Kiril-Ananiev--Bolnitsata-v-Kozloduy-shte-poluchi-dopalnitelni-sredstva/174454/2/0", "text": "Общинската болница в Козлодуй ще получи допълнителни средства по Методиката за субсидиране на лечебните заведения по параметрите - ТЕЛК, спешност и труднодостъпност. Приходът на болницата ще бъде и с 16% по-висок по НЗОК. Това заяви здравният министър Кирил Ананиев по време на среща с представители на лечебното заведение в града, цитиран от БТВ.  \"Това свидетелства, че се предвижда подобряване на финансовото състояние и увеличаване възнагражденията на работещите в лечебното заведение, а не закриването му\", заяви министър Ананиев.  Медиците от болницата в Козлодуй излязоха на протест заради ниските си заплати, които са малко над минималната за страната.  Здравното министерство, което не е принципал на болницата, ще окаже съдействие, за да бъдат намерени решения за функционирането ѝ.  Управителят д-р Олга Николова посочи, че очакванията ѝ са ако мерките проработят, възнагражденията на медиците да бъдат увеличени до края на настоящата година.  Ананиев коментира, че на общинските болници е бил предложен изготвеният от здравното ведомство механизъм за финансово управление и контрол в лечебните заведения.  В областните болници, където механизмът е приложен, се наблюдава намаляване на просрочените задължения със средно 30%, което означава, че се работи по-ефективно и по-голям процент от приходите остава за повишаване на заплатите, отбеляза министърът.  ", "date": "2019.02.04", "title": "Кирил Ананиев: Болницата в Козлодуй ще получи допълнителни средства"}
{"url": "http://epicenter.bg/article/Kiril-Dobrev--Bashta-mi-otide-s-dve-papki--Ednata---s-kabinet--drugata---s-otkaz/174455/2/0", "text": "Баща ми отиде при президента Петър Стоянов с две папки на 4 февруари, разказа за предаването \"Плюс - минус\" по Нова телевизия зам.-председателят на БСП Кирил Добрев.   В едната папка е бил проектът за състав на правителство - еднопартийно. В другата - отказът от съставяне на кабинет.   „Това е мит, който трябва да се развенчае – какво има в тази папка. Те отиват с два документа. Единият е еднопартийното правителство на БСП, а вторият – писмо от Добрев с отказ да състави мандат. В него той категорично казва, че в такава обстановка е невъзможно да се състави правителство. Решението да се върне мандатът е взето. Другата папка е заради другарите, които са настоявали да упражни мандата”, обясни Добрев.  Заради решението си Николай Добрев и Георги Първанов са обвинени от Висшия съвет на БСП за предатели.   Това е лидерско решение, лесно е когато лидерите се къпят в народната любов, друго е когато вървят по път за никъде, коментира действията на Николай Добрев неговият син.   Баща ми беше надъхан да състави кабинет, но липсата на управленска подкрепа и на външна подкрепа го води до извода, че трябва да сдаде мандата, разказва Кирил Добрев.   Смятам, че имаше разбирателство с Иван Костов по това нещата да приключат мирно. Но всичко, за което се разбират, не се случва, след това започна синята метла и натикването на БСП в ъгъла, казва още зам.-председателят на БСП.   „Връщането на мандата е просто акт. Най-тежкото решение, което се взе в тази сграда е кой да понесе отговорността”, обясни депутатът Кирил Добрев в интервю за „Плюс-Минус. Коментарът след новините”.   „Дали е било честно или не… Баща ми беше много надъхан да направи кабинет, но с времето един по един започват да се отказват и накрая кабинетът завършва като еднопартиен. Липсата на международна подкрепа, липсата на възможност на управленски ресурс води до мисълта, че просто трябва да сдаде мандата”, обясни Кирил Добрев.        ", "date": "2019.02.04", "title": "Кирил Добрев: Баща ми отиде при президента с две папки! Едната-с кабинет, другата-с отказ от мандат"}
{"url": "http://epicenter.bg/article/Vladimir-Chukov--Priemayki-papa-Frantsisk--OAE-iskat-da-pokazhat-golyamata-si-tolerantnost/174457/2/0", "text": "Посещението и голямата литургия на Папа Франциск в Абу Даби показва колко толерантна страна са Обединените арабски емирства. Това заяви в предаването „Нещо повече“ по БНР арабистът Владимир Чуков. Той коментира започналата днес визита на папа Франциск в емирствата.  Според него ОАЕ, Саудитска Арабия и други страни в този регион се опитват да се представят в различна светлина, включително и за да контрират негативния ефект от случаи като убийството на критичния журналист Джамал Хашоги.  „Основната предпоставка (за визитата на Франциск) е посещението на принцът-престолонаследник на емирствата Мохамед Бен Зайед преди 3 години във Ватикана. По време на това посещение силният човек в арабската страна покани папата да посети в удобно за него време ОАЕ. Годината обаче не е случайна, тъй като министърът на толерантността в емирствата я обяви за година на толерантността. Това е повод от страна на властите в Абу Даби да привлекат световните погледи с доказване, че това е държавата в Арабския полуостров, която има дух на толерантност“, смята Чуков.  Той допълни, че федеративната форма на управление на седемте емирства наподобява повече на република, а „дух на толерантност“ в тях се създава целенасочено.  „На територията на ОАЕ има 93 неислямски храма. От тях 40 са християнски черкви – православни, католически, протестантски. Впечатляващо беше откриването на първата синагога в Дубай. Най-много неислямски религиозни храмове имат различните будистки вярвания, които представялват много от чужденците, работещи в емирствата. Католиците са стотици хиляди. Ще има молитва на стадиона в Абу Даби, което ще фокусира погледа на света или поне в региона“, каза Владимир Чуков за „Хоризонт“.  Арабистът допълни, че българската диаспора в ОАЕ също се разширява заради добрите условия на труд, и в момента е 7000 души.  Чуков коментира и целите на понтифа при посещението му в ОАЕ.  „В изказването на Папата имаше политически намек, че е против гладуващите и страдащите и иска да се сложи край на случващото се в Йемен. Там има контингент на ОАЕ и Абу Даби е държавата с най-силен интерес от това. Има приканване от постамента и авторитета на папата да се приключи с тази трагедия в съседната арабска държава“, смята Чуков.  ", "date": "2019.02.04", "title": "Владимир Чуков: Приемайки папа Франциск, ОАЕ искат да покажат голямата си толерантност"}
{"url": "http://epicenter.bg/article/V-prokuraturata-e-postapil-signal-vav-vrazka-s-aferata--quot-Alo--Banov-sam-quot-/174459/2/0", "text": "В прокуратурата е постъпил сигнал във връзка със случая, наречен \"Ало, Банов съм\". Това каза за програма \"Хоризонт\" по БНР говорителят на главния прокурор Румяна Арнаудова.  Сигналът е подписан от лидера на БСП Корнелия Нинова и към него има флашка. Записите са изпратени на Специализираната прокуратурата, която проверява твърденията на депутата Елена Йончева за евентуални корупционни действия на министъра на културата Боил Банов във връзка с ремонта на столичното Ларго.  Трима спецобвинители работят по случая. По закон проверката може да приключи до два месеца.  Известни са много малко факти, защото, по думите на ръководителя на Спецпрокуратурата Димитър Петров, това може да попречи на проверката. Стана ясно, че се анализират основно документи, свързани с проекта за ремонт на Ларгото и е набелязан кръгът от хора, на които до края на седмицата ще бъдат снети обяснения. Имената са излезли от обясненията на Йончева и Банов, но Петров отказва да каже кои са точно хората.  До днес прокуратурата не разполагаше със записа, който обаче е наличен на сайта на телевизията на БСП, по данни на представителството на Европейската комисия.  От думите на и.д. шефа на Спецпрокуратурата стана ясно, че разследващите са готови да чуят всеки, който има какво да каже по така наречената афера \"Ало, Банов съм\".  По-рано Елена Йончева и депутати от БСП обявиха, че ще сезират ОЛАФ за данни за злоупотреби на министъра на културата Боил Банов. Това са три звукови файла, интервю със защитен свидетел, записът с Банов и запис от пресконференцията, на която беше оповестена информацията, както и цялата документация по строежа на столичното Ларго.  \"Очакваме сериозно разследване от ОЛАФ, както и от Българската прокуратура, защото случаят е прекалено ясен, записите са безспорни, а всички документи, които сме събрали, доказват, че това, което е поискал господин Банов както от своите администратори, така и от представител на фирмата, и от Независимия строителен надзор, се е случило. Тоест 33 дни със задна дата са направени така, че да оправдаят невзимането от дадената фирма на неустойката\", каза Елена Йончева. Европейската служба за борба с измамите евентуално ще проверява паралелно с българската прокуратура дали през 2016 година Банов е наредил документно подправяне с цел облекчаване на строителите на Ларгото от дело за неустойки заради забава на строително-ремонтните дейности. След като миналата седмица депутатът Елена Йончева обвини министъра на културата в корупция, държавното обвинение започна проверка.    ", "date": "2019.02.04", "title": "В прокуратурата е постъпил сигнал във връзка с аферата \"Ало, Банов съм\""}
{"url": "http://epicenter.bg/article/Temperaturen-rekord-e-otcheten-v-Shumen---20-5-gradusa/174461/2/0", "text": "Температурен рекорд е отчетен в Шумен. Максималната измервана температура за 4 февруари до момента в Хидрометеорологична станция (ХМС) - Шумен е отчетена на днешния ден, съобщи за Радио „Фокус“ - Шумен Соня Койчева, ръководител на ХМС - Шумен. Температурата в града е достигнала 20,5 градуса. Предишният температурен рекорд е от 2016 година, когато на 4 февруари са били измерени 18 градуса. От утре се очаква да започне понижение на температурите.", "date": "2019.02.04", "title": "Температурен рекорд е отчетен в Шумен - 20,5 градуса"}
{"url": "http://epicenter.bg/article/Oblastniyat-predizboren-shtab-na-GERB-Sofiya-provede-porednoto-si-zasedanie/174463/2/0", "text": "За поредна седмица се състоя редовно заседание на Областния предизборен щаб на ГЕРБ-София, съобщиха от пресцентъра на партията.   На срещата присъстваха председателят на щаба и областен координатор на ГЕРБ-София Цветомир Паунов, председателят на Столичния общински съвет Елен Герджиков, председателят на групата общински съветници от ГЕРБ в СОС Малина Едрева, зам.-председателят на СОС Николай Стойнев, народните представители от ГЕРБ Евгени Будинов и Тома Биков, както и общинските съветници от ГЕРБ Йоанна Драгнева, Ботьо Ботев, Зафир Зарков и Силвия Христова. Членовете на Областния предизборен щаб на ГЕРБ-София отчетоха резултатите от работата на районните предизборни щабове до момента и обсъдиха предстоящите партийни мероприятия както до началото на кампанията, така и тези по време на нея. Едно такова събитие е гражданският диалог „Европа в нашия дом“, който стартира следващата седмица във Велико Търново, като една от неговите спирки ще бъде именно в София. Представителите на структурата на ГЕРБ в столицата бяха категорични, че тази платформа е отлична възможност гражданите да се запознаят с различни аспекти от приноса на европейската солидарност за развитието на страната. Те подчертаха, че именно европейските средства и подкрепата на правителството на Бойко Борисов към кмета Йорданка Фандъкова и нейния екип са в основата на модерния европейски облик на София. Всички присъстващи се обединиха около мнението, че най-голямото предимство на ГЕРБ е свършеното до този момент и затова ключово за крайния резултат ще бъде всички хора да видят голямата промяна, настъпила в София при управлението на ГЕРБ.  ", "date": "2019.02.04", "title": "Областният предизборен щаб на ГЕРБ-София проведе поредното си заседание"}
{"url": "http://epicenter.bg/article/D-r-Kaloyan-Metodiev--GERB-shte-se-otbranyavat-na-zhivot-i-smart-do-evroizborite/174465/2/0", "text": "ГЕРБ се опитват да скрият реалния модел на управление на държавата зад мантрата на успехите, а реални индикатори за обществените настроения у нас няма. Това мнение изрази политологът д-р Калоян Методиев в ефира на „Хоризонт“ на БНР. Методиев коментира, че премиерът Бойко Борисов умишлено избягва коментар по скандала „Ало, Банов съм“. „Темата не му е приятна, но не може да я затвори“, каза той.  „Опозицията трябва да контролира управляващите и да им изкарва нещата, които са нередни. Така върви демокрацията, икономиката, социалните системи и т.н. Губещите, благодарение на бохемския начин на управление на министъра на културата, това са управляващите“, заяви Методиев и допълни, че в момента ГЕРБ изчакват развитието на скандала и при прекалено голямо обществено недоволство ще „жертват“ културния министър Боил Банов. Ако не, ще се чака да настъпи определена умора или следващите скандали да го заметат, прогнозира той.   Политологът изтъкна, че подобни големи скандали ежеседмично съпътстват управлението на ГЕРБ и настоящият просто съвпадна с началото на предизборната кампания. „БСП залагат на максимално агресивно поведение, на максимално притискане – тотално отрицание на ГЕРБ, антитеза на ГЕРБ и фронтална атака – сблъскване с управляващите и прокуратурата. ГЕРБ са в отбранителна позиция, ще се отбраняват на живот и смърт. Те искат да стигнат до тези избори и да ги спечелят. В БСП ярките имена са Нинова и Йончева, които изнасят атаката. Не виждам всички от партията да имат този хъс за сблъсък с ГЕРБ. Наблюдава се някаква консолидация около лидерството след конгреса на БСП. Не съм сигурен доколко е искрено от страна на цялата партия“, смята Калоян Методиев.  Според него е невъзможно да се каже какви са обществените настроения преди изборите, а в публичното пространство се пласират дори неясни изследвания с цел да се откраднат изборите. „Не съм сигурен доколко в България има свободна воля и хората не ги е страх да изразяват мнението си. Не знаем в момента какви са реалните обществени настроения. Нямаме реален индикатор. В съседна Сърбия в 52 града излязоха на протест под надслов „Вучич символизира бандитизма в Сърбия“. Там знаем какво става. Но в България при тази система и африканското 111-то място по свобода на медиите ние не можем да знаем каква е реалната картина. Мантрата за успехите не отговаря на реалностите“, смята Методиев.  Той допълни, че сигналите от президентството за създаване на движения и по-активно участие в политическия  живот не са случайни. „Има обществена необходимост от промяна и тя минава през нови политически субекти, движения и изразяване на някакви настроения, които да намерят израз в политическото. Обществото търси промяна, изход. Светът даде оценка „Слаб 2“  на България. Ние сме на уникално място по отношение на демография, доходи, корупция, минимална заплата, инвестиции под тези в Конго и Судан, средна заплата двойно под румънската, да не говорим за страните, които са по-напред отопляване на жилища, чистота на въздуха. Просто не се сещам показател, по който не се сринахме. Говоря с данни на ООН, ЕС, „Трансперънси интернешънъл“, каза Методиев.   Според него, националистическите партии са изгубили позициите си по важни теми, а извънпарламентарната десница няма почти никакви шансове на предстоящите евроизбори. ", "date": "2019.02.04", "title": "Д-р Калоян Методиев: ГЕРБ ще се отбраняват на живот и смърт до евроизборите"}
