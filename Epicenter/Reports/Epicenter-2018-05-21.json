{"url": "http://epicenter.bg/article/Borisov-bil-omerzen-ot-izkazvane-na-Ninova--Tya---stapisana-i-ogorchena-ot-negovi-dumi/154950/2/0", "text": "Състав на Софийски градски съд заседава по делото Борисов – Нинова. Двамата лидери се съдят за изразите: \"Крадецът вика дръжте крадеца\" и \"г-жа Лъжа\".   Делото обединява в едно два иска за клевета - единият от страна на настоящия премиер и лидер на ПП ГЕРБ Бойко Борисов, а другата искова молба е от лидера на БСП Корнелия Нинова. Исканите обезщетения за нанесени нематериални щети и обида от страна на Борисов е в размер на 26 хиляди лева, а тази на Нинова - 30 хил. лв., предаде  News.bg .   В рамките на днешното заседание бяха изслушани общо четирима свидетели. Показания дадоха Десислава Замфирова, която работи в кабинета на министър-председателя Бойко Борисов, и Никола Николов - пиар на ГЕРБ. Показания пред съда дадоха и Бояна Бозаджиева - сътрудник и пиар на Корнелия Нинова и Асен Рангелов шеф на политическия кабинет на Нинова.   Съдът насрочи съдебно техническа експертиза, която да установи дали има намеса в предоставения запис и насрочи следващо заседание на 8 октомври от 15.30 часа. Въпросните реплики двамата лидери си размениха по време на предизборната кампания 2017 г.   Десислава Замфирова, която работи в кабинета на министър-председателя като съветник, заяви пред съда: \"Видях омерзението и обидата в неговите очи. С него работя от доста дълги години - мога да позная как се чувства. В този случай бе омерзен и обиден\".   Никола Николов заяви, че няма спомен Борисов да е използвал квалификацията \"Г-жа Лъжа\" по адрес на Нинова. Той изтъкна пред съда, че г-н Борисов е посочил в своите изказвания, че спори с Нинова само с аргументи, точни факти и числа. На въпрос, свързан с поддръжката на Фейсбук профила на Борисов, Николов уточни, че в социалната мрежа има стотици фалшиви негови профили и изтъкна, че част от нещата прави самия Борисов, а друга част колегите му.   Бозаджиева си спомни две видеа, в които Борисов нарича Нинова - \"г-жа Лъжа\". Тя си спомни колко потресена е била г-жа Нинова в този момент. По думите й в хода на кампанията тази квалификация се отразила на работата й. Освен това изказване, Бозаджиева визира и изказването на премиера, в което той нарича Нинова \"активист на СДС\".   Пред съда Бозаджиева бе категорична, че това се е отразило на избирателите и активистите на БСП, които, по думите й, са особено чувствителни по отношение членство в други партии. \"Това е изключително неприятен момент и изключителна обида в период, в който даваш всичко от себе си\", коментира тя.   Асен Марков, началник на кабинета на Корнелия Нинова заяви, че това е било като някакъв шок. Съдът прие искането, направено от адвокат Божидар Терзийски, представляващ министър-председателя Бойко Борисов, за изслушване на очевидеца, споменат в свидетелските показания на отсрещната страна - Ивелина Василева, бивш министър на околната среда и водите, визиран в едно от видеата.   Адвокат Георги Атанасов коментира, че това е извънредно интересно дело. По думите му след като приключи, ще се знае дали тези изразни средства, които използват политиците, ще продължат да функционират като арсенал в комуникацията между тях или всички ще бъдат цивилизовани в поведението си. Той дори се пошегува, че в противен случай няма да им стигнат партийните субсидии.", "date": "2018.05.21", "title": "Борисов бил омерзен от изказване на Нинова. Тя - стъписана и огорчена от негови думи"}
{"url": "http://epicenter.bg/article/Ministar-Pavlova-otkri-Denya-na-otvorenite-vrati-v-Doma-na-Balgarskoto-predsedatelstvo/154887/2/0", "text": "Министър Лиляна Павлова откри днес заедно с деца от столичното 120 училище Деня на отворените врати в НДК – Домът на Българското председателство.  „Най-строго охраняваната сграда за Срещата на върха ЕС-Западни Балкани днес ще е отворена за всеки един, който желае да я посети. Така ще бъдем близо до гражданите, а те ще могат да разгледат заседателните зали, да усетят атмосферата и да се почувстват делегати на първото Българско председателство на Съвета на ЕС“, заяви министър Павлова при старта на Деня на отворените врати пред журналисти.  Тя добави, че като изненада за всеки един гост на НДК е запазена автентичната подредба на емблематичната зала 3, в която до петък миналата седмица заседаваха европейските лидери и партньорите от Западните Балкани. „Не сме махнали и табелите пред тях, за да могат посетителите да си изберат на мястото на кой лидер да седнат, да се снимат и да усетят духа на председателството. Ще могат да си направят семейна снимка, също точно като лидерите, да видят залите за двустранните им срещи и на финала на обиколката има изненада – подарък за всеки един, дошъл да посети Дома на Българското председателство“, каза още министър Павлова. Става дума за информационни материали за Европейския съюз.  Интресът към Деня на отворените врати е голям, тъй като заради матурите днес е неучебен ден и тези ученици, които не са на изпитите, ще могат да дойдат в НДК. „Това бе причината да изберем именно този ден за отворени врати в НДК. Освен това е един от малкото от календара на председателството, в който няма много събития. Очакваме ученици от цялата страна, първата група от Благоевград вече пристигна, което се реализира с партньорството на Министерството на образованието и науката, за което им благодаря“, заяви министър Павлова пред медиите. След което с много емоции, смях и снимки тя и учениците от IV „В“ клас от 120 училище в София направиха първата обиколка в Деня на отворените врати. Будните ученици заеха местата на лидерите на ЕС и на партньорите от Западните Балкани в зала 3 и оттам, застанали пред микрофона, всеки от тях изрече своето послание към съучениците и връстниците си – „Ние сме бъдещето на Европа“ и „Трябва да сме единни“.  „Днес очакваме всеки, който желае да види Дома на Българското председателство“, завърши министър Павлова. Събитието се организира в партньорство със Съвета на ЕС и Европейската комисия, а гидове на гражданите ще бъдат служителите от Министерството за Българското председателство.  ", "date": "2018.05.21", "title": "Лиляна Павлова откри Деня на отворените врати в Дома на Българското председателство"}
{"url": "http://epicenter.bg/article/Rumen-Radev-katsna-v-Moskva/154889/2/0", "text": "Президентът Румен Радев кацна в Москва за работно посещение. Българската делегация пристигна на летище \"Внуково 2\" в руската столица и се отправи за среща с министър-председателя Дмитрий Медведев в Кремъл.   \"Най-важни са икономическите отношения между двете страни, особено в областта на енергетиката\", заяви Радев пред Епицентър.бг в началото на визитата. Той посочи, че в това отношение България трябва да следва своите национални интереси и даде за пример Германия и Франция, които въпреки санкциите развиват активни бизнес отношения с Русия. Радев ще настоява за пряка газова връзка с Русия, която той нарече \"Български поток\". И се обоснова: „Български поток\" е необходим за енергийната безопасност и ефективност на България така, като \"Северен поток - 2\" за Германия. „И България, и Германия като страни членки на ЕС и трябва да съблюдават правилата на Третия енергиен пакет. Надявам се, че както руската страна, така и Брюксел, ще подходят с разбиране”, каза Радев.   Първият ден от визитата ще завърши със среща на Радев с видни български и руски културни дейци.   Утре сутринта българската делегация излита за черноморския курорт Сочи. Там президентите на България и Русия ще разговарят в лятната резиденция на руския президент \"Бочаров Ручей\" в черноморския курорт Сочи.   В \"Бочаров Ручей\" Путин е приемал Джордж Буш, Ангела Меркел, Реджеп Ердоган и редица още държавници, политици, високопоставени световни личности.  Последната среща между президентите на Русия и на България е била през 2009 година. \"Визитата на Румен Радев в Москва е много позитивен знак и за Русия, и за България. Надявам се, че тя ще даде нов импулс за целия спектър на нашите двустранни отношения и ще стане начало за по-нататъшна интензификация на политическите контакти\", заяви пред Епицентър.бг руският посланик у нас Анатолий Макаров.  ", "date": "2018.05.21", "title": "Румен Радев кацна в Москва. Лансира инициативата \"Български поток\" за пряка газова връзка с Русия"}
{"url": "http://epicenter.bg/article/Korneliya-Ninova-shte-uchaastva-v-konferentsiya-za-evropeyskata-otbrana/154912/2/0", "text": "На 22 май 2018 г. от 10 ч., председателят на БСП Корнелия Нинова ще участва в конференция на тема „България в общата европейска отбрана”.   Това съобщиха от пресцентъра на БСП.   Тя се организира от Центъра за изследване на политиките в сигурността и отбраната и фондация „Фридрих Еберт”. Конференцията ще проведе в зала „Европа” на Парк-хотел „Москва”.", "date": "2018.05.21", "title": "Корнелия Нинова ще участва в конференция за европейската отбрана"}
{"url": "http://epicenter.bg/article/Ognyan-Minchev--Balgariya-se-nuzhdae-ot-ravnopostaveni-i-vzaimnoizgodni-otnosheniya-s-Rusiya/154914/2/0", "text": "Изразените публично позиции от държавния глава препотвърждават искането му да бъдат вдигнати санкциите срещу Русия, заяви в по БНР политологът Огнян Минчев в коментар за визитата на президента Румен Радев в Москва.  Според Минчев правомощията на българския президент не са високи, особено в сферата на икономиката. Но държавният глава не е лишен от лостове в политиката.  „Той може съвсем спокойно да постави въпросите, които засягат българския национален интерес, независимо от това дали те се намират в обхвата на неговите пълномощия и възможности за цялостно решаване“, подчерта политологът.  Коментаторът изброи въпросите, които според него би следвало да се поставят пред руския президент. Първият от тях е за цената на руския газ за България, която, по думите на Минчев, вече 3 десетилетия сериозно надвишава средната цена на този природен ресурс в Европа.  На второ място през последните 30 години остава нерешен и въпросът за руските входни мита за български стоки, като обмитяването на нашата продукция е по-високо от това за други бивши страни-членки на Източния блок, воден от бившия Съветски съюз, подчерта политологът.  Възможността не само да се получава руски газ, но и да се транзитира също е на дневен ред, допълва анализаторът и подчертава, че, както за Южен, така и за Северен поток, постигането на съгласие по този въпрос няма да е лесно от международна гледна точка и от гледна точка на законодателството на Европейския съюз.  Огнян Минчев е убеден, че българският президент, като държавен глава на страна-членка на ЕС и НАТО, трябва да изрази тревога от нарастващото напрежение в региона – особено в района на Черноморието и на Балканите – и „от активно разширяващата се милитаризация на Черно море след анексията на Крим от страна на Русия, както и от опитите на руските специални служби да интервенират във вътрешните работи на балканските страни и да създават напрежение от типа на това, което се случи в Черна гора – опитът за преврат, чиито следи водят до специалните служби на Русия.“  Според коментатора българските официални лица не бива се държат при посещение в Русия по начин, който създава противопоставяне. „България има силна нужда от нормални, равнопоставени и взаимоизгодни отношения с Русия и именно заради тази потребност е необходимо проблемите да бъдат назовавани категорично, пряко, с необходимото уважение и да се търсят механизми и общи пространства на взаимен интерес, в който тези проблеми да бъдат разрешавани“, каза още за програма \"Хоризонт\" на БНР Огнян Минчев.  Минчев смята, че възродената геостратегическа конкуренция неизбежно ще се отрази на отношенията на България, както с нейните партньори, така и със страни като Руската федерация, които влизат в „конкурентна схватка“ с тях.  „Но ако ние наистина претендираме, че имаме специални отношения с Русия, изградени върху някакви специфични близости – културни, исторически, религиозни и т. н. – изградени между България и Русия, ние би следвало да използваме този исторически потенциал, ако претендираме, че той е наличен, именно, за да вървим в посока, която е обратна на това геополитическо противопоставяне, да вървим в посока смекчаване и в посока регулиране на отношенията – не само между България и Русия, но и между по-широките блокове, чиито представители се явяват те в съвременния свят“, казва в заключение Огнян Минчев.  ", "date": "2018.05.21", "title": "Огнян Минчев: България се нуждае от равнопоставени и взаимноизгодни отношения с Русия"}
{"url": "http://epicenter.bg/article/ABV--Podkrepyame-chlenstvoto-na-Republika-Makedoniya-v-ES-i-NATO/154916/2/0", "text": "Подкрепяме членството на Република Македония в ЕС и НАТО. Но нека направените под външен натиск компромиси да не бъдат за българска сметка. Това се посочва в позиция на ПП АБВ по повод предложението за преименуване на Република Македония, съобщиха от пресцентъра на ПП АБВ.   В декларацията на партията се посочва още:  \"Непосредствено след Софийската среща на ЕС за Западните Балкани се появиха и официални информации, и обстойни коментари на политици от София и Скопие за последното предложение в наименованието на западната ни съседка. Министърът на външните ни работи г-жа Захариева каза, че предложението е приемливо, защото около 70 български офицери участвали във въстаническите действия. Предложението за новото наименование може да се тълкува като отказ от теорията за античните корени на македонската държава. В тази посока в Скопие бяха направени и други стъпки – преименувано беше летището „Александър Македонски”, спряна беше програмата за мащабни строежи и паметници. Новото предложение утвърждава и търси международна легитимация на теорията за това, че македонската държавност е свързана с „двойния Илинден” – с въстанието от 1903 г. и Антифашисткото събрание от 1944 г., на което се взема решение за развитие на Македония като федеративна единица в рамките на Югославия. Би било много добре, ако новото предложение е признание за общата ни история. Казано още по-ясно – щом се твърди, че Илинден 1903 г. е фундаментът на македонската държавност, то да се заяви, че създаването на тази държава е факт от българската история. Ние твърдим, че става дума точно за обратното – за посегателство към българската история. Заявка в този смисъл направи премиерът Зоран Заев в речта си на 1 август 2017 г. пред гроба на Гоце Делчев, в присъствието на вископоставената българска делегация: „Да го искористиме (използваме – приликата между някои думи е привидна и хлъзгава, б. а.) повода, празнуването на държавността, на държавата Република Македония, двойният Илинден ...” и след това продължи изброявайки националностите участвали в събитията: - „македонци, албанци, турци, сърби, власи, роми, бошняци и други”. Впрочем, на основното събитие по честванията, председателят на македонския парламент Талат Джафери, когато говореше за участниците във въстанието, изброи същите етноси. Намираме за странно, че някои български политици се изненадаха, когато на 20 май 2018 г. премиерът З. Заев, обосновавайки новото предложение, буквално възпроизведе същия списък от етноси. И в трите официални изказвания БЪЛГАРИТЕ БЛЕСТЯТ С ОТСЪСТВИЕТО СИ. Това са опорните точки на македонизма, изненада няма. Немаловажен е въпросът, че в продължение на десетилетия българските учени и институции са отстоявали историческата истина за единния характер на Илинденско-Преображенското въстание. Има и други аргументи, които могат да бъдат коментирани при една активна обществена дискусия. Ние подкрепяме членството на Република Македония в ЕС и НАТО. Но нека направените под външен натиск компромиси да не бъдат за българска сметка. Вярваме, че своевременното становище на Мултидисциплинарната комисия по договора за добросъседство с Република Македония ще бъде важно за изработване на официалната българска позиция\".    ", "date": "2018.05.21", "title": "АБВ: Подкрепяме членството на Македония в ЕС и НАТО, но не за българска сметка"}
{"url": "http://epicenter.bg/article/Za--Chovekat-i-vyarata--varhu-stihotvorenieto-na-Nikola-Vaptsarov--Vyara--pishat-dnes-zrelostnitsite/154917/2/0", "text": "Днес се провежда матура по български език и литература за 12 клас и националното външно оценяване по български език след 7 клас.   Темата за зрелостниците е „Човекът и вярата“ върху стихотворението на Никола Вапцаров „Вяра“, съобщи БНТ.   7-класниците пишат преразказ върху откъс от романа на Бранислав Нушич „Седем хайдути и едно магаре“.   Верните отговори ще бъдат качени на сайта на МОН след 16 ч.   Резултатите от националното външно оценяване ще бъдат обявени до 6 юни 2018 г., а резултатите от държавните зрелостни изпити - до 13 юни 2018 г.   Изпитният ден протича нормално, като за сега се знае само за един ученик, заловен с мобилен телефон и работата му най-вероятно ще бъде анулирана.   Един компютър, един бутон и 11 милиона изпитни варианта - матурата по български език и литература за дванайсетокласниците, както всяка година, беше генерирана в 5 сутринта в Министерството на образованието. По традиция журналист изтегли изпитния вариант за над 55 хиляди абитуриенти.   „Всички, които знаят и могат, нека да успеят и да дадат най-доброто от себе си. И най-вече да знаят, че изпитът се взима със собствените знания. Да бъдат максимално честни“, заяви Таня Михайлова - заместник-министър на образованието и науката.   За учениците в седми клас този изпит е възможност да влязат в гимназията, която желаят. Тази година има близо 2500 паралелки в страната, а професионалните са с 5% повече от профилираните.", "date": "2018.05.21", "title": "Върху „Вяра“ на Никола Вапцаров пишат зрелостниците"}
{"url": "http://epicenter.bg/article/Nikolay-Nikolov--BSP--Stolichna-obshtina-da-iziska-proverka-na-ohranata-na-vodoemite-okolo-Sofiya/154918/2/0", "text": "Столична община да изиска информация за охраната на водоемите около София и да обяви публично резултатите от нея за спокойствие на гражданите. За това настоява общинският съветник от групата на БСП Николай Николов, който е член на Комисията по обществен ред и сигурност към СОС, съобщиха от пресцентъра на БСП - София. \"Столична община е в правото си да организира и насрещна проверка\", коментира общинският съветник от БСП. \"Трябва да го направи. Също така ще предложа на следващото заседание на Комисията по обществен ред и сигурност с колегите да посетим водоемите и лично да проверим каква е охраната им. Според актуалната наредба има специални изисквания за санитарно-охранителните зони. Тези обекти попадат в първа категория от гледна точка на националната сигурност и трябва да бъдат пазени стриктно\", каза още той. Николай Николов засегна и темата за киберсигурността, която засяга и системите, обслужващи водоемите. \"Как е гарантирана сигурността на тези електронни системи в пречиствателните станции и как са защитени от евентуален пробив\", попита още общинският съветник от БСП. \"Предвид коментираната през уикенда тема за състоянието на питейната вода в София, Столична община е длъжна да изиска информация за охраната на системите. Гражданите на София пък са в правото си да искат доказателства, че сигурността на водата, която потребяват, е гарантирана. Хората не трябва да имат и капка съмнение, че водата, която пият, е опасна за живота и здравето им\", каза още той.  ", "date": "2018.05.21", "title": "Николай Николов, БСП: Столична община да изиска проверка на охраната на водоемите около София"}
{"url": "http://epicenter.bg/article/Zatyagat-merkite-za-sigurnost-v-uchilishteto--kadeto-mazh-napadna-detsa/154877/3/0", "text": "Допълнителни мерки за безопасност взе ръководството на столичното 17 СУ „Дамян Груев”, след като в края на миналата седмица доставчик на храна беше арестуван по подозрение, че е блудствал с две момичета от I клас, съобщи  bTV .   33-годишният Валентин Асенов остава за постоянно в ареста, след като родители се оплакаха, че е завлякъл децата им в тоалетната и е извършвал непристойни действия с тях там. Близките на мъжа и адвокатът му твърдят, че става дума за недоразумение, а след ареста той е бил обект на физически тормоз от полицаите.   Директорът на училището Антоан Антонов благодари на децата и семействата им, като посочи, че без техния сигнал трудно е щяло да се стигне до толкова бърз арест. По думите му с момичетата работи педагогическият съветник на 17 СУ, а по-късно ще се включат и мобилните групи на МОН.   Антонов обясни какви мерки ще бъдат взети след изключително неприятния инцидент. Доставчиците ще бъдат вкарани в регистър с поименни данни и ще се проверяват при влизане. Няма да имат достъп до децата, а само до сервизни помещения. Обмисля се и назначаване на вътрешен портиер, който да е към училището, а не към охранителната фирма.", "date": "2018.05.21", "title": "Затягат мерките за сигурност в училището, където мъж нападна деца"}
{"url": "http://epicenter.bg/article/Bogomil-Manchev--Ako-proektat-za-AETs--Belene--beshe-koruptsionen--dnes-shteshe-da-raboti/154942/4/0", "text": "„Ако проектът за АЕЦ „Белене” беше корупционен, днес щеше да работи, за съжаление. Това каза пред БТВ председателят на „Булатом” Богомил Манчев.   Китайският инвеститор за АЕЦ „Белене” е изключително надеждна, голяма компания. Това е геополитически въпрос, ако той въобще се набърка в тази икономическа схема, допълни той.   „Китайците са си направили изключително ясно проучване, регионално, не само в България. Проверили са всички механизми, по които може на територията на европейската общност да се изгради ядрена мощност. Проверявали са финансовите модели с т.нар., както в Англия се прави, плащане на разликата”.   Манчев обясни, че това, което ни съветват да правим и сега е енергията от всичките соларни и ветрови паркове да отиде на борсата, а тяхната преференциална част да се плаща с договор за разлика. По думите му за това трябва отделна нотификация, това е дълъг и сложен политически въпрос, и законодателен въпрос, защото нотификацията я дава Брюксел, не я дава нашият парламент.   Ядрената енергетика изисква по-малък финансов ресурс от хидроенергетиката, каза експертът. „Тя е още по-скъпа, но е дългосрочна във времето, живее около 100 години, както ядрените централи живеят по 60 години по паспорт, а новите поколения вероятно ще бъдат задължавани между 80 и 100 г. да произвеждат електроенергия”. Първите два блока на \"Белене\" не могат да се направят по друг начин освен ядреният остров да бъде руски и най-вероятно първите зарядки ще бъдат с руско ядрено гориво, каза още Богомил Манчев.   България, участвайки в проекта, може само да спечели, допълни той. \"Такива китайски проекти не работят в Eвропа в момента, но те не са по-евтини от руските. Отдавна Китай не е евтина държава. Поради това че има силно контролирано наблюдение отвън, те са постигнали световните стандарти в определени области\", категоричен е Манчев.   Според него Първи блок на АЕЦ \"Белене\" вероятно ще бъде пуснат пред 2027 г., а Втори – през 2028 г.", "date": "2018.05.21", "title": "Богомил Манчев: Ако проектът за АЕЦ „Белене” беше корупционен, днес щеше да работи"}
{"url": "http://epicenter.bg/article/780-bezdomnitsi-brodyat-po-ulitsite-na-stranata/154864/11/0", "text": "Повече от 780 бездомници кръстосват улиците на страната ни, 500 от тях са в столицата, пише в свой материал \"Монитор\".   Целогодишно в София работят 3 центъра за временно настаняване, като общият им капацитет е 510 души. Местата, където са разположени са \"Илинден\", \"Красна Поляна\" и \"Люлин\". През зимата с цел осигуряване на топло място за тези, чиято съдба е на открито, отваря и един кризисен център с филиал в \"Захарна фабрика\". Максимално там могат да бъдат приютени 170 души. „Имаме възможност да приемаме и малко над капацитета. През най-студените зимни дни се е случвало да приемаме по-голяма бройка. Столична община изключително активно работи с болниците, защото повечето от тези хора не са здравно осигурени. Общинските медицински заведения им оказват помощ срещу заплащане от наша страна. През зимния сезон лечебните центрове приемаха дневно поне по двама – трима бездомника“, коментира пред вестника Мина Йовчева, директор на „Социални дейности“ в Столична община.   На второ място по брой бездомници след София се нарежда Русе с 200, следван от Варна, Велико Търново, Стара Загора и Добрич.   Причините тези хора да останат на улицата са различни, а някои от историите им се загнездват дълбоко в сърцето. Дали са изгонени от децата си, загубили са жилището си в резултат на заем от лихвар, или пък са просто престъпници – на улицата няма значение, там важи законът „по-силният оцелява“.   И тук идва ролята на сезонната миграция – бездомници от всички краища на България идват да пробват своя шанс за по-добър живот.   „Най-голям брой има от Северозапада, но има и от Южната и Западната част на страната. Част от тях остават временно на улицата, но не могат да си намерят препитание, след което търсят подкрепа в центровете. В случай, че решат да се завърнат в градовете си ние ги извозваме. За тази цел сме сключили споразумение с БДЖ, които безплатно ги връщат“, обяснява Мина Йовчева. Средната им възраст без значение в кои край на България се намират е 50 години. В София и Велико Търново обаче се наблюдава тенденция на рязко падане на възрастовата граница - все по-често можем да срещнем някой подритнат от съдбата, който едва е навършил 30 години.  ", "date": "2018.05.21", "title": "780 бездомници бродят по улиците на страната"}
{"url": "http://epicenter.bg/article/Ministerstvo-na-kulturata-vrachi-prestizhnite-otlichiya--Zlaten-vek--/154908/6/0", "text": "  Министърът на културата Боил Банов връчи престижни отличия на творци и артисти от различни области на изкуствата за техния принос в развитието на българската култура и духовност по повод 24 май, предаде агенция „Фокус“.    За първи път „Златен век” получиха и деца от училища по изкуствата с международни  награди,  съобщи  bTV.   Наградени за високи постижения в областта на културата и по случай 24 май – Ден на българската култура и на славянската писменост са следните творци:     - режисьора Асен Шопов; - маестро акад. Валентин Бобевски – диригент; - Петър Андасаров – поет и публицист; - проф. Светлозар Донев – режисьор; - доц. Калина Богоева – балерина;     - доц. Красимир Петров – хореограф; - Венец Димитров – оператор; - проф. Ангел Станков – музикант; - Силвия Томова – балерина; - Елена Огнянова – писател и фолклорист; - Донка Акьова – сценарст и журналист; - Таня Марева – директор на РИМ Смолян; - Слава Рачева – актриса; - проф. Златина Делирадева – хоров диригент и музикален педагог - проф. Адриана Благоева – ръководител на Хор софийските момчета;     - доц. Владимир Пенчев – зав. Отдел в НИМ, нумизмат; - проф. Елисавета Казакова – Байрактарова – музикант; - проф. Захари Първанов Георгиев – музикант; - Росица Ташева – преводач от френски, писател; - Валери Димитров Моцев – вариатетен артист: - Аспарух Петров Вангелов – дългогодишен читалищен деец; - Стефка Младенова – диригент на хора при ПАНПТ – Китна Тракия – Хасково; - Анита Тарасевич – поетеса и журналист; - Златка Ставрева – народна певица; - Олга Борисова – народна певица; - Калинка Вълчева – народна певица; - Томи Йовчев – читалищен деец; - Живко Красимиров Желязков – учител по хореография; - Николай Михайлов – учител по класическа китара НУИ Плевен; - Нели Попова Коева – директор на НУМТИ – Пловдив; - Йорданка Вълчева - - заместник –директор на РБ „Н.Вранчев“ – Смолян; - доц. д-р Павлина Владкова Байчева – доц. в отдел Археология на РИМ В. Търново; - доц.д-р Атанас Шопов – директор на ИМ Панагюрище; - Борис Хаджийски – директор на РИМ Пазарджик; - доц. д-р Ангел Янков – директор на РИМ Пловдив; - д-р Даниел Руменов – директор на РИМ – Шумен; - Магдалена Жечева – директор на РИМ – Търговище; - Милен Николов –директор на РИМ – Бургас; - Атанас Кръстев – музикант, челист; - Мюмюн Тахиров – писател;     - Жени Ненчева Юнакиева- гл. уредник на Националния музей „Земята и хората“; - Стоян Господинов- ръководител на ПФА „Добруджа“- Добрич; - Петър Динчев- писател; - Димитър Милов- писател; - Минчо Минчев- писател; - Тодор Каракашев- писател; - Елена Момчилова Влашка- писател и журналист; - Владимир Георгиев Луков- писател; - Стефка Илиева- библиотекар- методист в НБ „Иван Вазов“- Пловдив; - Светозара Иванова Карарадева- зам.-директор на НПТМ –София; - Николай Тодоров- директор на РИМ- Силистра; - Нели Цонева- директор на ИМ- Павликени; - Георги Куманов- гл. уредник в отдел „Етнография“ на ИМ- Велинград - Тонислав Христов- кинорежисьор;     - Стелиян Радев- актьор; - Анастасия Събева- режисьор; - Дафина Атанасова Гърчева- читалищен деец; - Александър Милушев- секретар на НЧ „Заря 1858“- Хасково; - Красимир Кръстев- председател на НЧ „Заря 1858“- Хасково; - Ивайло Георгиев Костадинов- учител по физическо възпитание и спорт в НУКК; - Петър Георгиев Петров- читалищен деец; - Боян Байраков- главен художествен ръководител и хореограф на ПАНПТ „Чепино“- Велинград; - Георги Василев- ръководител на мъжка фолклорна група към ПАНПТ „Чепино“- Велинград; - Костадин Джурев- ръководител на ФА при НЧ „Алеко Константинов 1880“- село Павелско;     - НЧ „Заря 1858“- Хасково; - Регионална библиотека „Любен Каравелов“- Русе; - Регионална библиотека „П.К. Яворов“- Бургас;     - Фолклорен ансамбъл „Жар“ при НЧ „Петър Берон 1926“- София;     - Люблински и Хелмски архиепископ Абел (Поплавски)- Полша; - Карл Хилзенбек- кмет на град Елванген, Германия; - Димитрис Папайоану- световноизвестен хореограф; - Цена Джеймс- архитект, Великобритания;     - Франк Мертенс- Берлин, Германия; - д-р Моника Фаркаш- Барати- Будапеща, Унгария; - д-р Мария Николаева- Мажароф- Будапеща, Унгария; - инж. Любица Колкова- кмет на градска част Девин, Братислава, Словакия; - проф. Клаудиуш Баран- музикант, ректор на Музикалния университет „Ф. Шопен“ във Варшава, Полша; - Снежина Мечева- директор на българското училище „Ив. Станчов“ в Лондон; - д-р Александър Александров- учен, Виена, Австрия; - Атанас Колев- скулптур, Виена, Австрия; - Катя Кремзер- поетеса, Виена, Австрия; - проф. Искра Шварц- учен, Виена, Австрия; - д-р Анелия Хохвартер- лекар, писател, Виена, Австрия; - д-р Петра Кармен Мойси- учен, Виена, Австрия.   Церемонията по награждаването приключи с химна „Върви народе, възродени“.", "date": "2018.05.21", "title": "Министерство на културата връчи престижните отличия „Златен век“ "}
{"url": "http://epicenter.bg/article/Erdogan-v-Saraevo--/154866/7/0", "text": "Турският президент Реджеп Ердоган произнесе предизборна реч пред хиляди турски граждани, живеещи в чужбина и пристигнали за целта от редица европейски страни в Сараево, търсейки подкрепа от тях в предстоящите на 24 юни президентски и парламентарни избори в Турция, предадоха Асошиейтед прес и Ройтерс.   Ердоган избра Сараево - столицата на приятелски настроената към него Босна и Херцеговина, тъй като европейските страни, в които живеят компактни маси турци, като Германия, Австрия и Холандия, му отказват да води предизборна агитация на тяхна територия, мотивирайки се със съображения за сигурност. А десният австрийски канцлер Себастиан Курц, който е противник на турското членство в ЕС, направо посочи миналия месец, че на Ердоган няма да му бъде позволено да използва за политическите си цели турските общности в Европа.   Изборите на 24 юни имат особено значение за Турция, защото ще ознаменуват преминаването към мощна президентска система вместо досегашната парламентарна, и това ще даде на Ердоган като президент (ако, разбира се, бъде преизбран, в което малцина се съмняват) изключително широки пълномощия начело на изпълнителната власт.   \"Като европейски турци вие винаги сте ни давали широка подкрепа. Сега ние отново се нуждаем от нея на тези избори\", каза турският лидер пред около 15 000 ентусиазирани свои съграждани, събрали се в най-голямата спортна зала в босненската столица. Ердоган даде израз на дълбоките си симпатии към босненските власти, като нарече страната им пример за демокрация за разлика от други големи европейски страни, които не му позволиха да води предизборна агитация там. Мюсюлманинът Бакир Изетбегович, който в момента оглавява на ротационен принцип тричленното босненско президентство, лично го посрещна на летището на Сараево и бе до него и на митинга в спортната зала.   Турският президент няма намерение по време на визитата си да се срещне със сръбския и с хърватския членове на президентството. В речта си Ердоган обеща, че неговото правителство ще работи за откриване на възможности за работа на турските граждани, които се пенсионират в чужбина, както и за нови програми за децата и внуците им да учат турски език там, където живеят. Той призова поддръжниците си да участват активно в европейската политика по места като начин да се тушират антитурските настроения в съответните страни.   Новата политическа система на страната бе одобрена с малко мнозинство на референдума през април м.г., но 59 на сто от живеещите в чужбина турци гласуваха за промяната. Над 3 млн. турци, които живеят в чужбина, имат право да гласуват в предстоящите турски избори, припомня АП. Ройтерс цитира един от участниците в митинга - македонски студент от турски произход, който каза: \"Ние дойдохме в Сараево само за един ден, за да подкрепим нашия спасител Ердоган\". Вчера турската държавна Анадолска агенция, цитирана от Ройтерс, съобщи, че е имало сигнали са възможен опит за убийство на Ердоган по време на балканските му посещения. Запитан за тези съобщения, той отговори: \"Тази новина стигна и до мен и точно затова съм тук... Такива заплахи и операции не могат да ни отклонят от нашия път\", пише БТА.  ", "date": "2018.05.21", "title": "Ердоган на предизборен митинг в Сараево. Бакир Изетбегович го посрещна лично"}
{"url": "http://epicenter.bg/article/Sinat-na-Nazaryan-specheli-evropeyska-titla/154907/8/0", "text": "Най-големият син на Армен Назарян – Едмонд, грабна европейската титла на първенството по борба кадети в Скопие, съобщи БТВ. 16-годишният талант спечели отличието в категория до 45 кг на класическия стил. С успеха си Назарян-младши донесе и квота за България за младежките олимпийски игри в Буенос Айрес през септември, където ще бъде и единственият ни представител.  „Какво по-голямо щастие от това... Както аз съм двукратен олимпийски шампион, така искам и моят син Едмонд да донесе олимпийска титла за България и да задмине успехите ми”, заяви щастливият татко, който е и селекционер на мъжкия национален отбор.  „Имаме нужда от възраждането на борбата. Веднъж ще помагам като треньор и след това като баща. Искам не само синът ми, но и други деца да носят златни медали от големи първенства. Бъдещето е в младите.”  Назарян бе от самото начало на първенството, а в петте срещи бе в ъгъла на Едмонд заедно със старши треньора Николай Дачев. На финала Едмонд спечели инфарктно срещу азера Гурбан Гурбанов - 3:3.  „Имаше много тежък жребий, направи 5 срещи, и то срещу много сериозни съперници - срещу украинец, германец, руснак, французин. Прояви невероятен дух и сърце, но му трябва още опит.”  Младите ни класици бяха в Скопие под ръководството на треньорите Юлиян Георгиев и Николай Дачев. След триумфа българи и арменци празнуваха успеха заедно, а Назарян се закани голямата почерпка да е след младежките олимпийски игри в Буенос Айрес през есента.  ", "date": "2018.05.21", "title": "Синът на Назарян спечели европейска титла"}
{"url": "http://epicenter.bg/article/Prints-Hari-podari-na-saprugata-si-prasten-na-leydi-Dayana/154883/10/100", "text": "В деня на сватбата си принц Хари подари на своята съпруга Меган Меркъл пръстен със сапфири и диаманти, принадлежал на неговата майка, принцеса Даяна, съобщава Би Би Си. Булката демонстрира прекрасното бижу, когато с половинката й се отправиха към вечерния прием след тържествената сватбена церемония. \r\n \r\n \r\n Двойката бе заснета как излиза от замъка \"Уиндзор\" и се качва в кола – Jaguar, модел 1968 г. Хари сяда зад волана, а Меган маха на фотографите и операторите. Жестът й разкрива пръстена и медиите на Острова веднага разпознават, че е същият, принадлежал на Даяна. С ретро автомобила с номер 190518 - датата на сватбата им, младоженците се отправиха към мястото за приема, даден от принц Чарлз. На партито бяха поканени около 200 души, сред които най-близките приятели на новите херцог и херцогиня на Съсекс.   Меган Маркъл бе облечена в дълга бяла рокля на Стела Маккартни, с обувки от копринен сатен. Косата й отново бе прибрана, така както и на тържествената церемония в църквата \"Сейнт Джордж\", съобщава Нова.тв", "date": "2018.05.21", "title": "Принц Хари подари на съпругата си пръстен на лейди Даяна"}
{"url": "http://epicenter.bg/article/Pokazaha-skitsite-na-svatbenata-roklya-na-hertsoginya-Megan--Snimka-/154884/10/84", "text": "От двореца Кенсингтън публикуваха снимки на скиците на сватбената рокля на  . Творението е дело на британската дизайнерка      , работеща за френската модна къща \" \".   „Херцогинята и г-ца Клеър Уейт Келър работиха заедно по дизайна“, разкриват от канцеларията на    . \r\n \r\n \r\n \r\n Резултатът е прекрасен и е напълно съзвучен с каноните за безвременна елегантност на френската марка, основана в Париж през 1952 година. В тоалета личат чистите линии на \" \", деколтето тип \"лодка\" и ефирно оформената талия. Роклята е с 5-метров шлейф с копринен тюл, бродиран с цветя от държавите, членуващи в Общността на нациите. Всяко от растенията е типично за отделните 53 страни, от организацията. Миналия месец     стана посланик на младежта на Общността. За вечерния прием   облече зашеметяваща втора булчинска рокля, дело на дизайнерката    . Британската преса обяви  \"Под разкошното майско слънце, сватбата на новия херцог и херцогиня на Съсекс отразяваше най-характерното за тях - непринудена двойка, изпълнена с грация и блясък, направо прекрасна. Това беше триумф\".   Източник: Дарик", "date": "2018.05.21", "title": "Показаха скиците на сватбената рокля на херцогиня Меган (Снимка)"}
{"url": "http://epicenter.bg/article/Rezhisyorat-Lyuk-Beson-e-obvinen-v-iznasilvane--toy-otricha/154890/10/99", "text": "Френските власти разследват обвинение в изнасилване срещу режисьора Люк Бесон, който отрича да е виновен.   Обвинението е отправено от 27-годишна жена, съобщава Дир.бг. Тя твърди, че Люк Бесон я е дрогирал и изнасилил в х-л \"Бристол\" в Париж. Адвокат на Люк Бесон каза пред френска телевизия и радио, че той отрича обвиненията.   Люк Бесон е на 59 години. Той е продуцирал повече от 100 филма, като е режисирал и написал сценария на много от тях. Най-известните му филми са \"Безкрайната синева\", \"Леон\", серията \"Такси\", \"Петият елемент\".", "date": "2018.05.21", "title": "Режисьорът Люк Бесон е обвинен в изнасилване, той отрича"}
{"url": "http://epicenter.bg/article/Rumen-Radev--Balgariya-se-nuzhdae-ot-preki-dostavki-na-ruski-gaz/154869/2/0", "text": "Президентът Румен Радев обяви нова инициатива в българи-руските отношения в областта на енергетиката.   \"Български поток” – Радев нарича в интервю за руския в.”Комерсант” инициативата за преки руски доставки на природен газ през Черно море, която ще лансира в хода на посещението си в Руската Федерация, което започна днес. „Безспорно, най-безопасният, най-надеждният и най-евтиният път е прекият. Особено когато става дума за доставки на допълнителни количества руски природен газ за България, Сърбия, Унгария, Австрия и Северна Италия. И за Русия, и за България логичният избор за разширения на доставките се явява пътят през българската територия. Затова е в наш общ интерес да получаваме газ на черноморското крайбрежие”, коментира държавният глава.   Според него „Български поток” е резултат от необходимостите на енергийната безопасност и ефективност и, в този смисъл, не се отличава от намеренията на Германия за „Северен поток – 2”. „Естествено, България и Германия се явяват страни членки на ЕС и трябва да съблюдават правилата на Третия енергиен пакет. Надявам се, че както руската страна, така и Брюксел, ще подходят с разбиране”, посочва Радев.   Той защитава и проекта за АЕЦ „Белене”. „България е атомна страна и трябва да остане атомна. Имаме дългогодишен опит и силни традиции в ядрената енергетика, която обезпечава стабилността и предсказуемостта на производството на еленергия в България”, посочва той.   България не може да закупи допълнително от Русия изтребители МиГ, тъй като според утвърдените от българското правителство изисквания самолетите трябва да са произведени и да са на въоръжение поне в една страна членка на НАТО или ЕС, подчертава президентът Румен Радев в интервю за руския в. \"Комерсант\".  По думите на Радев изискването е логично, от гледна точка на съюзническите задължения на България, \"така че нека бъдем реалисти - покупката на допълнителни изтребители МиГ е невъзможна\", посочва Радев. Президентът подчертава, че въпреки че България е член на НАТО, тя продължава да охранява въздушното си пространство с изтребители Миг-29, и във връзка с това е необходимо да се осигури своевременната им техническа поддръжка. Пред \"Комерсант\" Радев заяви, че България се нуждае от преки доставки на руски газ през Черно море. \"Може да наречем това \"Български поток\", заявява президентът Радев. Радев изтъква, че такъв път за доставка на гориво ще отговаря на нуждите за енергийна сигурност и ефективност не само за България, но и на целия Европейски съюз. Президентът посочва, че такъв подход се диктува от здравия разум. \"Както за Русия, така и за България логичен избор за разширяване на доставките на руски природен газ в Европа е път през българска територия. Затова е в наш общ интерес да получим пряко руски газ на черноморското крайбрежие на България\", посочва българският държавен глава. В интервюто Радев съобщава, че ще покани руския президент Владимир Путин да посети България през 2018 г.   Днес президентът Радев започва двудневно работно посещение в Русия. През първия ден е планирана среща с руския премиер Дмитрий Медведев, а утре са разговорите на българския държавен глава с руския му домакин Владимир Путин в Сочи.", "date": "2018.05.21", "title": "Румен пред \"Комерсанти\": България се нуждае от \"Български поток\" за преки доставки на руски газ"}
{"url": "http://epicenter.bg/article/Temenuzhka-Petkova--Nay-loshiyat-stsenariy-za-AETs--quot-Belene-quot--e-da-ne-napravim-nishto/154870/2/0", "text": "Най-лошият сценарий за АЕЦ \"Белене\" е да не направим нищо. При този вариант ще означава, че всичките 3 милиарда лева, инвестирани през годините в тази електроцентрала, са безвъзвратно изгубени.   Това каза министърът на енергетиката Теменужка Петкова в ефира на БТВ. Тя уточни, че дори и да се продаде вече закупеното оборудване, никога не може да му се вземат реалните суми. Петкова предложи вариант за строеж на АЕЦ \"Белене\" от чужд инвеститор със съпорт от страна на държавата. Според енергийния министър това е най-разумното решение. \"Народното събрание на 2-ри март възложи на министъра на енергетиката да състави план за АЕЦ \"Белене\". Ние направихме това, докладът беше одобрен от Министерски съвет и очакваме одобрение и от парламента\", припомни тя.   Тя отново повтори трите варианта за АЕЦ \"Белене\", като първия е да не се прави нищо и да се губят пари, вторият оборудването да бъде продадено, а третият е да се реализира проекта. Петкова заяви, че продажбата на оборудването също не е добър вариант, тъй като няма как да си върнем вложените средства. Петковабе  категорична, че държавата няма достатъчно средства сама да довърши този проект. \"Вариантът, който смятаме за най-добър за държавата е да участваме в активите с изключително важни документи, но да не се ангажираме с дългосрочно изкупуване на енергията\", като допълни, че става дума за блокираща квота, която пир такъв тип енергиен източник е задължително. \"Никой инвеститор не прави подобна инвестиция, ако не е променил риска и хипотезата, че ще работи на загуби е нереалистичен извод\", заяви Петкова в отговор на някои бивши политици, които смятат, че АЕЦ \"Белене\" е напълно излишен.   Енергийният министър заяви, че е добре да се види какви предложения ще има към България за този порект и тогава да се говори. Петкова даде за пример Унгария, където държавата има пълен контрол, но финансирането идва от Русия. По думите й, след като това се е случило в държава членка на ЕС, не вижда проблем това да се случи и у нас. Петкова потвърди, че основния интерес към проекта АЕЦ \"Белене\" идва от Китай, но не може да ползват тяхна технология, която противоречи с разпоредбите от ЕС.", "date": "2018.05.21", "title": "Теменужка Петкова: Най-лошият сценарий за АЕЦ \"Белене\" е да не направим нищо"}
{"url": "http://epicenter.bg/article/Glavniyat-arhitekt-Zdravko-Zdravkov--Sofiya-ne-tryabva-da-prilicha-na-bitpazar/154871/2/0", "text": "София не трябва да прилича на битпазар. В това заяви бе категоричен главният архитект на столицата Здравко Здравков. Той бе гост в студиото на предаването „Здравей, България“ по Нова телевизия. Коментарът му са по повод новата наредба, която предвижда в столицата да има по-малко крещящо цветна реклама, сергии и билбордове в центъра на столицата.   Визията е за по-приветлив и европейски вид на София. „Съпротивата е голяма“, смята Здравков. Според него трябва да приличаме на европейски град.   „Трябва да приличаме на европейски град и да си подредим къщата“, посочи главният архитект.   Здравков отговори и на въпроси, свързани с ареста на кметът на „Младост“ Десислава Иванчева. „Колкото повече електронни услуги започнем да предоставяме, тогава ще преодолеем корупционния натиск“, посочи Здравков.  ", "date": "2018.05.21", "title": "Главният архитект Здравко Здравков: София не трябва да прилича на битпазар"}
{"url": "http://epicenter.bg/article/Obshto-55-190-zrelostnitsi-se-yavyavat-na-matura/154872/2/0", "text": "В 8 сутринта започна  матурата за дванадесетокласниците. Около 55 190 ученици трябва  да покажат знанията си днес. Матурата по български език и литература за дванайсетокласниците, както всяка година, беше генерирана в 5 сутринта в Министерството на образованието. От над 11 милиона възможности беше изтеглен изпитният вариант. Темата за писане е номер 24, предаде БНТ. Дванадесетокласниците трябва задължително да носят: черно пишещ химикал, документ за самоличност, служебната си бележка за допускане до изпит. 10 100 квестори ще следят за реда в 4276 учебни стаи. Видеонаблюдение ще има в 515 от училищата.   За втора година матурата по български език и литература е разделена на три модула. Идеята е да не се получава информация отвън. Първият модул е един час и е от 30 въпроса със затворени отговори, вторият също е един час и е от 10 въпроса с отворени отговори. Докато работи по тях, ученикът не може да излиза от залата, но може да излезе между модулите. Третият модул е от два часа като се пише интепретативно съчинение или есе. Тук може да се излиза от стаята час и половина след началото на модула, защото е преценено, че тема не може да се издиктува.", "date": "2018.05.21", "title": "Общо 55 190 зрелостници се явяват на матура по български език и литература"}
{"url": "http://epicenter.bg/article/Rumen-Porozhanov--Shte-odobrim-pomosht-za-rozoproizvoditelite/154876/2/0", "text": "Ще одобрим помощ \"de minimis\", която има за цел да компенсира доходите на регистрираните розопроизводителите. Тази помощ ще бъде не по-малко от 30 стотинки на килограм или 1 лев на декар, което съвсем не е малко. Това каза в „Денят започва” на БНТ земеделският министър Румен Порожанов.  Той заяви, че въвеждането на минимална изкупна цена за розов цвят е невъзможна законодателна мярка. Но допълни, че производството на маслодайна роза трябва да се регламентира откъм качество и отношение между производители и дестилерии. Според Порожанов основен проблем на розопроизводителите тази година е свръхпроизводството. Според розопроизводители от с. Дъбене проблемът е в малкото дестилерии, а не в голямото производство.  Очакваното количество е над 16 000 тона розов цвят. Това надхвърля капацитета на розоварните, които трябва да го преработят, заяви Порожанов.  „Проблемът е във възможността да се изкупи розовия цвят, а не в цените, отбеляза Порожанов, както и в големия брой земеделци, които нямат договори с дестилерии и не са регистрирани като земеделски стопани. В момента дестилериите изкупуват над 150% от дневния си капацитет, а много от розовия цвят не се преработва, защото губи качествата си, ако не бъде обработен възможно най-бързо”, допълни той.   Част от розопроизводителите – тези край Стрелча, отново ще протестират днес, съобщи БНТ. ", "date": "2018.05.21", "title": "Румен Порожанов: Ще одобрим помощ за розопроизводителите"}
{"url": "http://epicenter.bg/article/Tomislav-Donchev---quot-Zakonat-Makron-quot--protivorechi-na-evropeyskite-printsipi/154881/2/0", "text": "\"Въпросният пакет ( ), който изключително много ,  с основание, притеснява нашите превозвачи, е в ущърб на България и на българския транспортен бизнес\". Това заяви пред Нова телевизия вицепремиерът Томислав Дончев.   \"Аз твърдя, че той противоречи на редица европейски принципи, включително и този за свободното движение на хора. Как ще вменяваме на един превозвач на колко седмици къде да ходи? Той може да не иска да се прибере вкъщи. Може да реши да види тъща си в Испания\", изтъкна той във връзка с промените в плана за мобилност, станали известни като Закона \"Макрон”.   Припомняме, че преди дни по време на Срещата на върха в София европейските лидери бяха посрещнати от недоволните превозвачи с мащабни протести с камиони и автобуси. Те негодуваха срещу регламента, който предвижда тираджиите да се прибират в родината си поне веднъж на 3 седмици, задължително да отсядат в хотели, а командировъчните им да са в размер според правилата в страната, в която се намират.   Вицепремиерът коментира и  , която се проведе миналата седмица в София: „Това събитие само по себе си е успех. На него беше свършена много работа, а това, което съвсем не бива да се забравя, че и след него има да се върши много работа. Темата ни беше изключително удачно избрана”.   „И тук обичайно фокусираме разговора – кой колко пари ще дава. Чухме, 10 милиарда за свързаност, за инфраструктура – това е добре. Това е т.нар. „хибридно финансиране”. Най-голямата задача обаче е друга и тя е двустранна – първо, това е един процес, който трябва да тече през следващите години. Говорим за реформи в самите държави. Второ, работа с гражданите, които трябва да бъдат убедени, че нямат друга приемлива алтернатива”, коментира Дончев.   „Членството в ЕС не е само формален акт. И ако то няма дълбока подкрепа, нищо няма да се получи. Същият процес трябва да тече и в самите държави-членки. С каква скорост ще вървят процесите е много трудно да се прогнозира. Важното е да вървят, защото повече от десетилетие бяха фактически спрени”, категоричен бе той.    и благосклонността на правителството към изграждането на централата Дончев коментира: \"Този път тръгва по различен начин. Този път никой не казва, че държавата ще дава пари или ще гарантира инвестицията на някого. И когато се организира честна, прозрачна, конкурсна процедура, чрез която да бъде избран най-добрият инвеститор, това е най-силната гаранция, че този проект има икономическа перспектива\".   Той беше категоричен, че срещу тази схема икономически аргумент не може да бъде намерен: \"Аргументите, които се формулират против, са само политически\".   \"Да, ако той бъде построен, реакторите ще бъдат руски, но по причина, че България вече притежава тези реактори и си ги е платила даже. С какви други технологии ще бъде завършена централата зависи от самия инвеститор\", поясни вицепремиерът. ", "date": "2018.05.21", "title": "Томислав Дончев: \"Законът Макрон\" противоречи на европейските принципи"}
{"url": "http://epicenter.bg/article/-Sedmoklasnitsite-pishat-po-variant-II/154882/2/0", "text": "Вариант II беше изтеглен за изпита на седмокласниците днес, съобщи  News.bg.  Вариантът за националното външно оценяване по български език и литература беше изтеглен в Министерството на образованието и науката в присъствието на зам.-министъра на образованието Таня Михайлова. Журналист определен чрез жребий тегли изпитния вариант.     Малката матура започна в 10:00 часа. Учениците трябваше да бъдат в училищата в 9:30 часа.   Очаква се на изпита да се явят 57 129 седмокласници в цялата страна. Национално външно оценяване се състои от два модула.      Първата част е тест от 25 въпроса, времето за работа е един астрономически час. Вторият модул е преразказ върху непознат текст в рамките на 90 минути ,  поясни БНР .   С този изпит се кандидатства и за гимназиите. Резултатите ще бъдат обявени до 6 юни.", "date": "2018.05.21", "title": " Седмокласниците пишат по вариант II"}
{"url": "http://epicenter.bg/article/Yotova--Vsichki-partnyori-v-Evropa-davat-mnogo-visoka-otsenka-na-predsedatelstvoto-ni/154886/2/0", "text": "Всички наши колеги и партньори в Европа дават много висока оценка на председателството до този момент. Много отдавна пред мен не се е говорело толкова много за България с толкова добри думи. Това съобщи в интервю за предаването \"Преди всички\" по програма \"Хоризонт\" вицепрезидентът Илияна Йотова.   Според Илияна Йотова конкретните резултати от срещата за Западните Балкани ще станат ясни в рамките на Берлинския процес за западни инвестиции в региона и на срещата на НАТО в края на юли, която ще е решаваща за спора за името на Македония:   \"Една от най-строгите оценки за това какво сме направили на срещата на върха в София ще бъде след някой друг ден, когато в Лондон бъде свикан другият формат – така нареченият Берлински процес. Това е един формат Франция – Германия – Италия, където се говори конкретно за една програма за инфраструктурни проекти, за конкретни намерения за инвестиции на страните от Западна Европа и на Европейския съюз като цяло. Искаме да видим каква ще бъде отредената роля на България в този формат, защото един от най-големите резултати от срещата за Западните Балкани в София е участието на България като посредник, но и като участник в строежа и реализацията на инфраструктурните проекти\".   Тревожно е, че финансиране за договорените в София инфраструктурни проекти за Западните Балкани няма да е изрично предвидено в европейския бюджет след 2020 година, коментира вицепрезидентът Илияна Йотова:   \"Предварително пари за тези проекти няма да бъдат заделени в следващия европейски бюджет, което вече поставя една много голяма питанка, дали те въобще ще бъдат реализирани. Във втория запис, който не видях в тази декларация, който за мен е още по-сериозен, думичката \"разширяване\" беше сменена с думата \"партньорство\". Това действително е крачка назад\".   Вицепрезидентът коментира и въпроса с името на Македония:   \"По темата за Македония трябва да сме изключително внимателни какво казваме. Много е сложна ситуацията както в Македония, така и в Гърция. Каквото и да е постигнато в София, първо трябваше да бъдат проведени разговори във всяка една от тези страни, да се постигне вътрешният национален консенсус и след това да бъдат изнесени в публичното пространство вариантите за имена, така че не бих свързала темата Македония с резултатите въобще за Западните Балкани\".", "date": "2018.05.21", "title": "Йотова: Всички партньори в Европа дават много висока оценка на председателството ни"}
{"url": "http://epicenter.bg/article/Advokat-Markovski--Osazhdaneto-na-Borisov-ot-Yoncheva-e-sadebna-greshka/154893/2/0", "text": "Бойко Борисов ще обжалва решението на Софийския районен съд (СРС), с което той и ГЕРБ бяха осъдени да платят 5000 лева на депутатката от БСП Елена Йончева за непозволено увреждане. Адвокатът на премиера - Марин Марковски, обяви пред „Дарик“, че решението е съдебна грешка и дори заподозря съдия Иво Вътев в политически симпатии.   \"Решението на СРС е съдебна грешка, като пак се съобразяват причините, които са довели съда до тази идея да осъди Бойко Борисов без доказателства и без законно основание. Може би има и някакви политически симпатии, по някой път съдията не е съвършен човек. Така си го обяснявам, защото доказателствата категорично определят, че г-н Борисов не е извършил нещо, което да е от категорията на непрецизните изказвания\", обясни Марковски.   Той изрази и увереност, че на втора инстанция Софийският градски съд ще им даде възможност да докажат с доказателства, че \"става въпрос за груба съдебна грешка, която ще бъде поправена\".   СРС осъди Борисов и партията му да платят солидарно обезщетение на Йончева заради негово изказване от 10 март миналата година. Тогава, по време на предизборната кампания, няколко пъти премиерът заяви, че правителството на ГЕРБ е било принудено да плаща милиони за интервюта на Йончева в чужбина. В конкретното изказване от Бургас, за което съдът прие, че депутатката е претърпяла вреди, той казва:   \"Ще ли сте успешни журналисти вие, ако по няколко милиона държавата ви плаща за едно интервю взето? Питам: Ако за интервю държавата България, през една от централите си, плаща на журналистка за интервюта в чужбина по няколко милиона струвайки, които даже нашето правителство беше принудено от предишното да доплати\".   В решението си съдът изтъква, че думите на Борисов са били ясно и недвусмислено насочени именно към Йончева и публиката е стигнала до този извод, без да се налагат интерпретации.", "date": "2018.05.21", "title": "Адвокат Марковски: Осъждането на Борисов от Йончева е съдебна грешка"}
{"url": "http://epicenter.bg/article/Pochti-polovinata-palnoletni-balgari-imat-problemi-s-praviloto-za-palniya-i-kratkiya-chlen/154894/2/0", "text": "Явно почти половината пълнолетни българи имат проблеми с  . 53% например знаят (а някои вероятно налучкват), че се пише „Магазинът се премести“, но останалите или мислят, че е „магазина“ (16%), или се надяват и двете да са верни (15%), или пък признават, че не знаят (16%). Това е изводът в навечерието на деня, в който честваме просветата и културата, а заедно с нея – и грамотността.   Колкото до другата традиция по това време на годината -   – повечето пълнолетни българи не харесват начина, по който те се провеждат напоследък (56% се изказват негативно, а 27% - позитивно; останалите се колебаят). Младите обаче по-скоро си го харесват.   И млади, и стари по-скоро са на мнението, че не е нужно да си чел много  , за да живееш добре – 53% се съгласяват с това мнение, а 35% не се съгласяват. Останалите се колебаят.   Това са   от предизвикателните и любопитни въпроси, които „Галъп интернешънъл“ зададе в навечерието на Деня на българската просвета и култура и на славянската писменост. Агенцията заложи няколко индикатора в редовното си ежемесечно изследване „лице в лице“, проведено от 11 до 18 май сред 816 души. Изследването е представително за пълнолетното население на страната. Абсолютното максимално отклонение е ± 3.5% при 50% дялове. 1% от извадката е равен на около 55 хиляди души. Тази изследователска програма е позната като „Политически и икономически индекс на „Галъп интернешънъл“.   „Галъп интернешънъл” попита  : „Магазина се премести“ или „Магазинът се премести“. Възможна беше и „уловката“ „И двете са верни“. 53% дадоха правилния отговор, 16% заложиха на „магазина“, а 15% - на това, че и двете са верни. 16% казаха, че не знаят.   Оказа се, че младите хора отговарят като че ли по-вярно – 61% сред хората на възраст от 18 до 25 години дадоха верния отговор, докато сред хората на възраст над 66 години този дял е 38%. В голяма степен правилно отговаря и групата на хората на възраст от 56 до 65 години. Хората с по-високо образование отговарят и по-правилно.   Примерът може би не беше от най-лесните, но пък този тип надписи из българските населени места са разпространени и често обсъждани. Затова и беше любопитно да се разбере каква е картината.    явно събуждат по-скоро негативна реакция сред обществото. 56% не одобряват начина, по който те се провеждат сега, а 27% го одобряват. Сред групите на хората на възраст между 18 и 25 години, както и сред тези на възраст между 26 и 35 години, преобладават онези, които харесват начина, по който се провеждат баловете. При най-младите например има близо 70% одобрение. 70% пък е неодобрението в групата 56+.   Беше проверено и отношението към твърдението   Това твърдение звучи двусмислено – то може да е констатация, но може да изразява и съжаление, а дори и одобрение. Точно защото е многозначно, то разкрива достатъчно любопитна обществена картина. На практика няма разлика в отговорите на различните демографски групи. ", "date": "2018.05.21", "title": " „Галъп“: Почти половината пълнолетни българи имат проблеми с правилото за пълния и краткия член"}
{"url": "http://epicenter.bg/article/Medvedev-/154895/2/0", "text": "\"В най-близко време очакваме визита на премиера Борисов в Русия\". Това заяви министйр-председателят на Русия в началото на разговорите с президента Румен Радев в Москва.   \"Нашите народи са свързани в дългогодишна дружба и духовна близост и в този контекст вашата визита има особено значение\", заяви Дмитрий Медведев в началото на срещата му с българския президент.   Руският премиер подчерта необходимостта от активизация на търговско-икономическите отношения между двете страни, които в последните години не са в най-добрата си фаза. Необходимо е да се придаде по-добра динамика на това сътрудничество, каза Медведев. Като резултат от вашата визита ние разчитаме да придвижим тези отношения напред. Затова очакваме в най-близко време и визита на премиера Борисов, съобщи новината Медведев.   \"Позволете ми първо за ви поздравя за назначаването ви за министър-председател на Руската федерация и да ви пожаля успехи на този високо отговорен пост. Благодаря за поканата. За нас тази среща е изключително важна, защото тя възстановява диалога между нашите две страни на най-високо равнище - диалог прекъснат от много години. Мисля, че диалогът на такова високо равнище е важен за ползотворните отношения във всички останали области от взаимен интерес\", отвърна на приветствието  президентът Радев. Той подчерта, че визитата му в Русия е в навечерието на светлия за всички славяни Ден на българската просвета и култура и на славянската писменост. \"Заедно отбелязване и още една годишнина - 140 от Освобождението на България от Османско иго и възстановяването на България на картата на Европа, благодарение на Руско-турската освободителна война. Това допълнително засили историческите връзки между нашите два народа\", каза още Радев.   След това той насочи вниманието на икономическите връзки между България и Русия. \"Днес с вас ще говорим за търговско-икономически отношения. Нашите държави имат едно огромно предимство, че тези отношения не се базират само и единствено на икономическия интерес - те са свързани с дълбоки исторически духовни и културно връзки\", подчерта няколко пъти Радев. \"Русия винаги е била важен търговско-икономически партньор. Стокообменът от 3.6 милиарда евро за изминалата година е добра цифра, но е далеч от предишните ни резултати и от нашите възможности. Затова за нас е много важно да видим в какви области можем и трябва да развиваме по-динамично нашите отношения. Русия винаги е била стратегически партньор в енергетиката като доставчик на природен газ, нефт и ядрено гориво, като участник в подръжката и организацията на енергийните мощности в България. Сигурността на енергийните доставки е изключително важна за България за ЕС. Затова аз се надявам, че нашите правителства ще преразгледат възможността за пряка доставка на газ от Русия през Черно море. Също сте в течение, че имаме възобновяване на проекта за АЕЦ \"Белене\" като тема за дискусии и  решения от българското правителство и българския парламент. Това съживяване на проекта предполага и руско участие. Много е важно за нас да продължаваме и традиционно добрите отношения в туризма, в науката, образованието, културата, където имаме един интензивен обмен\", продължи Радев.   Новината че се  , който заяви пред Епицентър.бг, че я чува за първи път от устата на премиера на Русия Дмитрий Медведев. В София от няколко седмици под сурдинка се говори че се подготвя това посещение, но го държат в тайна, вероятно заради \"ястребите\" в българската политика.     Президентът Румен Радев заяви пред Епицентър.бг, че  .", "date": "2018.05.21", "title": "Топновина! Медведев пред Радев: В най-близко време очакваме визита на Борисов в Русия (снимки)"}
{"url": "http://epicenter.bg/article/GERB-vnese-signal-sreshtu-cherveniya-Tasko-Ermenkov/154897/2/0", "text": "ГЕРБ внесе сигнал в прокуратурата срещу червения Таско Ерменков. Причината - постът му във фейсбук, с който депутатът от БСП предупреди, че получава сигнали за това, че водата в София е опасно замърсена. Сигналът внесоха депутатите от ГЕРБ Данаил Кирилов (председател на парламентарната правна комисия) и Тома Биков. Сигналът на ГЕРБ срещу Таско Ерменков в прокуратурата е за престъпления по два от членовете на Наказателния кодекс – за разпространяване на невярна и заблуждаваща информация (чл. 326) и за деяние с цел тероризъм (чл.108а).   Действията на Ерменков са провокация, поведението му е продиктувано или от тотална некомпетентност или от злонамереност, посочи Тома Биков. И призова БСП да поиска оставката на Ерменков като депутат или, ако той не я подаде, да го изключат от парламентарната си група.   „За нас действията на г-н Ерменков са провокация към националната сигурност на България. Като народен представител г-н Ерменков, ако е бил загрижен, е имал възможност да провери“, бяха точните думи на Биков. Той добави, че Ерменков е могъл да бъде допуснат до институциите, които да му дадат необходимата информация. „За нас неговото поведение е продиктувано или от тотална неадекватност, която е недопустима за народен представител, или от злоумишлени действия в нарушаване на националната сигурност на България. В този смисъл ние сме озадачени и от бившия кмет на Шумен, който в същия период от време публикува във „Фейсбук“ информация, че Шумен е облъчен от радиоактивни вещества. Надяваме се, че това не е координирана акция на БСП“, каза още Биков.   Имаме предположение, че той се е опитал да маскира специалната цел, отговори Данаил Кирилов на забележка от страна на медиите, че Ерменков все пак е предупредил за опасност, за която е научил, а не е заразил водата на столицата.   Тома Биков направи извода, че постъпката на Ерменков нарушавала базовото доверие между институциите и гражданите и утре, ако има действителен проблем, хората няма да знаят на кого да вярват.   \"Изискването към качеството политик е много голямо – не може Таско Ерменков за елементарни политически цели да употребява такива инструменти\", бе пък оценката на Данаил Кирилов. Той поясни, че Ерменков може да бъде обвинен по два различни състава на НК. „И за двата престъпни състава престъпленията са тежки, т.е. престъпленията се преследват по общ характер, така че главният прокурор би могъл да поиска снемане на имунитета на народния представител съобразно конституцията“, добави Кирилов. Депутатът поясни, че ГЕРБ не разполага с цялата информация дали Таско Ерменков е действал сам. „Имаме предположение, че той се е опитал да маскира специалната цел, посещавайки председателя на ДАНС, твърдейки, че институциите разполагали с данни за слухове през последната седмица“, продължи Кирилов. По думите му това бележи началото на една бъдеща защитна стратегия с цел оневиняване на Ерменков.    ", "date": "2018.05.21", "title": "ГЕРБ внесе сигнал за тероризъм срещу червения Таско Ерменков. Искат оставката му като депутат!"}
{"url": "http://epicenter.bg/article/Kiril-Dobrev/154898/2/0", "text": "Галиче е олицетворение на това как ГЕРБ правят избори и печелят избори 10 години, заяви на пресконференция в централата на БСП зам.-председателят на партията Кирил Добрев. Поводът за брифинга в червената централа бяха частичните избори във врачанското село. Там се оказало, че в подвижна секция гласували 52 избиратели, докато практиката дори в областни центрове била от тази услуга в деня на вота да се възползват двайсетина души най-много. Според Кирил Добрев става дума за \"пореден път нагъл и арогантен случай на газене на изборните правила\".   \"Схемата \"мама, татко и аз\", която се вихри на национално ниво, вече започва да работи на изборно ниво по малките населени места\", бе изводът на социалиста. Добрев обясни, че става въпрос за председателя на СИК в с. Галиче Георги Кръстев Георгиев, баща на депутата от ГЕРБ Красен Кръстев.    \"Галиче е олицетворение на това как ГЕРБ печелят избори 10 години, но вече с нови иновативни политики, както казва Мария Габриел\", бяха точните думи на Добрев. „Населеното място е известното село Галиче. Бащата на депутат от ГЕРБ е председател на секционна избирателна комисия. Въпросният човек като от „голямото добрутро“ решава, че към 17.30 часа, изборният процес е приключил. Отваря урната (подвижната), преброява бюлетините и записват гласовете. Естествено, че на протокола, където трябва да бъде записан час – се записва 20.00 часа. Това е грубо нарушение на Изборния кодекс. Какви мислите, че са резултатите в тази изборна секция? От 52 гласували – 4 невалидни бюлетини, 44 гласа за ГЕРБ, 1 глас за патриотите и 3 гласа за БСП“, изложи фактите Кирил Добрев. „Няма да коментирам как тази секция е повлияла на изборния процес“, добави Добрев. „Това е една подвижна секция, в която едни хора обикалят други хора уж с основанието по-лесно да упражнят правото си на глас. Виждате какъв е крайният резултат – 52-ма участници в подвижна избирателна секция. Само за сравнение да кажа, че в областен град като Силистра са от 12 до 20 човека, в Гоце Делчев – 8-9. Тук са 52!“, възмути се Кирил Добрев.   Кирил Добрев посочи и резултатите в цялото село – 388 гласа за БСП, 369 за ГЕРБ, 141 за патриотите.   \"Озадачен съм, шапка им свалям!\", изказа възмущението си зам.-председателят на БСП. Според Добрев ГЕРБ тестват \"иновативните си изборни технологии\" в по-малки населени места, преди да ги приложат в по-големите.   Зам.-шефът на социалистите коментира и казуса със соцдепутата Таско Ерменков, който пусна пост - предупреждение във фейсбук за водата в София. Заради това десетина минути преди пресконфаранцията на \"Позитано\" 20 депутатите от ГЕРБ Данаил Кирилов и Тома Биков дадоха Ерменков на прокурор в Събедната палата.   Работата на един народен представител е да предупреждава и да задава въпроси, защити съпартиеца си Добрев. „Проведох личен разговор с Таско Ерменков. Прочетох поста му вчера. В този пост има само въпроси. Още повече Таско ме увери, че е сезиран от служители в Столична община и РИОСВ\", каза Добрев. И уточни, че Таско Ерменков е задал въпросите в лично качество.   \"Вчера разбрах, че ДАНС и полицията имат такива сигнали. Смятам, че работата на един народен представител е да задава въпроси и да пита дали има някакви проблеми\", продължи той. И изтъкна: \"Ако не бяха подобен тип въпроси, нямаше в Хасково и Първомай да разберем, че има проблем с урана и водата!\" От ГЕРБ поискаха оставката на Ерменков като депутат. На това Кирил Добревотговори, че ПГ на „БСП за България“ ще се събере утре и ще обсъди тази тема.   ", "date": "2018.05.21", "title": "Кирил Добрев: Галиче е олицетворение на това как ГЕРБ правят избори и 10 години печелят!"}
{"url": "http://epicenter.bg/article/Vatreshnata-komisiya-provede-savmestno-zasedanie-s-Komisiyata-po-otbrana-na-Rumaniya/154906/2/0", "text": "Председателят на Комисията по вътрешна сигурност и обществен ред Цветан Цветанов и членове на комисията проведоха съвместно заседание с Комисията по отбрана, обществен ред и национална сигурност в Камарата на представителите в Румъния. То беше в сградата на румънския парламент в Букурещ, която българските депутати имаха възможността да разгледат по-рано днес, съобщиха от пресцентъра на Народното събрание.   Работното посещение в северната ни съседка е по покана на румънската комисия и нейния председател Дорел Къпрар. На заседанието присъства и министърът по европейски въпроси на Румъния Виктор Негреску, който представи работата на своето ведомство.   Цветан Цветанов благодари на Дорел Къпрар за подкрепата за приемането с консенсус на Процедурните правила за функционирането на Съвместната група за парламентарен контрол на дейността на Европол, тъй като румънската делегация бе сред тези с първоначални резерви. По време на работната среща бе изразено общо мнение, че двете страни гарантират сигурността на 3 264 километра от най-уязвимата част на външните граници на Европейския съюз и осигуряват граничен контрол на високо ниво, с което значително допринасят за европейската сигурност.  ", "date": "2018.05.21", "title": "Вътрешната комисия проведе съвместно заседание с Комисията по отбрана на Румъния"}
{"url": "http://epicenter.bg/article/Radev-v-Moskva--Balgarskoto-pravitelstvo-izleze-ot-letargiyata-po-otnoshenie-na-Rusiya/154909/2/0", "text": "В последните седмици българското правителство излезе от летаргията по отношение на Русия, заяви президентът Румен Радев след срещата си в Москва с премиера на Руската федерация Дмитрий Медведев.   Тази среща е пробив, категоричен бе българският държавен глава. Той разясни пред придружаващите го журналисти, че двамата с руския премиер са говорили и за енергийни проекти, обединили са се и за важността на търговско-икономическите отношения между България и Русия.   В последните седмици българското правителство излезе от летаргията по отношение на Русия, каза още президентът и посочи проекта АЕЦ „Белене”. Той отбеляза и посещението на министъра на енергетиката Петкова в Сочи - всичко това е похвално, но недостатъчно. Всичко от визитата ми трябва да бъде използвано, защото тези срещи дават един импулс, заяви Румен Радев. Президентът каза още, че средата за сигурност вече е станала толкова сложна, че не само България, а и ЕС осъзнава, че е най-добре да преки доставки на газ през Черно море.   „Призовавам правителствата на България и Русия да преразгледат още веднъж възможността за пряка доставка на руски газ през Черно море в страната ни“, каза още Румен Радев.   „На първо място положителният импулс от тази визита, която правим с премиера Медведев и с президента Путин утре, трябва да бъде използван по най-добрия начин от българското правителство. Тези срещи дават един импулс и отварят възможности за работа на министрите. Очаквам и тук вече премиерът Медведев се ангажира, есента, най-вероятно през септември, да се състои отлаганата от години 16-ата сесия на Междуправителствената комисия по икономическо и научно-техническо сътрудничество“, заяви Радев.   По думите му там вече в конкретика трябва да се разгледат всички проекти и съответно да се взимат решения по тях. „Средата за сигурност вече стана толкова сложна, че не само България, а ЕС осъзнава все повече, че най-добре е да има директен излаз за доставка газ в държава-член на ЕС. Призовавам двете правителства да преразгледат още веднъж възможността за пряка доставка на руски газ през Черно море в България, разбира се и с ЕК. Нека вземем за пример и „Северен поток“, подчерта президентът.   \"Санкциите не са повод за замразяване на отношенията, както се мисли много често\", каза още пред медиите президентът Румен Радев. И обърна внимание: „След два дни тук ще бъде президентът на Франция, която за миналата година успя да измести Германия като пряк инвеститор N1 в Руската федерация. Франция има стокообмен с Русия за миналата година от 16 млрд. долара, а Германия има стокообмен от 50 млрд. евро. Нека сами да си направим извод за санкциите. Моето мнение за санкциите го знаете, но това е въпрос от компетентността на Европейския съвет, където България се представлява от министър-председателя.“ И подчерта, че скоро ще има визита на премиера. „Затова ви казвам, че е много важно да се използва този импулс и двете правителства да работят заедно за конкретизиране на конкретни сфери за сътрудничество. Има и тежки области, където трудно ще намерим решение, но това не означава, че трябва да бягаме от тях. Мога веднага да ви кажа кои са – лицензионният режим за производство за военна техника, въоръжени резервни части по спогодба между Народна Р България и СССР. Тук България има своите определени интереси, българският военно-промишлен комплекс е важна част от българската икономика“, допълни президентът. И не скри, че има изисквания на руската страна, които са неприемливи за страната ни и България трябва да отстоява своите интереси. „Например, България предварително да съгласува с руската страна продажба на произведена в България военна техника и въоръжения в други страни. Това за нас е неприемливо. Много ясно го обясних на премиера Медведев, но това не означава, че не трябва да има диалог и намиране на решение, което е взаимно изгодно и за двете страни“, каза още Румен Радев.   След срещата с руския премиер, Румен Радев и съпругата му се усамотиха в заведение зад Кремълската стена.   \"Срещата продължи два пъти повече от предвиденото време\", каза Румен Радев пред Епицентър.бг. \"Между тях се получи химия\", коментира посланик Бойко Коцев.   Днес и утре държавният глава е на посещение в Руската федерация. По-късно през деня в Большой театър президентът ще присъства на оперната постановка „Зигфрид“ от Рихард Вагнер на Софийската опера и балет. В сградата на българското посолство в руската столица Румен Радев ще разговаря с видни български и руски културни дейци и общественици. По време на посещението си в Русия българският президент е придружаван от своята съпруга Десислава.  ", "date": "2018.05.21", "title": "Радев в Москва: Българското правителство излезе от летаргията по отношение на Русия (снимки)"}
{"url": "http://epicenter.bg/article/Prezidentat-i-saprugata-mu-na-kafe-v-tsentara-na-Moskva--Snimki-/154910/2/0", "text": "Президентът Румен Радев, който е на посещение в Москва, попи лично впечатления от руската столица след разговорите си с премиера на Русия Дмитрий Медведев. Българският президент седна да пие кафе със съпругата си Десислава в центъра на Москва. Държавният глава пробва как правят италианско еспресо на две крачки от Кремъл.   Заведението, което избра президентската двойка се намира точно зад Кремъл. Депутатите от БСП Петър Кънев и от ГЕРБ Красимир Велчев, които са част от българската делегация, решиха да направят пешеходна разходка из руската столица.", "date": "2018.05.21", "title": "Президентът и съпругата му на кафе в центъра на Москва (Снимки)"}
{"url": "http://epicenter.bg/article/Britanskata-presa-za-svatbata-na-prints-Hari--Tova-beshe-triumf--/154902/10/0", "text": "Британската преса   като дитирамбите си съперничеха в  , предаде АФП, цитирана от Дарик. \"Под р  отразяваше   изпълнена с грация и блясък, направо прекрасна.  \" - написа в. \"Сънди телеграф\", който на първа страница постави снимката с целувката на младоженците пред храма \"Сейнт Джордж\". \" ълва консервативният вестник, според който \" \". - пише от своя страна в. \"Сън он сънди\" и определя този съюз като  \". - Това е ден, който дълго ще остане в паметта ни, чудесен символ за страната ни, която се е променила\".   В. \"Сънди мирър\" с умиление пише, че  С по-малко ентусиазъм в. \"Гардиън\" призовава  . Макар и да са модерни по дух, що се отнася до родителите им, няма  . Вестникът напомня, че  \"Като при всички сватби и - продължава в. \"Гардиън\". -  .\"", "date": "2018.05.21", "title": "Британската преса за сватбата на принц Хари: Това беше триумф! "}
{"url": "http://epicenter.bg/article/Dzhordzh-Kluni-tantsuval-s-Megan-i-Keyt-na-vechernoto-parti/154903/10/100", "text": "57-годишният секссимвол се вихрил на дансинга с булката Меган Маркъл, а след това и с Катрин. Само няколко часа след венчавката Хари бил принуден да се раздели със съпругата си, за да може тя да потанцува с холивудската звезда. Това се е случило на късния прием по случай сватбата.   Клуни е танцувал с и херцогинята на Кембридж във Фрогмор, където бе обявен приемът на принц Чарлз.   Но не всички, които са били поканени от Клуни на танц, приели поканата му. Когато анонсирал Фърги, тя му отказала, но всъщност всичко било на шега за забавление на останалите гости, пише Дир.бг  ", "date": "2018.05.21", "title": "Джордж Клуни танцувал с Меган и Кейт на вечерното парти"}
{"url": "http://epicenter.bg/article/Megan-Markal-sled-svatbata--Namerih-svoya-prints-/154904/10/99", "text": "По време на вечерния прием след венчавката, даден от принц Чарлз, младоженците Меган и Хари декларирали любовта си пред близки и приятели с кратки речи.       Тя също така благодарила на кралските особи за приема, както и на най-близките си приятели за подкрепата през последните няколко седмици, пише Дир.бг   Двойката избрала хита на Уитни Хюстън \"I Wanna Dance With Somebody\" за първия си танц.", "date": "2018.05.21", "title": "Меган Маркъл след сватбата: Намерих своя принц!"}
{"url": "http://epicenter.bg/article/Krititsite-sasipaha-Keyt-Midaltan-zaradi-izbora---na-obleklo-na-kralskata-svatba--Snimki-/154913/10/84", "text": "Първата публична поява на Кейт Мидълтън след раждането на третото ѝ дете бе именно на сватбата на принц Хари с Меган Маркъл.   Всички очакваха тя да се появи както винаги зашеметяваща и с отличен избор на тоалет, но този път критиците я съсипаха. Тя бе облечена в скромна бледо жълто палто от Александър Маккуин и елегантна шапка.   Мрежата вече е критикувала херцогинята за избора ѝ. \"Защо Кейт е в бяло?\" Никой не се появява в бяло на сватбата, освен на булката \", пишат възмутени потребители, цитирани от Блиц.   И все пак според устоите на монархията белият цвят е разрешен за най-близките роднини на младоженците. Тоест изборът на Кейт е прецедент, но не и погазване на протокола. Припомняме, че и сестра й Пипа бе в бяла рокля на сватбата на Херцозите на кеймбридж през 2011 г.   Любопитен факт е, че Кейт вече се бе появявала с този тоалет за кръщението на дъщеря й и за рождения ден на кралицата.", "date": "2018.05.21", "title": "Критиците съсипаха Кейт Мидълтън заради избора ѝ на облекло на кралската сватба (Снимки)"}
{"url": "http://epicenter.bg/article/Megan-Markal-veche-ima-svoy-profil-v-uebsayta-na-britanskoto-kralsko-semeystvo/154919/10/100", "text": "След като  брак с  в събота,  , херцогиня на  , вече има  , съобщи ДПА, цитирана от Дарик. Профилът се  върху благотворителната дейност на  , в това число и доброволчеството в  с безплатна храна за бедни, и почти пропуска актьорската ѝ кариера, която включва участие в телевизионния сериал \"Костюмари\". Той описва подробно досегашната  на   със социални каузи, включително участие в кампания против сексистка реклама на перилен препарат, когато е била само на 11 години, дейността й като активист на \"Програмата за политическо участие и лидерство\" на Организацията на обединените нации през 2015 г. Профилът хвърля светлина и върху това какви ще бъдат бъдещите ангажименти на \r\n \r\n \r\n \r\n \"Освен че ще поеме своите кралски задължения в помощ на кралицата както във  , така и в чужбина, херцогинята ще посвети времето си на множество благотворителни инициативи и организации\".", "date": "2018.05.21", "title": "Меган Маркъл вече има свой профил в уебсайта на британското кралско семейство"}
{"url": "http://epicenter.bg/article/Mis-Balgariya-2012-vdiga-svatba-/154921/10/100", "text": "Мис България Габриела Василева стяга сватба. Носителката на короната за 2012 година се омъжва и то скоро.   Красавицата от Бяла Слатина е лудо влюбена в новата си половинка. Очаква се двамата скоро да бъдат съпруг и съпруга официално, пише „Телеграф”.   Това подсказва и публикация в социалната мрежа, на която показва, че чака за записване на дата за граждански брак. Габриела обаче не издаде повече информация за предстоящото събитие.   С бъдещия й съпруг са заедно от около година, като не спират да обикалят света и да се радват на любовта си.", "date": "2018.05.21", "title": "Мис България 2012 вдига сватба  "}
{"url": "http://epicenter.bg/article/Vechniyat-ergen-Hyu-Grant-shte-mine-pod-venchilo/154923/10/100", "text": "Вечният ерген Хю Грант е решил да встъпи в брак, съобщи БиБиСи, цитирана от Дир.бг Звездата от \"Четири сватби и едно погребение\" ще се ожени за шведската телевизионна продуцентка Анна Ебърстийн.     57-годишният Грант е баща на пет деца. Две от тях - Табита и Феликс, са от предишната му партньорка Тинглан Хон.   39-годишната Ебърстийн и Грант станаха родители на първото си дете през 2012 г. Двойката се сдоби и с дъщеря през 2015 г., чието име не бе обявено.   През март 2018 г. бившата приятелка на Грант - Лиз Хърли, с която бяха заедно 13 години, разкри, че двойката има трето дете, но полът му все още не е известен на широката общественост.    сподели преди време Грант.", "date": "2018.05.21", "title": "Вечният ерген Хю Грант ще мине под венчило"}
{"url": "http://epicenter.bg/article/Shaferkata-printsesa-Sharlot-zabravi-obnoskite-i-se-oplezi-na-publikata--Snimki-/154929/10/99", "text": ", която беше ,  , съобщи в. \"Дейли мейл\", цитиран от Дарик. Тя очевидно се забавляваше, докато махаше на събралите се хора от стълбите пред дворцовия параклис \"Сейнт Джордж\". Преди да слезе от колата, обаче  Другото дете на принц Уилям -  , макар и да се притесняваше. Той  , докато излизаха от храма и се  , като на булката. ", "date": "2018.05.21", "title": "Принцеса Шарлот забрави обноските и се оплези на публиката на кралската сватба (Снимки)"}
{"url": "http://epicenter.bg/article/Megan-s-trogatelni-dumi-kam-prints-Charlz-/154933/10/99", "text": "Американската принцеса Меган Маркъл горещо е благодарила на свекър си принц Чарлз с емоционално слово на приема, който се състоя след церемонията в събота. Това е абсолютен прецедент за кралските сватби на Острова, отбелязват британските медии.   На вечерята в имението Фрогмор булката грабнала микрофона и отправила благодарности към бащата на своя съпруг за топлия начин, по който е приел нея и майка й Дориа.   Според източник, близък до семейството, принц Чарлз много харесва Меган - той винаги е искал дъщеря и освен това е щастлив от това колко добре се разбират младоженците.   Дориа е най-близкият човек на Меган и затова булката е била трогната от внимателното му отношение към нея.   Според британските медии между американката и принц Чарлз има особена химия. Източник разкрива пред „Дейли мейл“, че Чарлз и Камила поканили Дориа на чай,след като пристигнала миналата сряда за сватбата. Източник: woman.bg", "date": "2018.05.21", "title": "Меган отправила трогателни думи към принц Чарлз на приема след сватбата"}
{"url": "http://epicenter.bg/article/Publikuvaha-ofitsialnite-portreti-na-Megan-i-Hari-kato-semeystvo--Snimki-/154937/10/99", "text": "Херцогът и херцогинята на Съсекс споделиха три официални портрета от сватбения си ден. Фотографиите бяха публикувани на официалните страници на двореца Кенсингтън в социалните мрежи, пише Дарик.   И трите снимки са дело на фотографа Алекси Любомирски, който засне сватбата на принц Хари и Меган Маркъл в замъка Уиндзор. Сватбеният фотограф на    и  е истински принц -  е наследник на могъщо полско семейство, удостоено с наследствена княжеска титла от императора на Свещената римска империя Фердинанд Трети през XVII век. Титлата на известния моден фотограф е Негова светлост принц Алекси.  Негово дело са и двата официални годежни портрета на на принц Хари и Меган Маркъл.", "date": "2018.05.21", "title": "Публикуваха официалните портрети на Меган и Хари като семейство (Снимки)"}
{"url": "http://epicenter.bg/article/Andrey-Arnaudov-stana-tatko-na-momche/154938/10/100", "text": "Продуцентът Андрей Арнаудов стана татко. За щастливата новина съобщи самият той преди минути в личния си фейсубк профил.   „Добре дошъл, Васил А. Арнаудов! Бебето и Емануела са добре! Благодаря на Acibadem City Clinic Tokuda и особено на д-р Ани Богданова!“, написа щастливият татко.   Любимата му жена Емануела му роди син днес, 21 май, по обед.   Щастливите родители кръстиха първородното си дете Васил – на бащата на Андрей, известния хоров диригент и дългогодишен ръководител на Софийския камерен хор Васил Арнаудов, пише Новини.бг", "date": "2018.05.21", "title": "Андрей Арнаудов стана татко на момче"}
{"url": "http://epicenter.bg/article/Dokazano--lyulka-sme-na-drevna-tsivilizatsiya/154945/10/0", "text": " Къде в оформянето ни като етнос са „изчезнали\" траките? Наследили ли сме техни гени и в какъв процент? Вярно ли е, че по нашите земи е съществувала древна цивилизация, дала тласък на европейското и световно развитие? Как България да тръгне по пътя на възхода? Как да се освободим от негативизма и ниското си самочувствие като нация?   На тези и подобни въпроси дава отговор  , който тръгва на най-българския празник 24 май.   Новата медия ще акцентира върху статии и новини с предимно патриотична насоченост, които повдигат самочувствието ни като българи, критикуват грешките ни и предлагат идеи за по-доброто ни развитие като нация и държава.   Редактор на патриотичния сайт ще бъде известният журналист  , която от години търси и публикува истории на успели българи у нас и по света.   В патриотичната медия за пръв път ще бъдат събрани на едно място статиите на журналиста, общественик, будител и създател на „Сдружение Азбукари\"  , които тя публикува от години в социалните мрежи. В тях лицето на европредседателството ни критикува, вдъхновява и зове българите да се хванат заедно за една по-бърза и качествена промяна в мисленето и действията, която да доведе до цялостна промяна на манталитета, самочувствието и развитието ни.     „Нашата цел е чрез новата медия да направим   – както на тези извън България, така и натези в Родината – казва Цвета Кирилова. - България все повече се нуждае от градивно отношение, от разбиране на човешките проблеми и нужди, от съпреживяване на емоциите.  , за да потече чиста вода от извора на познанието, който да захрани резервоара на надеждите на хората и да изпъстри житейския ни път с енергия за творчество, съграждане, милосърдие и подкрепа.   , защото такива заложби има у всеки един българин и много от изявилите се досега са го показали преди нас... Необходимо е  .   Доброволно, по собствено желание и с чиста съвест да се присъединят към тази всенародна велика кауза за излизане на светло и даване на простор за работа на старата българска духовност! Каузата на „Сдружение Азбукари” и „Единение Българи за България” е да дадем кураж на обществото, защото ние можем. Ето защо и  !”     В новата рубрика на    Боряна Антимова представя българи от страната и чужбина, които с идеите и проектите си променят родината към по-добро. Тя насочва вниманието си към хора, които знаят, че истинското родолюбие не търпи площадните празнословия, политическите игрички, демагогията и еснафските сметчици на дребно; които са убедени, че да обичаш родината означава да правиш нещо смислено и променящо я към по-добро, и го правят; съвременните герои и будители, които вярват, че личният пример е най-добрият начин да вдъхновят и увлекат сънародниците си за градивни дела.   В първото интервю тя представя  , който повече от 30 години се рови в големите световни книгохранилища и преобръща историята, както той казва, „с главата нагоре\". Серафимов доказва, че сме наследници в голям процент на гените на траките и, че България е люлка на най-древната цивилизация. Откритията на изследователя до такава степен скандализират научни корифеи и крайни патриоти, че е принуден често да сменя държави и да живее в полунелегалност заради заплахи.   Визионерът и специалист по възобновяеми източници на енергия  за пръв път ще престави пред читателите на   уникалния си проект за  , които значително ще повишат стандарта на живот на българите и ще им позволят да живеят като свободни хора.    на неправителствената организация „Сдружение Азбукари\", създадена през 2012 г., е да развива социалната интеграция, да насърчава и подкрепя талантливите деца и да ги вдъхновява да не изоставят мечтите си. „Сдружение Азбукари\" създаде първата в България  .   На нея стотици деца с различни физически увреждания играят заедно със своите връстници в адаптирана среда, отговаряща на всички европейски стандарти. Успешният проект за социална интеграция беше продължен със строителството на такива площадки и във Велико Търново и Бургас.   „Сдружение Азбукари\" доказва, че е инициативна организация, която умее да събира хора с разнообразни интереси, образование и професии, обединени от идеята да помагат и да подобряват условията на живот на децата.   Повече от 1000 деца участват в две последователни издания на   – 2012/2013. Сдружението реализира и два национални конкурса за рисунка и няколко благотворителни концерта.   На Националния празник 3 март многохилядно хоро обиколи планетата, като символ на единението на всички българи у нас и по света в инициативата  , която за трета поредна година организира “Сдружение Азбукари” заедно с „Единение Българи за България“. В каузата се включиха родолюбци от над 80 населени места у нас и по света.   Всички проекти на „Сдружение Азбукари\" са уникални и по нетрадиционен начин стимулират креативното развитие на децата.   , създадена с атрактивни илюстрации от художници,насърчава любознателността на децата в основните училища с модерен образователен подход, съставен от 11 теми. Картата е подарена на 3 500 училища в цялата страна.    е уникална патриотична игра и урок по родолюбие и игрознание. Състои се от 60 карти за игра, на които са изобразени бележити личности от българската история, описани подробно със свои характерни и значими дела.   Съвременната патриотична училищна стая  , създадена в училище „Димитър Благоев“ във Велико Търново, предлага иновативна среда за интерактивно обучение на учениците. Планира се втора такава стая в селище в Софийска област.   Нов прочит на истинската българска история е издадената от „Сдружение Азбукари\" книга   с автори Павел Серафимов и съмишленици. Богато илюстрованото издание представя абсолютно непознати факти от древната ни история.   Наскоро „Сдружение Азбукари\" реализира и образователния проект  . Уникалното учебно пособие, илюстриранобогато от художници, обединява в едно животинския и растителен свят на планетата. Картатае ценно помагало в ранното детско обучение за развитие на детската наблюдателност и любознателност.", "date": "2018.05.21", "title": "Доказано: люлка сме на древна цивилизация"}
{"url": "http://epicenter.bg/article/Tri-kritichni-dni-tazi-sedmitsa--Vtornik--chetvartak-i-sabota/154946/10/0", "text": "Започна вълнуваща и ползотворна седмица, в която ще имате възможност да реализирате много от нещата, които сте си намислили.   Седмицата ще бъде активна и успешна, въпреки, че съдържа три критични дни, в които трябва да въдете по-внимателни, предпазливи и да сдържате емоциите си.     - Очаква ни специален старт на новата седмица. Денят ще бъде позитивен и успешен, предназначен за добро и ново начало.   Дневната нумерологична карта е с път на живота 1 и активира щастие, успех на път, в дома, офиса и социалните дейности. Моментът  е подходящ за семейни празници и гости. Възможно е ново добро запознанство.   Сутринта ще бъде позитивна и тиха, следобед времето е подходящо да се пренесете официално в нов дом или да купите такъв, а вечерта ще бъде щастлива и с възможност за запознанство, което да ви донесе положителни емоции. Мото: Благодаря за новите възможности!    Днешният ден е първия критичен от общо три за седмицата. Дневната нумерологична карата е кармичен кръст при път на живота 2, което ще предизвика делби, психодрами, настинки, ремонти, недостиг, счупване, липса на самочувствие и усещане, че не можем повече. Възможно е определени кризи и влошаване в здравословното състояние да доведат до операция. Грижете се за себе си и извършвайте превенция на здравето.   Направете си дневна програма минимум, за да щадите силите си. Сутринта спазвайте законите и правилата и поддържайте добър баланс. Следобед и вечерта дневният код ще активира копиране, представяне и презентация чрез друг човек, като и съгласие с „Както и каквото кажеш“.    Повече за критичните дни вижте тук:    Мото: Запазвам добрият тон и уважение към ближните!     - В сряда ще преживеем мир и успех в дома, офиса, на път, от път, в семейството, както и хармонизиране и възможност да постигнем мечта. Дневната нумерологична карта е с път на живота 3, активира правилно и добро случване, шанс, сгода, леснина и късмет.   Сутринта ще са активни пътуванията, правете всичко правилно и добре, към обед времето е подходящо за гости и случване чрез друг човек, а вечерта приключва успешно и хармонично.   Мото: Днес щастието и късметът ме съпътстват навсякъде!.Всичко се случва с лекота и успех!    - Вторият  критичен ден.  Дневната нумерологична карта е кармичен кръст при път на живота 4, който ще ни постави на психически изпитания, кризи, болест и интриги. Щадете силите си и се грижете за себе си. Хронично болните да извършват превенция, защото са възможни здравословни кризи.   Бъдете внимателни на път и не предприемайте дейности, свързани с риск. Препоръчително днес е да проявявате съчувствие и да помогнете на страдащ човек.   Най-подходящо меню за деня е гладуването и облекчен хранителен режим. Дневният код започва с предприемчивост, преминаваща в реализация, радост, показност и мотивация, а следобед ще трябва да се организирате, за да преодолеете трудност. Пазете се от интриги и не правете такива. Вечерта приключва с правене на планове за друг човек, умора и нужда от релакс.   Повече за критичните дни вижте тук:      Мото: Съчувствам на всеки и обичам себе си!      - След критичния ден, продължаваме новата седмица с прекрасен ден, подходящ за международни празници, фестивали, културни мероприятия, концерти, добри пътувания и реклама. Дневната нумерологична карта е с път на живота 5, което ще активира наложителна активност, ред и морал.   Денят започва с надежда и светъл лъч. Сутринта е предназначена за активност, изпълнение на задачи, защото трябва, а в следобедните часове ще имате възможност да се представите пред друг и да установите правила. Вечерта завършва динамично с показност и социални срещи.   Мото: Днес всичко зависи от моята активност и желание!      - Днешният ден е последен критичен за цялата седмица, през който е добре да бъдете внимателни на път и в работата.   Възможно е да възникне проблем на място, в дома или офиса. Денят ще бъде специален, с възможност да преживеете любов в семейството, насочено внимание към детайлите и показване на майсторски умения. Не започвайте нищо ново и важно, не подписвайте важни документи, не правете нови покупки на кола или недвижима собственост.   При хронично болните е възможно да се активират сърдечносъдови проблеми, високо кръвно налягане и проблеми с кръвта. За това е добре да използвате деня повече за релакс, лечение, изкуство, гладуване и въздържание.   Повече за критичните дни вижте тук:      Мото: Избягвам споровете и приемам спокойно случващото се!    - Завършваме седмицата с преживяване на  международен ден, подходящ за духовни дейности, постижения в науката, образованието, онлайн успех, възможност за проява на добро качество, принципи и вяра.   Денят започва с обмисляне на работата и поставяне на цели в началото на деня. Следобед всичко ще се случва според друг човек, на който ще се наложи да повярвате, а вечерта приключва в усамотение и мисли за нещо повече. Мото: Днешният ден ме изпълва с надежди. Проектирам бъдещето си!  ", "date": "2018.05.21", "title": "Три критични дни тази седмица! Вторник, четвъртък и събота"}
{"url": "http://epicenter.bg/article/Sinat-na-prezidenta-Radev-debyutira-s-gol-za-Valensiya/154936/8/0", "text": "Синът на президента Румен Радев - Георги, започна проби във Валенсия,  съобщи  БЛИЦ-Спорт. Роденият 2003 година нападател беше поканен на тестове в испанския клуб, след като успя да впечатли скаутите на \"прилепите\" за Югоизточна Европа.   От няколко дни Радев-младши е във Валенсия. Георги се представя силно по време на тестовия период. Дори вчера е вкарал гол и се е отчел с асистенция в контролен мач на \"прилепите\".   В пробите участва и съотборникът на Георги в Барокко спорт - Калоян Истилянов. Двамата израснаха много във футболната академия, ръководена от Николай Стайков и базирана в спортен комплекс \"Барокко\" до УНСС. Барокко спорт от миналата година има споразумение за сътрудничество с Валенсия.   Талантливите Георги Радев и Калоян Истилянов ще демонстрират уменията си в гнездото на \"прилепите\" още няколко дни. След това ще стане ясно дали ще им предложено да останат за постоянно в испанския клуб, в който преди време голмайстор бе Любослав Пенев.   Припомняме, че през април Георги Радев хвана окото на емисарите на \"прилепите\" на турнир в Гърция, където се отчете с няколко голове с екипа на Барокко спорт. Синът на Румен Радев сега бележи попадения и по време на пробите във Валенсия, където е заедно още с млади футболисти от Гърция и Кипър, също одобрени от скаутите на клуба за Югоизточна Европа. Всички те бяха на трубините на стадион \"Местая\" вчера и изгледаха на живо мача между \"прилепите\" и Ла Коруня от последния кръг на Примера дивисион. Домакините спечелиха с 2:1 с голове на Симоне Дзадза и Гонсало Гуедеш.   В същото време стана ясно, че опитният скаут и координатор на треньорите на \"Global Premier Soccer\" (GPS) и Валенсия за Югоизточна Европа Марио Бонич пристига на посещение в България, което ще се проведе между 29 и 31 май. Специалистът ще посети школата на Барокко спорт - официален партньор на GPS и Валенсия за нашата страна. По време на своята визита 65-годишният Бонич ще проведе беседи с треньорите от школата, както и няколко тренировки с отборите от различните възрасти на столичния клуб.   Марио Бонич е дългогодишен треньор и скаут на Панатинайкос, преподавател по футбол в Университета в Дубровник, работил е като треньор и спортен директор в множество клубове в южната ни съседка. Сред първите ми успехи като скаут е привличането на Лука Модрич в Динамо (Загреб).   Преди да приеме настоящия пост хърватският специалист бе главен скаут на лондонският Арсенал за Югоизточна Европа. Бившият нападател на Югославия, Динамо (Загреб), гръцките Аполон (Смирни), Панахайки и Казино (Залцбург) ще е сред скаутите, които ще наблюдават участниците в тренировъчния камп с проби на Барокко, Global Premier Soccer и Валенсия, който ще се проведе между 8 и 10 юни на Спортен комплекс \"Барокко\".", "date": "2018.05.21", "title": "Синът на президента Радев дебютира с гол за Валенсия"}
{"url": "http://epicenter.bg/article/Zadarzhaha-balgarin-za-terorizam-vav-Frantsiya/154873/7/0", "text": "На железопътната гара \"Сен Шарл\" в Марсилия вчера е арестуван 48-годишен български гражданин с електрически материали, които може да се използват за изработване на взривно устройство, предаде Франс прес, като цитира прокурора Ксавие Тарабьо. Арестът на задържания е бил удължен с 24 часа днес по обед. Той е бил идентифициран късно следобед.   \"Има досие за опит за убийство и ще бъде преследван от правосъдието за това\", добави прокурорът. Първоначално заподозреният заявил, че е чеченец и говорел на руски, посочва АФП. Той е арестуван за \"съдружие със злосторници с цел подготовка на престъпление\". Полицията се опитва да изясни какви намерения е имал мъжът. \"Странното му поведение\" направило впечатление на пътничка, която подала сигнал на военните, патрулиращи на гарата. След ареста гарата е била затворена за 4 часа, за да могат сапьорите да си свършат работата.   Намерената у българина електрическа и електронна техника \"сама по себе си не е опасна\", но \"е можела да се използва за изработване на взривно устройство\", добави прокурорът. След ареста на мъжа кметът на Марсилия Жан-Клод Годен каза, че е осуетен атентат, но по случая не е сезиран отделът за борба с тероризма към парижката прокуратура, добавя АФП.    ", "date": "2018.05.21", "title": "Арестуваха българин за тероризъм във Франция"}
{"url": "http://epicenter.bg/article/Zapochva-generalna-asambleya-na-Svetovnata-zdravna-organizatsiya/154875/7/0", "text": "Днес започва 71-вата сесия на Световната здравна асамблея на Световната здравна организация (СЗО) в Женева, която ще продължи до събота, предаде БНР. Световната асамблея по здравеопазването е най-висшият орган за вземане на решения на СЗО.   Българската делегация ще бъде водена от министъра на здравеопазването Кирил Ананиев. Основните дискусии ще бъдат фокусирани върху темата: \"Здраве за всички: ангажирайте се с универсално здравно покритие\". Българският министър на здравеопазването ще направи изказване по въпроса от името на българското председателство на Съвета на ЕС.   Акцент ще бъде поставен върху универсалното здравно покритие като споделена цел на държавите членки на организацията в стремежа им никой да не бъде оставен на заден план и да се осигури равен достъп на всички до интегрирани висококачествени здравни услуги.   От темите, които ще бъдат обсъждани, особено важни за страната ни са глобалния недостиг и достъп до лекарства и ваксини и детското хранене. Тези въпроси съвпадат със здравните приоритети на Българското председателство на Съвета на ЕС.   Един от последните планове на СЗО цели премахване на трансмазнините от световния пазар на храни през следващите пет години.   \"Трансмазнините са отговорни за повече от 500 000 смъртни случая всяка година по света. Повечето от тях са в страните в ниски и средни доходи\", обясни генералният директор на СЗО Тедрос Гебрейесус.", "date": "2018.05.21", "title": "Започва генерална асамблея на Световната здравна организация"}
{"url": "http://epicenter.bg/article/I-Sarbiya-veche-shte-praznuva-24-may/154885/7/0", "text": "За пръв път тази година 24 май ще бъде отбелязан в Сърбия. Това каза пред журналисти Никола Селакович, генерален секретар на президента Александър Вучич, цитиран от местните медии. Той и вицепрезидентът Илияна Йотова положиха венци пред паметника на равноапостолите в Белград.   По инициатива на президента Алекандър Вучич ще бъде предложен проектозакон, с който 24 май от следващата година да бъде включен в списъка на официалните празници. В Сърбия почитат свети Сава като свой най-голям национален просветител. Никола Селакович отбеляза, че ако не са били Кирил и Методий, по думите му, е нямало да има и Свети Сава, отделно български и сръбски народ.", "date": "2018.05.21", "title": "И Сърбия вече ще празнува 24 май"}
{"url": "http://epicenter.bg/article/Nikolas-Maduro-e-pobeditel-na-prezidentskite-izbori-vav-Venetsuela/154891/7/0", "text": "Досегашният президент на Венецуела Николас Мадуро е победител на президентските избори. Това съобщи избирателната комисия, предадоха Франс прес и Ройтерс, цитирани от БТА.   По официални данни Мадуро получава 5,8 милиона гласа, а главният му съперник Енри Фалкон - 1,8 милиона. Избирателната активност е достигнала 46,1 процента.   Мадуро извоюва лесна победа на оспорваните избори, въпреки че и двамата му основни съперници ги обявиха за нелегитимни заради множество нередности. \"Ние не признаваме този изборен процес, за нас избори нямаше. Във Венецуела трябва да бъдат организирани нови избори\", каза Фалкон пред журналисти и обвини правителството, че е оказало натиск над избирателите.   Опозицията призова за бойкот на изборите, напомня Ройтерс.   След обявяването на резултата привържениците на Мадуро ликуваха и танцуваха латино танци около президентския дворец Мирафлорес в центъра на Каракас. ", "date": "2018.05.21", "title": "Николас Мадуро е победител на президентските избори във Венецуела"}
{"url": "http://epicenter.bg/article/Erdogan-sravni-Izrael-s-natsistka-Germaniya/154896/7/0", "text": "Турският президент Реджеп Ердоган отправи поредна жестока атака към Израел заради изстъпленията в Ивицата Газа от последните дни, при които загинаха десетки палестинци, докато протестириха срещу преместването на американското посолство от Тел Авив в Йерусалим. Ердоган засегна особена чувствителна тема, като сравни евреите в днешен Израел не с кого да е, а с нацистите, които са избивали техните родители.   \"Децата на хората, които са били измъчвани по време на Втората световна война в концентрационни лагери по всеки възможни начини, за съжаление, днес използват същите методи като нацистите срещу невинните палестинци. Няма никаква разлика между жестокостта, нанесена на евреите преди 75 години в Европа и жестокостта, с която се сблъскват нашите братя от Ивицата Газа днес\", коментира турският лидер в рамките на извънредна среща на върха на Организацията за ислямско сътрудничество (ОИК) в Истанбул, като нападна и САЩ, тъй като те са част от проблема.   Снощи турският президент Реджеп Ердоган изнесе реч пред близо 20 000 свои привърженици в босненската столица Сараево, предаде „Дейли Сабах“. Той отправи призив към турските граждани преди предстоящите избори на 24 юни.   „На 24 юни ние не само ще изберем президент и депутати. Ще направим избор за следващия век на нашата страна“, каза турският държавен глава. Той призова турците, живеещи зад граница, да „покажат сила“.   Пред стотици босненски и турски знамена Реджеп Ердоган призова множеството да гласува за него и управляващата Партия на справедливостта и развитието на 24 юни. Голяма част от привържениците му дойдоха от Холандия, Германия и Австрия - държави, които забраниха турски предизборни прояви на своя територия.   Турският лидер заяви, че е получил информация от разузнаването за готвен срещу него атентат, но добави, че такива заплахи няма да го откажат да продължи по пътя си. Ердоган се бори да затвърди властта си в Турция - две години след опита за военен преврат.", "date": "2018.05.21", "title": "Ердоган сравни Израел с нацистка Германия"}
{"url": "http://epicenter.bg/article/Namereno-e-dokazatelstvo-za-sashtestvuvaneto-na-deveta-planeta-v-Slanchevata-sistema/154911/7/0", "text": "Космическият обект 2015 BP519, отдалечен от Слънцето на 55 астрономически единици (една астрономическа единица е равна на средното разстояние от Земята до Слънцето), може да се окаже доказателство за съществуването на девета планета в Слънчевата система, съобщава Science Alert, предаде БНР.   Международна група от астрономи е извършила наблюдения посредством телескопа „Виктор Бланко“ в Чили в рамките на проекта Dark Energy Survey, който изследва разширяването на Вселената.   Учените са наблюдавали 2015 BP519 1110 дни. Неговата максимамална отдалеченост от Слънцето е 450 астрономически единици, екцентрицетът на орбитата е 0,92 (на земната орбита е 0, 0167, а наклонът – 45 градуса.   Моделирането е показало, че траекторията и особеностите на движение на 2015 BP519 са можели да се сформират и съхранят само при въздействие на неоткрита все още планета.   Според учените хипотетичната девета планета обикаля около Слънцето в издължена траектория, а по своите физико-химически свойства наподобява Нептун.", "date": "2018.05.21", "title": "Намерено е доказателство за съществуването на девета планета в Слънчевата система"}
{"url": "http://epicenter.bg/article/Pet-godini-zatvor-zaplashvat-Zoran-Zaev--Izvanparlamentarna-partiya-vnese-isk-sreshtu-premiera/154915/7/0", "text": "Затвор до пет години заплашват македонския премиер Зоран Заев, предаде сръбското радио Б92, цитирано от Дарик. Днес малката извънпарламентарна партия \"Левица\" внесе иск в скопски съд.   Подателите твърдят, че министър-председателят на югозападната ни съседка в преговорите с Атина за решаване на спора около името на бившата югославска република е поставил под заплаха националната сигурност на страната. Според \"Левица\" диалогът поставя Македония в зависимост от чужди сили. За такова деяние местният Наказателен кодекс предвижда лишаване от свобода за срок до пет години. Информацията за делото срещу Заев бе разпространена след като бе обявен край на друг процес срещу него. Премиерът на Македония днес бе оправдан в по дело за искане на подкуп от местния бизнесмен Иван Сачевалиев в размер на 160 000 евро. Процесът траеше три години.  ", "date": "2018.05.21", "title": "Пет години затвор заплашват Зоран Заев! Извънпарламентарна партия внесе иск срещу премиера"}
{"url": "http://epicenter.bg/article/Dmitriy-Peskov--London-sam-provokira-antiruska-isteriya-chrez-intsidenta-s-otravyaneto-na-Skripal/154931/7/0", "text": "Оповестеният вчера британски парламентарен доклад за \"мръсните пари\" от Русия на острова предизвика ответна реакция от Кремъл, който видя в него доказателство за русофобската истерия, обхванала Великобритания, предаде Ройтерс, цитирана от БТА.  \"Това не е нищо друго освен поредната стъпка в една враждебна, нечестна конкуренция\", каза говорителят на руския президент Владимир Путин - Дмитрий Песков, пред журналисти в Москва днес.  Според Песков, цитиран от ТАСС, в Кремъл са уверени, че Лондон сам е провокирал антируската истерия чрез инцидента около отравянето на двойния руски агент Сергей Скрипал и дъщеря му на Острова.  Той коментира доклада на влиятелната комисия по външните работи към Камарата на депутатите в британския парламент, която поиска правителството на Тереза Мей да положи повече усилия за борба срещу потоците от \"корумпирани\" руски пари, които нахлували в Лондон.   Руските пари, изпрани във финансовите институции на лондонското Сити, вредят на усилията на правителството да заеме твърда позиция срещу агресивната външна политика на Москва, се посочва в доклада. Говорител на Мей, цитиран от Ройтерс, каза днес, че Великобритания смята да реши проблема с руския паричен поток към Лондон, който е предпочитано място за руските олигарси да влагат и изпират парите си.  \"Вие виждате, че тази русофобска вълна е провокирана не от някакви събития спрямо Великобритания и нейни граждани, а от провокация, устроена от самата британска страна - имам предвид т. нар. дело Скрипал\", подчерта Песков.  Великобритания е решена да се заеме с проблема с \"мръсните пари\", заяви днес говорител на британския премиер Тереза Мей, цитиран от Ройтерс. Той увери, че Великобритания играе водеща роля в глобалната борба срещу незаконното финансиране. Говорителят на Мей отказа да коментира въпроса защо все още не е подновена визата на руския милиардер Роман Абрамович.  ", "date": "2018.05.21", "title": "Дмитрий Песков: Лондон сам провокира антируска истерия чрез инцидента с отравянето на Скрипал"}
{"url": "http://epicenter.bg/article/Vzriv-v-Baku--dvama-dushi-sa-zaginali/154932/7/0", "text": " Двама души са загинали при взрив в столицата на Азербайджан  Баку,  предаде БНР .  Взривът е станал в кафене, намиращо се в близост до търговски център „Елит“ в Бингадински район.   Други двама души са ранени и са откарани в болница.   Причините за взрива засега са неизвестни. На място са медицински и следователски екипи.", "date": "2018.05.21", "title": "Взрив в Баку, двама души са загинали"}
{"url": "http://epicenter.bg/article/Sadat-v-Izmir-reshi--104-dozhivotni-prisadi-za-prevrata-v-Turtsiya/154949/7/51", "text": "Съдът в турския град Измир издаде окончателни присъди на 137 души за опита за преврат на 15 юли 2016 г. 104 от обвиняемите са осъдени на доживотен затвор при строг тъмничен режим.   Други 21 души получиха 20 години затвор за \"опит за убийство на президента\". Осъдените са бивши военни, генерали, членове на висшето командване на регионалните щабове на Военновъздушните сили, Военноморските сили и сухопътните войски.   На 15 юли 2016 г. група военни от турските въоръжени сили предприе опит за преврат в Истанбул и Анкара. Убити бяха 250 души, а повече от 2 хиляди бяха ранени. В същото време група на специалните части пристигна в Мармарис, в хотела, където президентът Тайип Ердоган беше на почивка, за да извърши покушение срещу него.   За подготовката на преврата Анкара обвини Фетхуллалистката терористична организация (ФЕТО) и нейния лидер, ислямисткият проповедник Фетхуллах Гюлен, който от 1999 г. живее в САЩ.", "date": "2018.05.21", "title": "Съдът в Измир реши: 104 доживотни присъди за преврата в Турция"}
{"url": "http://epicenter.bg/article/Razmyana-na-knigi--ispanska-literaturna-premiera-i-vino-pod-zvezdite--/154947/6/0", "text": "На 22 май от 18.30 часа в зала Проджект Лаб на Мария Луиза 58, ет.2   ще бъде представена книгата на  испанския дипломат и писател Енрике Криадо.   „Това което не се побира в куфар“ е разказ за  приключението да живееш и работиш в екзотично Конго -  вълнуващ, проникновен и реалистичен пътепис и житиепис  едновременно.    Книгата и нейния  автор ще представи пътуващият писател Магдалена Гигова. Специален гост на събитието ще бъде почетният консул на република Конго у нас, Теодора Игнатова.   И тъй като авторът е испанския дипломат Енрике Криадо, а  тъкмо в страната на Сервантес се ражда идеята да се разменят книги в знак на общочовешка солидарност с мъдростта, която трябва да се споделя, то носете със себе си една книга, която сте готови да размените или оставите в най-новия  клуб.   В навечерието на 24 май е на път да се роди една красива традиция, която ще ни превърне в общество на посветените в магията на съзидаващите и живеещи чрез словото.   Към еврейската фабрика „Жермандре“, която се е помещавала в сградата на  Проджект Лаб, испанската дипломация има стар и незабравим сантимент. По време на войната, след убийството на двамата еврейски собственици, тогавашния испански посланик  в София Tyлиe Xoл ĸнcия и Cyбoy (1884-1952), наречен по-късно, напълно заслужено испанският Шиндлер, спасява семействата на убитите, както и още 800 евреи от гонения.   Какво още можете да очаквате в мистериозната бивша първа парфюмерийна фабрика „Жермандре“ в София на Мария Луиза 58 ще разберете, но… тет а тет!   Нека се избавим от една стара книга за да привлечем нови, трайни приятелства! Защото има неща, които не са неща и не се побират в куфар, и притежават свойството да ни пренасят отвъд границите на собствените ни представи!   Ще се пие и много качествено вино под звездите!  ", "date": "2018.05.21", "title": "Размяна на книги, испанска литературна премиера и вино под звездите!                 "}
{"url": "http://epicenter.bg/article/Darina-Grigorova--Politiziraneto-na-tsarkovnite-vaprosi-e-nerazumno-varvarstvo--Ne-ni-otiva-/154899/11/34", "text": "- Опитът на САЩ да принудят ЕС да се оттегли от иранската сделка е в стил “ВАДА”  , но вече не спрямо Русия и на спортна арена, а на по-високо ниво – да го наречем стил “CAATSA”, или подчинение на европейската политика на американския закон от август 2017 година, наречен “За противодействие чрез санкции срещу съперниците на Америка” (Countering America's Adversaries Through Sanctions Act – CAATSA). “Съперниците” са Иран, Русия и Северна Корея. Китай не е включен, той се подразбира като далечна цел.  Стилът “CAATSA” е многоспектърен и включва не само бизнес отношенията ЕС–Иран, но и Северен поток 2, както и всяка конкуренция, която заплашва американските “национални интереси”, които далеч не са европейски. Принудително откритие за Макрон, Туск, Меркел и компания, свикнали с “руската заплаха”, но не и с “европейската заплаха” за американската сигурност или бизнес – при Тръмп те са синоними.  Рано е да се каже, че ЕС се еманципира, самостоятелно не е в състояние да го направи, а само в съюз с Русия и Китай, което политически е изключено за момента. Тепърва ще предстоят тежки преговори със САЩ, защото Тръмп първо удря, зашеметява противника си (“съперника”), после форсира разговорите до “честно договаряне”.  В същото време евентуалното откъсване на ЕС от бизнес контакти с Иран е добре дошло за Русия и Китай. Ако забелязахте на Икономическия форум в Астана сега на 17–18 май Иран подписа споразумение с Евразийския икономически съюз за зона за свободна търговия по подобие на това с Виетнам. Първоначално планирано за 4 години до подписване на окончателния договор, но така или иначе, това е изход от санкциите и за Русия, и за Иран, и за цялото евразийско икономическо пространство, което тепърва ще нараства.  Впрочем, споразумение в Астана се подписа и с Китай, но не за свободна търговска зона, което е опасно конкурентно, но за сътрудничество – пак реакция на санкциите, при това планирана, това е тенденция, не само реактивно решение. И къде е ЕС с европейските санкции, с които се отказва от евразийския пазар? И за кого работи мистър Тръмп? (Да намигнем на руските хакери.) - Далече съм от оптимизма Ви, че вече няма препятствия пред Северен поток 2, поради американски сигнали. Въпросният стил “CAATSA” допуска санкционирането на европейски лица и компании, работещи по проекта Северен поток. Очакваните митнически ограничения на САЩ за европейския внос на стомана и алуминий от 1 юни също са стъпка в опитомяването на ЕС по американски.  - Политиката е нещо изменчиво, оттук и “враговете” и “приятелите” са променливи величини според ситуацията. Все пак има стратегически общи интереси и географска неизбежност за сътрудничество между ЕС и Русия. Дали и кога ще се преосмислят е трудно да се каже предвид необременената откъм хуманитарни, международноправни и геополитически познания европейска бюрокрация на най-високо ниво.  - Ако президентът Радев бе посетил Москва на 9 май (важна дата за Русия) или на 24 май (важен символ за България), щеше да има някакъв сигнал на протегната ръка. Разбира се, добре е, че ще се състои лична среща на нашия и на руския президент. Личният контакт е важен в политиката, а двамата имат военна закалка и оттук общ понятиен апарат и начин на мислене и вземане на решения, което само ще е от полза за подобряване на междудържавните отношения. Представителната функция на президента у нас не позволява ефективно решение на политическо ниво, но пък отваря коридор за добросъседство, което е символично, но важно предвид европейската хронична русофобия.  - Ако това е реанимация на \"Южен поток\" и връзката е пряка с Русия, а не е продължение на Турски поток, това е интересна заявка за възстановяване на енергийните взаимоотношения България-Русия. Остава открит въпросът дали ще можем да защитим тази тръба от „цветни сценарий“.  - “Западните Балкани” са геополитически термин, обхващащ неусвоените от ЕС и НАТО бивши югославски територии плюс Албания. Русия няма видимо присъствие, но може да влияе на стабилността на региона. В Босна и Херцеговина руското въздействие е чрез подкрепата на Република Сръбска, от една страна, и чрез неотклонното доразвиване на реализацията на Дейтънските споразумения в полза на федерализацията на тази странна екс югославска държава. В Херцеговина руското присъствие е икономическо, руско-хърватските отношения не са за подценяване. В Сърбия Русия има симпатиите на сръбския народ, въпреки хлъзгавата политика на Вучич, предоставил военната инфраструктура на страната си на НАТО. В Македония Русия подкрепя македонистите по неизбежна съветска традиция.   Основният антиславянски и антихристиянски, и оттук антируски елемент в “Западните Балкани” – албанците (Тирана), косоварите и македонските албанци, са единствената местна опора на американското военно присъствие. Оттук реислямизацията на Балканите – на целите, не само на “западните”, е американски проект за сдържане на Русия. Това е панорамната картина. Балканите обаче имат микроклимат и специфично умение на “пасивна съпротива” (цитирам проф. Николай Генчев), с което могат да изненадат великите сили.  - “Уплътни” (може би “усвои”) председателството с този “проект”, и дотук.  - Австрия има геополитически интереси в “западните” Балкани още от ХVIII век и не се е отказала от тях по стара имперска памет и тънка политика на балансьор с Русия. За нашата “помощ” на Македония… Гоце Делчев би се обърнал в гроба си… Нека специалистите да кажат безпристрастно, аз нямам добри думи и наблюдения. - Българската православна църква за разлика от българските политици, които периодично предават народа си, винаги е била вярна и последователна в опазването на паството си. Примерите са много – вълната с мигрантите, криптоикуменическата среща в Крит, Истанбулската конвенция. Оттук и систематичните опити за дискредитация на БПЦ отвън и отвътре, от съмнителни фондации, от още по-неубедителни патриоти или от убедени в правотата си православни, в своята правота. Ако сте забелязали, под знамето на национализма се създават различни проекти с антиправославна и оттук антибългарска основа. Обикновено такива формации имат или езически руни и символика на древни по-по най-древни българи (каква гордост само), или подклаждат обществени съмнения в решенията на Светия Синод по канонични въпроси. Ако политиците ни предават българските интереси по македонския въпрос, Църквата ги пази и не допуска да бъде използвана за легитимация на македонизма, какъвто опит беше поканата за честванията. Политизирането на църковните въпроси е неразумно варварство, не ни отива.  - Историческите аналогии са заблуждаващо опростяване на съвременната картина, но историческата памет може да неутрализира страховете, внушавани от незнание. Многополюсен свят има и през ХIХ век, това не е новост, особено на Балканите, където разделителната линия между “Източни” и “Западни” е подвижна между Австрия и Русия, после между Русия и Германия, между съветския и западния блок, а сега между САЩ и Русия (каква изненада). Като добавим и трайните регионални сили – постосманската, арабската и напоследък китайската… добре дошли в ХХI век. Да, нестабилно е, както всичко в историята, опасна илюзия е очакването на трайна стабилност. Причината обаче е повече вътрешна, защото външният натиск успява само когато има вътрешна слабост. Къса се там, където е тънко, казват руснаците. На Балканите липсва единодействие в кризисни моменти (справка 1396 г., а после и 1453 г.). Това е на път да се повтори поради къса памет и разширен стомах.", "date": "2018.05.21", "title": "Дарина Григорова: Политизирането на църковните въпроси е неразумно варварство! Не ни отива."}
{"url": "http://epicenter.bg/article/Akad--Anton-Donchev--Narodat-ni-ne-zasluzhava-segashnata-si-sadba-/154951/11/34", "text": "       Каквито и прилагателни да измисля за този празник, няма да мога да определя значимостта му, защото това е рожденият ден на българския народ. Ние имаме щастието или проклятието да сме родени от Словото. Преди да се роди славянската писменост, българското писмо, преди да бъде преведено Светото писание на разбираем за обикновените жители на Балканския полуостров език, България е имала население, което по никакъв начин не е народ, в което съвършено ясно са се откроявали траки, славяни, прабългари, всеки с езика си, всеки с културата си и тогава се ражда Словото и ги обединява. 120-150 години след раждането на Словото, на Балканите живее българският народ, говори български език, чужденците го наричат български и започва нашият път през вековете. И скоро след това се случва второто чудо - тая светлина, която избликва по българските земи, този огън, тази клада, която се разпалва, пламъците тръгват на Изток и пламва Русия, пламват племената, които населяват сегашна Украйна, и това Слово, усвоено в началото от 2-3, да кажем 5 милиона души, изведнъж става писменост на 250 милиона души.     Разговорът, за съжаление, не изисква някакви разисквания, защото трябва да признаем, че е съвършено очевидно - това което ние наричаме държава, не дооценява културата, не разбира културата. С което може би съвършено съзнателно се самоубива. Тук, за да се празнува раждането и превода на една финландска книга, дойде финландската президентка и аз я попитах: „Госпожо, бихте ли ми обяснили накратко - как Финландия преживя този ужас след Втората световна война? Вие загубихте най-храбрите си мъже. И земя ви взеха, и стопанството ви беше много зле. А сега Финландия е синоним на успех. Имате блестяща култура. За една ваша класическа книга, вие идвате в България. Все пак сте президент. Бихте ли ми обяснили това нещо?“ Тя ми каза: „Ще ви кажа само една дума – култура. Когато загубихме втората световна война. Когато бяхме на колене. Когато се събра първият парламент, моят предшественик – първият президент, каза: “Господа, събрали сме колкото можем пари, злато, пръстените на хората, обеците на жените ето тук на тази купчинка. За какво да ги дадем?” И парламентът реши да се даде за култура с едно изречение: “Господа, както сме закъсали, единствените, които могат да извадят златото от блатото това са културните, умните хора.“  И ето я Финладия. Ами вземете Япония. Единствената професия на японците, които не са задължени да се покланят на императора, са учителите. Равни са на императора. Министърът на културата на Германия ми каза: „Огромната грешка на всяко управление е да си въобразява, че оправяйки икономиката на държавата, оправя нейните проблеми. Който изоставя културата си, прави фатална грешка. Смъртоносна грешка. И това е наистина невероятната грешка, която се прави почти по целия свят. А пък у нас се повтаря всекидневно - големият проблем за духовното и материалното. Съжалявам, че съм го казвал много пъти, но пак ще го повторя. Един от отговорите защо България стои тук 15 века е “българският пояс”.  Много странно, но е точно това – военният пояс на прабългарите.  Той разделя небето от Земята. Горната част на човека, която е свързана с небето – главата, ръцете, които могат да правят добро и зло, сърцето - са на небето. Под кръста частите са на Земята. Много странно, но аз видях едно младежко хубаво общество, в което носят бели ризи и черни панталони - което е за небето и за земята. Българите са имали военен пояс, който е усвоен от много армии. Кожен хубав пояс. Чужденците не са знаели какво означава той за българите. Това е лентата, която разделя и едновременно съединява небето и Земята. И работата на колобърите /титла на прабългарски жрец - бел.ред./ е била да търси равновесие между това къде си вързваш пояса - дали човек пази равновесието между духовното и материалното. При нас това е абсолютно загубено. Казал го е Исус - дават му монетата с надежда да сбърка нещо. От едната страна е император, от другата страна е някакво божество. И той казва Божието – Богу, Кесаревото – кесарю.  Даже и Исус Христос не е избрал духовното. Той е избрал равновесието между духовното и материалното. А ние се покланяме на материалното. Когато Моисей слиза с Божиите заповеди, вижда “златното теле” и казва на евреите: вие продадохте славата си за теле, което пасе трева. Докато критерият за доброто и злото са добродетелите, докато всичко се продава - нищо не може да се оправи. Всичко се продава – нищо не се оправя.     Има една карта на правата на европееца. Първи раздел – достойнство. Тези хора, които са се събрали да решат духовната и материална съдба на Европа, са имали мъдростта да обявят достойнството за най-главната черта на цивилизацията. И не са го постигнали. Тия страшни думи, които чува Алеко Константинов от сърбина в Щатите, когато отива до Чикаго: „Парица е царица“. Това започва от семейството, от възпитанието. Семейството е огледало на обществото. Нормалното семейство е институция, в което се отглеждат деца. И майката и бащата като гледат какво се случва около тях, виждат, че всъщност това общество се управлява от благоденствието, от желанието за забогатяване. И ето го резултата. Казвате как може това нещо да се поправи? Изключително трудно. С всекидневна борба, с посочени примери като този празник на нашето слово, който ние очакваме. Като с примера на това, което се случи и се е случвало - да се припомни на хората, че то е резултат на духовното. Защото всички народи, които са убили около нас, са обръщали естествено внимание на материалното – и на армиите си, и на населението си. И какво казват победените авари като се явяват пред Крум: причината за това, че великата Аварска държава загива, е чисто морална. Държава им пропада не защото нямало войници, пълководци или храброст. Пропада, защото пропада морала, съдийството, търговията, подправката на монети. И аварите ги няма. Ние сме останали, обаче ще ви кажа нещо – не знам колко е добре и колко е лошо? Папата с тази преписка с Борис /Свети княз Борис Първи/ изказва достатъчно категорично едно неодобрение на строгостта на българските закони. Защото истината е, че хората са се наказвали със смърт. На което Борис отговаря: “Няма ли ред, няма държава.“ Всичко, което е сбъркано, трябва да бъде наказано. И са наказвали. Божидар Димитров една най-интересна мисъл изказа и я защити: Околните народи са признавали българската държава и някои от тях са се съгласявали да станат съставна част от българската държава, защото в българската държава е имало ред. Защото българите са изпълнявали договорите си. Имали са граница – на границата е имало бразда, имало е митница, имало е печати. Обаче Крумовите закони – режат се ръце, чупят се крака, убиват се хора, за да има ред. Не става въпрос да се наказва по такъв начин, но не може да бъде оставено злото да си мята полите и вятъра да му вее косите, защото този народ с тази история, с тези качества, с тази наследственост, с тези хромозоми, не заслужава съдбата, която има. Думата „справедливост“ трябва да се върне с някаква стойност. Не го заслужават хората.     Един от най-хубавите девизи, които съм срещал е девизът на Париж – нарисуван кораб, море, клати се, но не потъва. Оптимизмът е да кажеш „Корабът няма да потъне“. Той няма да потъне, защото тези, които са го конструирали навремето, хората, които са израснали с дърветата, от които е изсечен корабът, са го направили много здрав. Всичко, направено с България, е направено с дървета, които са пораснали заедно с нас – които сме поливали и кастрили. Не е толкова лесно да я изсечеш тая гора, да дръпнеш кораба към дълбините. Въпреки че се опитват. Но ако говорим за започване, то трябва да започне от училището. Защото в училището влизат едни красиви, умни хора. Аз съм говорил и не искам да повтарям, че когато идва много тежка зима, дъбовете раждат повече жълъди и израстват по-красиви дървета. Може би това, че нашите деца станаха толкова красиви и умни, това че печелят международни конкурси, това че когато се срещам с тях в залите, просто се радвам да видя такива хора. Може би това ни предупреждава, че ще прекараме тежки години, но училищата трябва да поведат шествието. Навремето писах една статия и си харесвам заглавието: „Да съберем пари да купим тоги на учителите!“. Професията на учителите, професията на лекарите във всички общества е била професия за жреци. Аз си спомням моите учители с благоговение. Трябва да им върнем мястото в обществото, което заслужават. Трябва да им поверим децата си и да им вярваме, че те наистина ще ни поведат. Учебниците, спорта, връзката с природата – от това трябва да се започне.  -----------------------------------   ", "date": "2018.05.21", "title": "Акад. Антон Дончев: Народът ни не заслужава сегашната си съдба "}
{"url": "http://epicenter.bg/article/Osmina-arestuvani-zaradi-postradalite-7-politsai-v-Plovdiv/154879/3/0", "text": "Прокурорите от Районна прокуратура-Пловдив наблюдават осем бързи производства за хулиганство, съобщиха от Апелативна прокуратура-Пловдив, предаде  News.bg .   Припомняме, по време на ММА турнир на 19 май 2018 г. в Пловдив пострадаха седем полицаи.   Задържани са осем души за срок от по 72 часа. До момента са разпитани над 25 свидетели. Търсят очевидци. В разследването са приобщени и записи от камери, събират се доказателства по делата и разследването продължава.", "date": "2018.05.21", "title": "Осмина арестувани заради пострадалите 7 полицаи в Пловдив"}
{"url": "http://epicenter.bg/article/Mazh-pochina-sled-katastrofa-v-dvora-na-bolnitsata-v-Dobrich/154892/3/0", "text": "Мъж на 51 години е загинал, а жена е пострадала при пътен инцидент в Добрич, съобщават от областната дирекция на МВР. Сигналът за инцидента е получен на 20 май около 00:50 часа   Съобщено е за катастрофирал лек автомобил \"Мини\" с добричка регистрация в двора на МБАЛ - Добрич. На място е установено, че 51-годишен мъж от град Добрич след извършен преглед в спешно отделение потегля с лекия автомобил, губи контрол над МПС и се преобръща по таван.   По първоначална информация водачът на МПС получава инфаркт, вследствие на което почива на място и предизвиква пътнотранспортното произшествие. Пострадала е и возещата се в лекия автомобил 44-годишна жена от град Добрич, която е с фрактури на лява китка и ръка. Назначена е съдебно медицинска експертиза. По случая е образувано досъдебно производство.", "date": "2018.05.21", "title": "Мъж почина след катастрофа в двора на болницата в Добрич"}
{"url": "http://epicenter.bg/article/Prokuraturata-proveryava-patnite-znatsi-i-markirovkite-predi-letniya-sezon/154900/3/0", "text": "  Върховната административна прокуратура организира проверка за законност по спазване на Закона за пътищата и подзаконови нормативни актове - Наредба № 18 от 23.07.2001 г. за сигнализация на пътищата с пътни знаци, Наредба № 2 от 2001 г. за сигнализация на пътищата с пътна маркировка и др. Това съобщиха от пресцентъра на Прокуратурата, предаде агенция „Фокус“.   В съответствие с ръководните и контролни правомощия с инспекционни действия са натоварени председателя на Управителния съвет на Агенция „Пътна инфраструктура“ - за републиканските пътища и кметовете на общини - за общинските пътища.   При проверката от ВАП се акцентира на наличието и видимостта на пътните знаци и на другите средства за сигнализиране. При установяване на конкретни случаи на ограничаване на възможността за възприемане на пътните знаци, на отделните видове табели и т. н. от посочените оправомощени органи се предприемат мерките, изискуеми от закона.   Освен това при проверката е нужно да се установи съответствието на пътната маркировка с нормативните условия, като при отклонения от тях следва спешно да се поднови.   Срокът за извършване на проверката е двумесечен и през м. юли във ВАП ще се получи обобщена информация, включваща констатирани нарушения, предприети действия, издадени актове.   Целта на проверката е осигуряване на необходими предпоставки за безопасно и удобно движение по републиканските и общинските пътища, особено в летния период на засилено използване.  ", "date": "2018.05.21", "title": "Прокуратурата проверява пътните знаци и маркировките преди летния сезон"}
{"url": "http://epicenter.bg/article/Voenen-naraga-smartonosno-plovdivski-politsay-zaradi-zhena/154901/3/0", "text": "Задържан е военнослужещ, намушкал с нож и причинил смъртта на 45-годишен мъж в Пловдив, Военноокръжната прокуратура е образувала досъдебно производство.   \"Прокуратурата ще излезе със специално прессъобщение с подробностите, работи се активно по горещи следи\", съобщи пред \"Фокус\" говорителят й подполковник Ангел Узунов.   Извършителят е сержант от бригада \"Специални сили\" в Пловдив, чието малко име е Ангел, а убитият Добромир е бил служител в полицейския участък в Сопот.   Инцидентът е станал в кв. \"Кючук Париж\" около 23,30 часа снощи, а причината е жената, с която Ангел живеел. Той изпил голямо количество алкохол и тя го докарала с колата си. Минути след това пристигнал Добромир, с когото преди време тя имала отношения и бил техен съсед. Той настоял да се разберат \"по мъжки\". Избухнал скандал, при който сержантът извадил нож и го забил в гърдите на съперника си. Пострадалият е закаран с линейка жив в УМБАЛ \"Свети Георги\", но по-късно е починал.   Задържаният е домоуправител на жилищен вход, съседите го описват като добронамерен и кротък човек, съобщи bTV. Инцидентът е станал на улицата. Жената, станала причина за драмата, също работи в полицията, съобщиха местни медии.", "date": "2018.05.21", "title": "Военен наръга смъртоносно пловдивски полицай заради жена"}
{"url": "http://epicenter.bg/article/MVR-za-zadarzhaniyat-v-Marsiliya-balgarin--Toy-e-obyaven-za-mezhdunarodno-izdirvane-prez-2012-g-/154905/3/0", "text": "Задържаният в Марсилия българин е обявен за международно издирване през 2012 г. с Европейска заповед за арест заради опит за убийство и влязла в сила 6-годишна присъда за лишаване от свобода. Това съобщиха от пресцентъра на МВР във връзка със задържания вчера 48- годишен българин в Марсилия, предаде агенция „Фокус“. Той е носил електрически материали, които може да се използват за изработване на взривно устройство.    От външното ни министерство пък съобщиха, че към момента няма потвърдени данни за подготовка на терористичен акт от страна на задържания.   По информация на Посолството ни в Париж, в Марсилия е бил задържан български гражданин във връзка с издадена в България Европейска заповед за арест.   Самоличността на задържания е установена и е известна на българските компетентни органи. Наложена му е мярка задържане под стража. По информация на дипломатическата ни мисия във Френската република към момента няма потвърдени данни за подготовка на терористичен акт от страна на задържания, уточняват от МВнР.", "date": "2018.05.21", "title": "МВР за задържаният в Марсилия българин: Той е обявен за международно издирване през 2012 г."}
{"url": "http://epicenter.bg/article/Drogiran-shofyor-bez-knizhka-blasna-politsay-v-Sofiya/154925/3/0", "text": "31-годишен шофьор без книжка е ранил полицай, докато шофирал след употреба на упойващи вещества, съобщиха от пресцентъра на МВР, предаде  bTV . Криминално проявеният мъж е задържан след преследване.   По първоначална информация, тази сутрин около 1:20 ч., служители от отдел „Пътна полиция“ подали сигнал със стоп палка за спиране на лек автомобил „Тойота Селика“. Шофьорът не се подчинил и продължил, при което наранил крака на един от униформените. След преследване по Околовръстен път, в което се включили и допълнителни полицейски екипи, в района на метростанция „Обеля“, автомобилът с двама мъже в него бил спрян. Вътре били 31-годишният неправоспособен шофьор и 17-годишен пътник. И двамата – криминално проявени. При вида на униформените 17-годишният младеж глътнал няколко таблетки, което наложило да бъде откаран в болнично заведение за промивка, където е оставен за наблюдение. Работата по случая продължава.", "date": "2018.05.21", "title": "Дрогиран шофьор без книжка блъсна полицай в София"}
{"url": "http://epicenter.bg/article/Kamion-katastrofira-na-mezhdunarodnoto-shose-v-Ruse/154927/3/0", "text": "Камион надвисна опасно над жп линия, след като катастрофира на международното шосе в  Русе,  съобщи  bTV.  Наложи се 46-годишният шофьор да бъде изваден от кабината с помощта на пожарната. За щастие, той не е пострадал, но нанесените материални щети са значителни.   Тежкотоварният камион е пътувал към граничния пункт Дунав мост, когато внезапно се е отклонил и се е врязал в стълб от тролейбусната мрежа.   При удара го е изкъртил, след което се е ударил в дърво и е продължил през разделителната ивица.   Навлязъл е в насрещното движение и е спрял напречно на платното. Изкъртени са предпазните мантинели, а жиците на цялата тролейбусна мрежа са скъсани.   Пред полицаите шофьорът е заявил, че е бил засечен от друг автомобил и това е довело до катастрофата. Заради инцидента движението бе пренасочено през града, което доведе до огромни задръствания.   От полицията засега отказват коментар до изясняване на причините за произшествието.", "date": "2018.05.21", "title": "Камион катастрофира на международното шосе в Русе"}
{"url": "http://epicenter.bg/article/3-godishno-dete-se-udavi-v-Sliven-zaradi-roditelska-nebrezhnost/154930/3/0", "text": "  3-годишно дете загина в Сливен, след като падна в шахта с отпадни води. Момиченцето било оставено без надзор, съобщи  bTV .   В неделя родителите взели детето на гости при свои близки в края на града. Часове по-късно открили, че го няма и подали сигнал до полицията.   С помощта на следови кучета детето било открито на километър от мястото, където е паднало – в пречиствателната станция до село Самуилово.   По случая е образувано досъдебно производство. ", "date": "2018.05.21", "title": "3-годишно дете се удави в Сливен заради родителска небрежност"}
{"url": "http://epicenter.bg/article/Prokuraturata--Ako-tvardeniyata-na-Ermenkov-za--otrovenata-voda--se-potvardyat---tova-e-terorizam/154939/3/0", "text": "Софийската градска прокуратура започва проверка по сигнала на ГЕРБ срещу депутата от БСП Таско Ерменков заради публикацията му, че водата в София е отровна, съобщи говорителят на главния прокурор Румяна Арнаудова.   Днес от управляващата партия подадоха сигнал срещу депутата от БСП Таско Ерменков заради фалшив сигнал за \"отровена вода\".   „Главният прокурор изпрати този сигнал за извършване на проверка на компетентната прокуратура – Софийска градска прокуратура. Доколкото в сигнала се твърди, че деянието на Таско Ерменков по публикуване на твърдение в профила си, че водата в София е отровна или заразена и затова съществува огромна опасност за живота и здравето на хората на София, сочи евентуално на престъпление по чл. 326 от Наказателния кодекс – това е за предаване по радио, телефон или друг начин, в случая чрез „Фейсбук“, на неверни повиквания за тревога“, обясни Арнаудова, цитирана от „Фокус“. Тя уточни, че започва проверка на Софийската градска прокуратура по тези твърдения, за да се съберат данни за това извършено ли е престъпление или не.   „Доколкото обаче в самия сигнал е посочено, че е възможно да е извършено и престъпление по чл. 108а, ал. 1 и това е тероризъм, в случай, че данните, които събере Софийска градска прокуратура, потвърдят това твърдение от народните представители, преписката ще се изпрати в Специализираната прокуратура, която пък е компетентна да проверява сигнали за тероризъм“, каза още Румяна Арнаудова.", "date": "2018.05.21", "title": "Прокуратурата: Ако твърденията на Ерменков за „отровената вода“ се потвърдят - това е тероризъм"}
{"url": "http://epicenter.bg/article/Prezidentat-za-konchinata-na-Angelakova--Operata-izgubi-edin-ot-nay-talantlivite-si-glasove/154920/2/0", "text": "\"С дълбоко прискърбие научих за кончината на Христина Ангелакова. Оперното изкуство загуби един от своите най-обичани и талантливи гласове\".   Това написа в социалната мрежа Фейсбук“ президентът на България Румен Радев по повод смъртта на голямата наша оперна певица. \"Незабравимите й изпълнения на престижните музикални сцени оставиха ярка следа в сърцата на многобройните й почитатели и допринесоха за световния респект към българския музикален талант. Отдадеността й към музиката – като артист и педагог, е и ще бъде вдъхновение за младите творци, посветили своите мечти на оперната сцена. България скърби за своята голяма оперна прима\", добави президентът.  ", "date": "2018.05.21", "title": "Президентът за кончината на Ангелакова: Операта изгуби един от най-талантливите си гласове"}
{"url": "http://epicenter.bg/article/Radev-polozhi-ventsi-pred-pametnitsite-na-Sv--sv--Kiril-i-Metodiy-i-na-Geroite-ot-Pleven-v-Moskva/154922/2/0", "text": "Президентът Румен Радев положи венци пред паметника на Св. св. Кирил и Методий и Паметника на героите от Плевенската епопея в Руско-турската освободителна война в Москва. Това съобщиха от прессекретариата на държавния глава.   Държавният глава е на посещение в руската столица. То започна с разговор с премиера Дмитрий Медведев. Утре предстои срещата на Радев с президента Путин, която ще се проведе в черноморската резиденция в Сочи.  ", "date": "2018.05.21", "title": "Радев положи венци пред паметниците на Св. св. Кирил и Методий и на Героите от Плевен в Москва"}
{"url": "http://epicenter.bg/article/Rumen-Petkov--Zashto-ne-se-protivopostavim-na-plana--quot-Makron-quot--chrez-evrokomisarya-ni-/154924/2/0", "text": "Президентът Радев не бе поканен на нито една от проявите около срещата на върха в София, което е еманация на агресията на ГЕРБ срещу него. Това каза новоизбраният председател на АБВ Румен Петков в интервю за Агенция „Фокус“. Според него агресията на групата на ГЕРБ към президента Радев внася допълнително институционално напрежение.   „Не знам на кого какво показваме с неглижирането и унижението на президентската институция. От това като цяло губи държавата и обществото“, коментира Петков.   Председателят на АБВ обърна внимание, че мотото на конгреса, на който той бе избран да оглави партията, е „Време за битка“. „Формулирах го съвършено ясно – битка за истината, за държавата и нейните институции. Ние сме свидетели вече години наред на унижение на парламентаризма. Българският парламент живее от скандал в скандал. Двете големи парламентарни групи ГЕРБ и БСП имат усещането за самодостатъчност и обругавайки и оплювайки се, считат, че привличат вниманието на обществото, но това всъщност води до отвращение от политиката не само у младите българи, а въобще у българите“, допълни още Румен Петков.   Защо не се противопоставим на мобилния пакет чрез еврокомисаря ни и къде са нашите евродепутати - битката не се води в ТИР-овете, а в Европарламента, коментира пакета \"Мобилност\" на ЕС новоизбраният председател на АБВ Румен Петков в интервюто за Агенция „Фокус“. Петков посочи, че АБВ ще настоява правителството да защитава една солидна политика, която отговаря на интересите на българското общество.   \"Давам примера с проблема в транспортните фирми. ЕК приема определени решения, но ние имаме комисар, той какво прави там? Защо не се възползва от възможността България да се противопостави чрез своя комисар? Значи ние нямаме комисар, или имаме някакъв разносвач на папки или слуга на чужди интереси. Това е вторият комисар, който е обида за България. Предният - Кристалина Георгиева избяга като еврокомисар по един много позорен начин\", коментира Петков. Той попита още има ли България свои евродепутати в ЕП и коментира, че това евродепутат да се качи в един ТИР и да се вози из Европа е див и вулгарен популизъм. \"Тази битка не е в кабината на ТИР-а, а в Европарламента. Ако изборът на този евродепутат е да се вози на ТИР, да бъде любезен да си вземе съответното свидетелство, което му позволява да кара този тип превозно средство, да се хваща на работа и да не пречи на Европарламента\", коментира Петков. Той добави, че много по-брутално е посегателството върху речния и водния транспорт и затова всички си мълчат. \"Ние предупреждаваме сега, че неглижирането на водния транспорт, ще доведе до един много тежък удар въобще на транспортната ни индустрия\", допълни председателят на АБВ.    ", "date": "2018.05.21", "title": "Румен Петков: Защо ГЕРБ не поканиха президента Радев на нито една проява от срещата на върха?!"}
{"url": "http://epicenter.bg/article/Ombudsmanat-Maya-Manolova-pita-KZK-za-kartel-pri-rozovarite/154928/2/0", "text": "Омбудсманът Мая Манолова ще сезира Комисията за защита на конкуренцията по подозрение за наличие на картелно споразумение в отрасъла на розопроизводството, което по думите й убива конкуренцията и сваля цените. Това съобщи самата Мая Манолова при срещата си днес на масива между гр. Сопот и гр. Карлово с местните производители на маслодайна роза, които я сигнализираха за ниската цена за изкупуване на продукцията им. Според омбудсмана е много притеснителен фактът, че седмици преди активното предаване на розовия цвят и преди кампанията се изяснява каква ще бъде цената, както и обстоятелството, че тя е еднаква за всички дестилерии и розопроизводители, без оглед качеството на розовия цвят. „Ще настоявам земеделското министерство през общинските служби по земеделие да изпрати екипи на място за всички, които искат да се регистрират като земеделски производители. Това ще ви даде възможност първо да получите финансова помощ от министерството след приключването на кампанията по беритбата и второ - да можете да си направите сдружения на земеделските производители, на розопроизводителите, с които другата година да си защитавате своевременно организирано интересите“, каза Мая Манолова. „Обещаната при края на кампанията помощ по de minimis за розопроизводителите е по 30 ст./кг, но може и да е повече, по 50 ст./кг.“, подчерта още веднъж омбудсманът нуждата стопаните да се обединяват в кооперативи, за да защитават интересите си заедно.  Манолова заяви, че е разговаряла и с ръководството на Националната агенция по приходите да започнат проверки на прекупвачите, които изкупуват на цена под 2 лв., а при установени нарушения да бъдат налагани сериозни санкции.  „Според мен няма как държавата да избяга от отговорност, да не застане зад гърба ви и да не ви подкрепи, в един толкова важен за вас момент, тъй като става дума за бранш, който е традиционен за България, който е лицето, образът на страната ни. Прекрасно е, че една от атракциите на европредседателството бе килимът от рози, който показахме на чужденците, жалко е, че съвсем буквално сме на път да потъпчем един от най-красивите символи на страната ни - българската роза“, акцентира омбудсманът. В тази връзка Манолова подчерта, че е крайно време държавата да създаде правила за бранша, като приеме в най-кратки срокове проект на Закон за розата, както и да се намеси срещу вноса на продукти, които замърсяват и компрометират българското розово масло. По-късно омбудсманът се срещна и с розопроизводителите от Община Стрелча, които заплашват с поредна блокада на пътя към гр. Панагюрище. ", "date": "2018.05.21", "title": "Омбудсманът Мая Манолова пита КЗК за картел при розоварите"}
{"url": "http://epicenter.bg/article/Vizhte-SNIMKI-ot-poseshtenieto-na-prezidenta-v-Moskva/154926/2/48", "text": "Президентът на България Румен Радев е на първото си посещение в Русия. В българската делегация са съпредседателят на „Групата за приятелство България - Русия“ в Народното събрание Красимир Велчев, председателят на Комисията по икономическа политика и туризъм Петър Кънев, представители на местната власт, учени, общественици и културни дейци. Президентът е придружаван от съпругата си Десислава.   Румен Радев определи посещението си като пробив, защото е първото такова посещение след продължително прекъсване. Днес българският държавен глава се срещна с руския премиер Дмитрий Медведев в Москва, а утре ще посети колегата си Владимир Путин в Сочи.   \"Визитата ми вече дава резултат. В последните седмици българското правителство излезе от летаргията по отношение на Русия. Вече има емоции за съживяване на проекта АЕЦ \"Белене\", което предполага и руско участие\", каза Радев. Той определи действията на правителството като похвални, но недостатъчни.   \"Положителният импулс от тази среща трябва да бъде използван по най-добрия начин от българското правителство\", обяви Радев.   Премиерът на Руската федерация Дмитрий Медведев съобщи, че се подготвя визитата на българаския му колега Бойко Борисов. Новината изненада българския посланик в Москва.   Румен Радев попи лично впечатления от руската столица след разговорите си с премиера на Русия Дмитрий Медведев. Българският президент седна да пие кафе със съпругата си Десислава в центъра на Москва. Държавният глава пробва как правят италианско еспресо на две крачки от Кремъл.   Заведението, което избра президентската двойка се намира точно зад Кремъл. Депутатите от БСП Петър Кънев и от ГЕРБ Красимир Велчев, които са част от българската делегация, решиха да направят пешеходна разходка из руската столица.   По-късно през деня в Большой театър президентът ще присъства на оперната постановка „Зигфрид“ от Рихард Вагнер на Софийската опера и балет. В сградата на българското посолство в руската столица Румен Радев ще разговаря с видни български и руски културни дейци и общественици. По време на посещението си в Русия българският президент е придружаван от своята съпруга Десислава.", "date": "2018.05.21", "title": "Вижте СНИМКИ от посещението на президента в Москва"}
{"url": "http://epicenter.bg/article/Borisov-vazlozhi-izgotvyaneto-na-mehanizam-za-izplashtane-na-zaplatite-v-bolnitsite-v-Lovech-i-Vratsa/154934/2/48", "text": "Министър-председателят Бойко Борисов разпореди на министрите на финансите и на здравеопазването да предложат механизъм, който да гарантира редовното изплащане на възнагражденията на лекарите и медицинския персонал в болниците във Враца и в Ловеч, въпреки наложените на лечебните заведения запори от кредиторите им. Общата сума на дължимите заплати за месеците февруари-април в МБАЛ „Хр. Ботев“ и МБАЛ „Параскев Стоянов“ са в размер на 1 873 113 лв.   Това съобщиха от Правителствената информационна служба.   В разговор с двамата министри премиерът посочи, че разбира техните аргументи като финансисти, но не може да допусне професионалисти, положили висококвалифициран труд, да бъдат лишени от добросъвестно изработените си заплати. Демотивирането на тези специалисти би могло да има тежки последици за здравето и живота на хората в областните центрове и в областите Враца и Ловеч, посочи Борисов.   Той подчерта, че спазването на финансовата дисциплина по отношение разходването на публични средства е основен фактор за гарантирането на адекватни здравни грижи, но контролните функции не са задължение на редовия медицински персонал и той не може да бъде държан отговорен за действия или бездействия на ръководствата на болниците. Министър-председателят настоя за по-строг контрол върху законосъобразността на сключваните от лечебните заведения договори и изрази очакване, че виновните за лошото финансово състояние на болниците в Ловеч и Враца ще понесат отговорността си.   След разговора с премиера Борисов и в резултат на анализите, направени от страна на министерствата на финансите и на здравеопазването, на заседанието на правителството в сряда министърът на здравеопазването ще предложи осигуряване на необходимите средства за разплащане на просрочените задължения за възнаграждения и осигурителни вноски на медицинския персонал и служителите от двете болници. Приемането на това решение ще защити в максимална степен обществения интерес и ще гарантира нормалното функциониране на лечебните заведения.", "date": "2018.05.21", "title": "Борисов възложи изготвянето на механизъм за изплащане на заплатите в болниците в Ловеч и Враца"}
{"url": "http://epicenter.bg/article/Gaf--I-v-MON-dopuskat-pravopisni-greshki/154940/2/0", "text": "На фона на данните, че близо половината от българите не разбират езиковото правило за пълен и кратък член, Министерството на образованието и науката направи грандиозен гаф. Оказва се, че и във ведомството има незнаещи, констатира Канал 3.   Сайтът на МОН излезе с предварителна информация относно датата и часа на провеждането на матурите по Български език и литература.    \"Изпита ще може да започне на 21.05.2018 10.00\", гласи съобщението на просветното ведомство. В него обаче е допусната граматическа грешка при членуването на подлога - \"Изпита\". Разбира се, правилното изписване е \"Изпитът\".", "date": "2018.05.21", "title": "Гаф! И в МОН допускат правописни грешки"}
{"url": "http://epicenter.bg/article/Radev--S-premiera-Medvedev-vazobnovihme-dialoga-mezhdu-Balgariya-i-Rusiya-na-nay-visoko-nivo/154941/2/48", "text": "„Тази среща е пробив, защото възобновява диалога между България и Русия на най-високо ниво след продължително прекъсване“. Това заяви държавният глава Румен Радев днес в Москва пред журналисти след срещата си с министър-председателя на Руската федерация Дмитрий Медведев. Срещата между двамата продължи два пъти повече от предвиденото и с нея започна работното посещение на българския президент в Русия.   „Визитата ми вече дава резултат. В последните седмици българското правителство излезе от летаргията по отношение на Русия. Знаете, че вече има анонси за съживяването на проекта АЕЦ „Белене“, което предполага и руско участие“, посочи президентът. По думите на държавния глава, проведеното наскоро посещение на българския министър на енергетиката в Русия е похвално, но и недостатъчно. „На първо място, положителният импулс от тази визита, която правя с премиера Медведев и с президента Путин утре, трябва да бъде използван по най-добрия начин от българското правителство“, призова президентът. Румен Радев подчерта, че тези срещи отварят възможности за работа на министрите от двете държави. „Затова очаквам, и тук вече премиерът Медведев се ангажира, есента, най-вероятно септември, да се състои отлаганата от години 16-а сесия на Междуправителствената комисия по икономическо и научно-техническо сътрудничество. Там вече в конкретика всички проекти трябва да се разглеждат и съответно да се вземат решения по тях“, добави президентът. Държавният глава посочи също така, че средата за сигурност остава сложна и ЕС осъзнава необходимостта от директни доставки на природен газ в държавите-членки на съюза. „Затова аз призовавам правителствата на двете държави да преразгледат още веднъж възможността за пряка доставка на руски газ през Черно море в България, разбира се, с Европейската комисия“, каза Румен Радев и открои като пример в това отношение проекта „Северен поток“. В отговор на въпрос дали на срещата са били обсъдени наложените от ЕС на Русия санкции, президентът отбеляза, че темата не е била коментирана, но санкциите не са повод за замразяване на отношенията. „След два дни тук ще бъде президентът на Франция, която за миналата година успя да измести Германия като пряк инвеститор № 1 в Руската федерация. Франция има стокообмен с Русия за миналата година от 16 млрд. долара, а Германия - стокообмен около 50 млрд. евро. Нека сами да си направим извод за санкциите“, посочи Румен Радев. „Моето мнение за санкциите го знаете, но това е въпрос от компетентността на Европейския съвет, където България се представлява от министър-председателя“, каза още Румен Радев. Пред представителите на медиите Румен Радев посочи, че има въпроси, на  които трудно би се намерило решение, но не трябва да се бяга от диалог. Като такъв президентът Радев открои лицензионния режим за производство на военна техника, въоръжение и резервни части по спогодба между НРБ и СССР. По думите му, тук България има своите определени интереси и както е обяснил откровено на премиера Медведев, „българският военнопромишлен комплекс е важна част от българската икономика“. „Има изисквания на руската страна, които са неприемливи за нас и България трябва да отстоява своите интереси“, подчерта Румен Радев. Като пример той открои претенцията България предварително да съгласува с руската страна продажба на произведена у нас военна техника и въоръжение в други държави. „Това за нас е неприемливо.  Много ясно го обясних на премиера Медведев, но това не означава, че не трябва да има диалог и намиране на решение, което е взаимноизгодно и за двете страни“, добави още президентът. В Москва Румен Радев поднесе венец пред паметника на Светите братя Кирил и Методий и отдаде почит пред паметника на героите от Плевенската епопея в Руско-турската Освободителна война от 1877-1878  г. По-късно през деня в Болшой театър държавният глава и неговата съпруга ще присъстват на оперната постановка „Зигфрид“ от Рихард Вагнер на Софийската опера и балет. В сградата на българското посолство в руската столица Румен Радев ще разговаря с изтъкнати български и руски културни дейци и общественици. Утре в Сочи българският държавен глава ще се срещне със своя руски колега президента Владимир Путин.", "date": "2018.05.21", "title": "Радев: С премиера Медведев възобновихме диалога между България и Русия на най-високо ниво (видео)"}
{"url": "http://epicenter.bg/article/Konstantin-Prodanov--Smyanata-na-lidera-na-ABV-e-zayavka--che-e-nuzhen-po-agresiven-stil/154944/2/0", "text": "С промяната в лидерския пост на АБВ се дава заявка, че е необходим по-агресивен стил. Това каза в предаването „Лице в лице” по БТВ вече бившият председател на АБВ Константин Проданов. На 19 май на третия редовен конгрес на партията за лидер беше избран Румен Петков.  По думите на Проданов в случая няма драма, интрига или скандал. „Моят мандат изтече и не поставих кандидатурата си за следващ. Това не е импровизация, а обмислен ход, резултат от трезв анализ и колективно решение на цялото ни ръководство”, обясни той.  Според него това е по-скоро осъзната необходимост, че политическата ситуация е променена и е необходима нова тактика. „Дошло е време за битка, ситуацията се е променила доста радикално в посока към повече агресия, повече настъпателност, повече крясък”, отбеляза бившият партиен лидер.  „Аз съм по-скоро дипломат и експерт. Има време за дипломатите и експертите, има време и за тези, които са калени в битките”, призна Проданов.  „Преценявам, че моето КПД е по-скоро в ролята ми на посланик на добра воля при разговорите с левите формации, при експертните разговори – там е моята сила”, подчерта той. „Румен Петков е човек на действието, моят стил е по-аналитичен”, обобщи Проданов.  ", "date": "2018.05.21", "title": "Константин Проданов: Смяната на лидера на АБВ е заявка, че е нужен по-агресивен стил"}
{"url": "http://epicenter.bg/article/Borisov-na-sreshta-s-Plenkovich-i-Poroshenko-prez-uikenda/154948/2/0", "text": "Премиерът Бойко Борисов ще бъде на посещение в Хърватия и Украйна през уикенда. В събота в Загреб той ще се срещне с хърватския си колега Андрей Пленкович. Очаква се двамата да обсъдят приоритетите на българското председателство на Съвета на ЕС, като наблегнат на евроинтеграцията на Западните Балкани, пише „Монитор“.   Борисов и Пленкович обсъдиха темата миналата седмица преди срещата на върха на ЕС в София. Тогава хърватският премиер изтъкна важността развитието на региона да бъде в дневния ред на ЕС. Той потвърди, че Хърватия ще инициира следваща среща на върха през 2020 година. Желанието му е тя да направи преглед на напредъка по проектите, стартирали в резултат на инициативата на БГ председателството на ЕС и да даде по-нататъшен тласък на процесите на сближаване на страните от региона с останалите държави в Европа.   В събота вечерта пък Борисов ще гледа на живо любимия си отбор Реал Мадрид, който е финалист в тазгодишното издание на Шампионската лига. Финалът между Белия балет и Ливърпул ще бъде на Олимпийския стадион в Киев. Премиерът ще проследи мача в компанията на украинския президент Петро Порошенко. Очаква се преди двубоя той да се срещне и с част от управата на Реал Мадрид. Борисов има почетна членска карта на испанския клуб, връчена му от бившия президент на тима Рамон Калдерон през 2007 година. Когато има възможност министър-председателят посещава важните мачове на Реал.   Преди това Борисов ще бъде на аудиенция във Ватикана при Негово Светейшество папа Франциск по случай 24 май-Деня на българската просвета и култура и славянската писменост. Това ще е втората среща на Борисов с папа Франциск. Последната му визита във Ватикана бе преди три години, като в делегацията си той взе двама министри и седем депутати.   Тогава Борисов занесе на папата хранителница с изобразено успението на Свети Иван Рилски, в която от филигранно сребро бе поставен камък от гроба на светеца. На свой ред папа Франциск поднесе на премиера плакет с изобразен ангел, държащ двете земни полукълба. През 2010 година пък Борисов бе приет от папа Бенедикт XVI, а през 2002 година като главен секретар на МВР се срещна с папа Йоан Павел II, когато той бе на посещение у нас.   На връх рождения си ден 13 юни Борисов ще посети и Израел.  ", "date": "2018.05.21", "title": "Борисов на среща с Пленкович и Порошенко през уикенда"}
