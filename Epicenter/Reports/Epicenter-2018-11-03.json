{"url": "http://epicenter.bg/article/Vremenniyat-shef-na-v---quot-Duma-quot--Otkade-nakade-Gergov-i-Ovcharov-shte-mi-kazvat--che-sam-negramoten-/167313/2/0", "text": "Няма да им позволя да бъда движеща се мишена, нямам намерение да им позволявам да ми се качват на главата. Откъде накъде Румен Овчаров или Георги Гергов ще ми четат лекции по морал и ще използват квалификации \"некомпетентен\", \"неграмотен\"? Нека да бъде ясно, ще го кажа и не искам да влизам в обяснения и подробности: атаката е срещу лидера Корнелия Нинова и Изпълнителното бюро на Партията. Това заяви в предаването \"Офанзива\" на Канал 3 Йордан Мичев, изпълняващ длъжността главен редактор на вестник \"Дума\"   \"Какво разбират те, откъде накъде те ще ми четат лекции по морал? Били са. Дали времето им е свършило? Вие го казахте\", отвърна той на подхвърляне на водещия по повод писмото срещу назначаването му, подписано от 50 известни фигури но БСП.   \"Не се възприемам като острие на атака, искам да си върша работата, тя е отговорна, много тежка, имам достатъчно занимания, за да се занимавам с това\", каза Йордан Мичев, като увери, че не се чувства като човек, който ще доведе до най-сериозния вътрешен конфликт в партията. \"Представят се черни, апокалиптични сценарии, но не мисля, че ще се стигне дотам\", сподели той.   \"В БСП винаги е имало легендарни фигури. И като не могат да атакуват директно, използват една леко странична мишена като мен, за да атакуват лидера (Корнелия Нинова) и Изпълнителното бюро на партията\", разшифрова той истинската мишена на подписката.   Йордан Мичев отхвърли категорично както определението в некомпетентност, така и тезата, че бил \"протежиран в тесен кръг\". \"Какво значи \"протежиран в тесен кръг\"? Кой ме доведе във в. \"Дума\" - говорили сме с Кирил Добрев, с Деница Златева, това не е тайна за никого. След това се видях и с Корнелия Нинова, казах какви са ми вижданията за вестника, обясних какво не ми харесва, какво искам да променя ,че той трябва да влезе в 21-и век, че трябва да влезе в социалните мрежи\", разказа предисторията на назначението си Йордан Мичев.", "date": "2018.11.03", "title": "Временният шеф на в. \"Дума\": Откъде накъде Гергов и Овчаров ще ми казват, че съм неграмотен?"}
{"url": "http://epicenter.bg/article/Arhangelova-zadushnitsa-e-/167270/2/0", "text": "В първата събота преди големия празник Св. Архангел Михаил, Архангеловден, православната църква почита Архангеловата задушница. Тя е сред трите най-големи задушници и се нарича още Архангелска задушница, Хрангеловото одуше и Рангелова задушница.   На този ден в храмовете се извършва литургия за упокой, след което се служи обща панихида, по време на които се пали свещ и се отправят молитви за душите на мъртвите.   На Архангелова задушница почитаме и паметта на войниците и офицерите, които са жертвали живота си за свободата на България, поради което денят е известен още като Мъжка задушница.   Значението на Задушница е голямо. Това не е само ден, в който близките и роднините на покойника се събират край гроба му, за да \"ядат и пият\". Поменът, който се прави, е и възпоменание на живите за починалия, че не е забравен. Според богослови това е връзката между земната и небесната Църква.   Задушница се основава на вярата в безсмъртието на душата и във възкресението на мъртвите. Според думите на Спасителя умрелите не умират в истинския смисъл на думата, а преминават при смъртта си от земния във вечния живот. Затова на тях - вечно живите в Бога - отдаваме почит и признание при всеки помен и на задушниците през годината. По стара българска традиция, съботните дни са наречени на мъртвите. Жените отиват на гробищата на починалите си близки рано сутринта, за да раздадат варено и жито и хляб за \"Бог да прости\".   Обичаят се спазва от векове, като в него заедно с православните догми се преплитат древни практики и ритуали. Своите мъртви близки са почитали и живелите по българските земи римляни, траки, славяни и прабългари.   Римляните, например, са покривали гробовете с рози и са давали обеди за помен, а траките ни засвидетелстват своята почит, оставяйки ни като наследство многобройните могили по нашите земи.   На Архангелова задушница се раздават варено жито, хляб или пита, вино, плодове, сладкиши и бонбони. Така наречените раздавки или подавки се раздават не само на близките, но и на съседите, както и на хората в гробищния парк. Неслучайно виното и житото присъстват на всяка една задушница. Виното символизира Христовата кръв и тайнството на светото причастие, а житото е символ на бъдещото ни възкресение. На гроба на покойника не се оставя храна.   Прикадяването на гроба с тамян заема особено място по време на Архангеловата задушница, поради вярването, че прогонва дявола и злите сили. Близките палят свещи като символ на неугасващия спомен за починалия. Най-възрастната жена прелива с вино и вода, след което разчупва хляба. Първата хапка от него се оставя на гроба, а останалият се раздава на присъстващите с думите \"Бог да прости\". В църковния ни календар има три големи задушници, които се почитат винаги в съботен ден - една седмица, преди да започнат трите постни периода в годината. Голямата задушница е седмица преди Месни Заговезни и осем седмици преди Великден, Черешовата задушница е преди Петдесетница, а Архангеловата задушница се почита седмица преди Архангеловден.   И трите са подвижни, тъй като зависят от най-големия християнски празник, Възкресение Христово, чиято дата също е променлива, тъй като зависи от първото следмартенско пълнолуние.", "date": "2018.11.03", "title": "Архангелова задушница е!"}
{"url": "http://epicenter.bg/article/Andrey-Raychevv--Prez-may-ili-po-skoro-prez-septemvri-shte-imame-predsrochni-izbori/167272/2/0", "text": "  До майските избори има още 20 седмици и всяка седмица ще има скандали – предстоят ни още 20 такива скандала, добави той.   Причината Патриотите да са във фокуса на скандалите е, че арогантността на Валери Симеонов гръмна. Той влезе в телевизията с една сцена с баба, която пресичаше границата и за която каза, че си знаела правата. Арогантността, която притежава, не е нещо ново, тя просто гръмна. Той просто си намери майстора. Най-после привлече вниманието и върху него се стовари мълнията на общественото мнение, заяви Райчев.   Парламентът изпада в криза, защото Нинова и ДПС започват да показват силата си. Силата им е там, че те излизат от парламента и той не може да функционира без Марешки, посочи политическият анализатор.   По думите му проблем за управляващата коалиция е и външнополитическата ориентация на партиите в коалицията Обединени патриоти. Не че Сидеров и Симеонов са несъвместими като личности, но единият вика \"Крим е руски\", другият – \"Русия е окупатор\". Въпрос на шах е, в момента Борисов си мисли: \"Трябва ни друг съюзник, тези не стават за нищо\". Май или септември догодина ще има двойни избори, така не може да се управлява, подчерта Андрей Райчев.   Той коментира и скандала с арестите в Агенцията за българите в чужбина. Мислехме си, че македонците и бесарабските българи са българи, но и в двата случая вече не е така. Оказа се, че като отвориш тази бутилка с шампанско (Македония – б.р.), вътре няма нищо – изветряла е. Те са отделна нация, малка част от тях отчасти имат желание да станат българи. България е проляла реки от кръв за Македония, но независимо от това е време да се разделим с тази илюзия. Ние не тръгнахме с нов подход. Вместо да раздаваме паспорти, трябва да направим университет и телевизия там – да виждат какво сме ние сега, каза още социологът.", "date": "2018.11.03", "title": "Андрей Райчев: През май или по-скоро през септември ще имаме предсрочни избори"}
{"url": "http://epicenter.bg/article/Tsvetanov--BSP-imat-tezhki-vatreshni-problemi--veche-dori-se-pravyat-podpiski-sreshtu-Korneliya-Ninova/167285/2/0", "text": "По време на Българското председателство на Съвета на ЕС европейското бъдеще на страните от Западните Балкани се върна трайно в дневния ред на Европа след 15-годишно отсъствие. Това не бе успех на Бойко Борисов или ГЕРБ, това бе успех за цяла България. Каква бе оценката на БСП и президента Румен Радев – те неглижираха целия принос на България за осигуряването на европейска перспектива за страните от региона.   Това заяви председателят на ПГ на ГЕРБ и зам.-председател на партията Цветан Цветанов по време на откриването на седмата политическа академия на Жени ГЕРБ „Национално управление и сигурност. Политика на европейска свързаност в контекста на присъединяването на Западните Балкани“. Форумът се провежда във Велинград и се организира съвместно от Жени ГЕРБ, Фондация „Конрад Аденауер“ и Сдружение „Граждани за европейско развитие на България“.   „Когато в началото на европредседателството заложихме темата за Западните Балкани като наш основен приоритет, много хора бяха скептични за реализирането на тази амбициозна цел. След като обаче Европа възприе виждането, че тя се нуждае от приобщаването на този регион, темата за Западните Балкани се настани трайно в дневния й ред“, обясни Цветанов, като отбеляза, че щом тази тема продължава да бъде актуална в рамките на австрийското председателство и ще бъде сред приоритетите и на румънското – то това значи, че България си е свършила добре работата.   По думите на председателя на ПГ на ГЕРБ България е доказала лидерските си качества и се е превърнала в много сериозен фактор както на Балканите, така и в ЕС. „Вчерашната среща в Евксиноград е доказателство за думите ми. Бяха направени изключително сериозни послания за по-голяма свързаност между участниците в срещата. Тази свързаност на свой ред означава – повече бизнес, повече туризъм, повече приходи и по-голяма заетост“, подчерта той.   Пред дамите от ГЕРБ, Цветанов сподели мнението си, че хубавите новини в България остават в сянката на дори най-малките проблеми и подчерта, че е важно да променим мисленето си и да имаме очи за хубавите неща, които се случват, а те не са малко. „БСП предлагат само скандали, агресия, фалшиви новини, но не и алтернатива. Това не подхожда на една опозиция“, коментира зам.-председателят на ГЕРБ. Той сподели учудването си как една партия може да претендира, че е алтернатива при положение, че отсъства от дебатите в Народното събрание, където има възможността да задава своите въпроси и към изпълнителната власт.   „БСП имат тежки вътрешнопартийни проблеми. Вече дори се правят подписки срещу лидера Корнелия Нинова и нейното еднолично управление и афинитет към конфронтацията. Стигна се дотам, че хората с различно мнение в БСП да се нарочват като симпатизанти на ГЕРБ“, каза Цветанов. По думите му практиката депутати от БСП да представят „Визия за България“ в области, от които те не са избрани, е странна. „На депутатите от БСП проблемите на местните хора са им чужди“, уточни той.   Цветан Цветанов изтъкна, че днес държавата е стабилна и това личи ясно от бюджета за 2019 г. „В управленската ни програма бе заложено в края на мандата през 2021 г. БВП да достигне 120 млрд. лв. Само за следващата година той ще бъде 116 млрд. лв., а очакванията са през 2021 г. да е 130 млрд. лв. Това говори от една страна за добре работеща икономика, а от друга за отлична събираемост на приходите“, отбеляза председателят на ПГ на ГЕРБ и допълни, че в бюджета за 2019 г. са заложени повече средства във всички сектори.   Зам.-председателят на ГЕРБ бе категоричен, че европейските избори догодина ще покажат какво ще е бъдещето на Европа. „Ние сме част от политическото семейство на ЕНП, защото това е партията, която е отговорна и прави реални политики в интерес на гражданите“, уточни Цветанов. Той попита защо Корнелия Нинова вече не говори за кохезионна политика и не призовава да подражаваме на страните от „Вишеградската четворка“ и обвърза този факт с изнесените данни, че въпреки по-ниския бюджет на ЕС за кохезионна политика, България ще получи с 8% повече.   „Важно е на европейските избори да запазим водещата си позиция и това ще ни помогне за нова победа на местния вот. След победата ни през 2015 г. българските общини се превърнаха в строителни площадки благодарение на европейската солидарност и добрата екипна работа на местната власт със законодателната и изпълнителната“, подчерта зам.-председателят на ГЕРБ.   Цветан Цветанов сподели, че за него винаги срещите с ЖГЕРБ са много вълнуващи, защото за съвременното общество жените са най-важни. „Вие дарявате живот, пазителки сте на дома и имате способността да взимате най-правилните решения“, изтъкна той.", "date": "2018.11.03", "title": "Цветанов: БСП имат тежки вътрешни проблеми, вече дори се правят подписки срещу Корнелия Нинова"}
{"url": "http://epicenter.bg/article/Rachkov-i-Zueka-shte-izpitvat-finalistite-v-kampaniyata-na-MRRB--Moyat-grad-e-moyata-krepost-/167286/2/0", "text": "В София ще се състои големият финал на образователно-патриотичната кампания на Министерството на регионалното развитие и благоустройството „Моят град е моята крепост“.   От 11 в неделя – 4 ноември, в зала 1 на НДК, известните актьори Димитър Рачков и Васил Василев - Зуека ще „изпитват“ в нови три кръга с въпроси и задачи победителите от полуфиналите на надпреварата. Министърът на регионалното развитие и благоустройството Петя Аврамова ще е председател на журито, което ще оценява учениците.   До финала достигнаха отборите на областите Шумен, Перник, Кърджали и Монтана, които победиха в регионалните състезания по области. Домакини на полуфиналите бяха градовете Шумен, Кюстендил, Сливен и Габрово.   Партньор на инициативата, която се финансира по мярката за техническа помощ на Оперативна програма „Региони в растеж“ 2014-2020 г., е Министерството на образованието и науката.", "date": "2018.11.03", "title": "Рачков и Зуека ще изпитват финалистите в кампанията на МРРБ „Моят град е моята крепост“"}
{"url": "http://epicenter.bg/article/Krasimir-Dachev--Privatizatsiyata-imashe-i-banditski-i-politicheski-privkus/167287/2/0", "text": "Предприемачът Красимир Дачев заяви в предаването „Тази събота”, че е ставал свидетел на разграбването на предприятия, не само по времето на масовата приватизация, но и днес.   „Приватизацията трябваше да започне първия ден след промените, не да чакаме 10 години. Трябваше да започне и контролът, но как да почне контрол, като за тези 10 години, предприятията бяха оглозгани. В „Полимери” е имало нещо вътре, всичко беше занулено, бяха едни големи черни дупки. Първото, което взех – предприятие, което прави 40 млн. долара годишно, го заварих с 28 млрд дълг. Те си бяха избрали за председател на Управителния съвет шефа на местната банка, като им трябват пари, получават от банката кредит – без никакво обезпечение”, посочи Дачев.   Бизнесменът заяви, че е купувал от Николай Банев натриева основа, а сега я купува от чужбина. Той допълни, че къщата на семейството, която беше показана в медиите, е била негова.   „Тя е моя къща, аз я правих за фирмена резиденция. Видя ми се много, ядосаха директорите и им казах, че няма да имат фирмена резиденция в София, като дойдете ще спите по хотелите. Аз бях направил на всеки един директор по един малък апартамент. Дори преди да я довърша си бях направил хеликоптерна площадка, за да не губя време да обикалям.  Банев плати 3,5 млн. евро”, посочи бизнесменът и допълни, че е проява на лош вкус показването на къщата и вещите на Баневи.   „Приватизацията имаше и бандитски и политически привкус, има голяма разлика между масовата приватизация и касовата приватизация, при която се задължаваш да правиш инвестиции, да запазиш работните места. Букетът е от всичко, но много закъсня, много е късно да си говорим за нещо, случило се преди 20 години”, каза Дачев.   Предприемачът коментира, че желанието на Иван Костов за реанимация на българската икономика чрез приватизация е било правилно, но прилагането му – не.   „Нямаше алтернатива, предприятия, които бяха загробени, аз познавам хиляди, работил съм и с „Химко”, купувал съм и от там суровина. Няма земна сила, която да го оправи, когато няма концентрирана критична маса от политическа воля да стане това нещо”, заяви Дачев.", "date": "2018.11.03", "title": "Красимир Дачев: Приватизацията имаше и бандитски и политически привкус"}
{"url": "http://epicenter.bg/article/Korneliya-Ninova--V-petak-spasihme-sobstvenitsite-na-stari-koli-ot-nov-danak/167289/2/0", "text": "Председателският съвет към Националния съвет на БСП заседава по Бюджет 2019-алтернативата. Вече става традиция БСП да предлага алтернативен бюджет на управляващите. Той ще бъде подложен на широко обществено обсъждане в понеделник. В него ще вземат участие синдикати, професионални организации, учени, депутати и членове на Националния съвет на БСП, както и коалиционни партньори.  Това заяви лидерът на БСП на председателите на съвети на партията.   \"Като не се регистрирахме в петък в НС, спасихме над 2,5 млн българи от новия данък върху старите коли. Не се съмняваме, че ГЕРБ и ОП ще си го приемат, но няма как с нашите гласове да им осигурим кворум за поредното бъркане в джоба на най-бедните хора. Що за стабилно управление е това, което разчита на гласовете на опозицията, за да вдигне данъците на хората. Няма как да стане. Оставете ги тях. Това мнозинство и правителство е на финала. Нека видим ние какво можем да направим след тях, защото навсякъде е разруха - и в здравеопазване то , и в социалната сфера, и в сигурността на гражданите”, каза още соцлидерът.   Председателите на съвети обсъдиха финансовите, икономически те  и социални те  параметри на алтернативния бюджет на БСП. Особено внимание се обръща на демографската катастрофа и политиките за младите хора и децата -семейно подоходно облагане, безплатни учебници до 12 клас.   \"Как можеш да кажеш, че това е най-социалният бюджет, когато си замразил 12 социални плащания за майки, за отглеждане на дете от работещи майки и т.н. Другата най-уязвима група-пенсионерите, отново оставяш само с швейцарско правило, при положение, че цените на газ, парно, вода, ток, всичко се качва. Отново внасяме предложение за преизчисляване на всички стари пенсии с ясни разчет , и откъде ще дойдат парите\",  коментира Нинова.   Председателският съвет направи последен преглед на алтернативните мерки, преди внасянето им от народните представители.", "date": "2018.11.03", "title": "Корнелия Нинова: В петък спасихме собствениците на стари коли от нов данък"}
{"url": "http://epicenter.bg/article/Tsvetanov-prizova--Da-promenim-misleneto-si--da-imame-ochi-za-hubavoto--a-ne-za-nay-malki-problemi/167290/2/0", "text": "Кавър версия на превърналата се в крилата фраза на Симеон Сакскобургготски, че българинът трябва да си смени чипа, предложи днес зам.-шефът на ГЕРБ Цветан Цветанов.   Той говори на седмата политическа академия на Жени ГЕРБ „Национално управление и сигурност. Политика на европейска свързаност в контекста на присъединяването на Западните Балкани“, която се провежда във Велинград.   Пред дамите от ГЕРБ, Цветанов сподели мнението си, че хубавите новини в България остават в сянката на дори най-малките проблеми и подчерта, че е важно да променим мисленето си и да имаме очи за хубавите неща, които се случват, а те не са малко. „БСП предлагат само скандали, агресия, фалшиви новини, но не и алтернатива. Това не подхожда на една опозиция“, коментира зам.-председателят на ГЕРБ.   Той сподели учудването си как една партия може да претендира, че е алтернатива при положение, че отсъства от дебатите в Народното събрание, където има възможността да задава своите въпроси и към изпълнителната власт.   Шефката на дамската организация Ирена Соколова заяви, че „н ие сме най-голямата женска политическа организация“.  “В нашата работа няма екстремизъм, противопоставяне  и  фалшиви новини .  ПП ГЕРБ е партия на истината и истинското”,  каза тя.   „От Жени ГЕРБ работим по всички теми и водим диалог с всички политически сили и социални групи. Внасяме добавена стойност във всички сфери“, изтъкна председателят Ирена Соколова. По думите й дамите от ГЕРБ са винаги готови да помогнат на всеки, който има нужда от разговор, партньорство или за провеждането на инициатива. „Ние сме специален партньор. Това е седмата ни академия и имаме амбицията да провеждаме такива форуми и занапред“, сподели пред дамите Соколова.   Областният координатор на ГЕРБ-Пазарджик Найден Шопов благодари на жените от ГЕРБ за тяхната активност във всички сфери на обществения живот. „На седмата академия на ЖГЕРБ ще продължим да обменяме опит и да доказваме, че ГЕРБ е най-добре организираната партия в страната и сме способни да носим отговорност за управлението на България“, посочи той.   Според Шопов вече е аксиома това, че успешните политики и модели преминават през ярко присъствие на жени в управлението. „ГЕРБ е партия, която дава широка възможност на жените да участват активно в обществения и политическия живот на страната, да бъдат на високоотговорни позиции и да вземат ключови решения за развитието на България. Смятам, че няма друга политическа сила, която да разполага с толкова висок интелектуален и експертен капацитет от представителки на нежния пол“, посочи областният координатор на ГЕРБ-Пазарджик.", "date": "2018.11.03", "title": "Цветанов призова: Да променим мисленето си, да имаме очи за хубавото, а не за най-малки проблеми"}
{"url": "http://epicenter.bg/article/-Bebe-na-16-dni-pochina-v-haskovskata-bolnitsa/167278/3/0", "text": "  Момченцето е било докарано по спешност в отделението в критично състояние. Сигналът е бил подаден на телефон 112 от бащата на детето, който го е предал на екип с линейка на бензиностанция в Харманли. На път за хасковската болница детето е било реанимирано. Въпреки усилията на лекарите в отделението, бебето е починало, предаде Haskovo.info   Според медиците детето е починало от лошо гледане. То е било инфектирано, охладено и най-вероятно задавено.   Трупът на детето е откаран за аутопсия в Съдебна медицина, откъдето трябва да установят причината за смъртта.   От полицията водят разследване по случая.", "date": "2018.11.03", "title": " Бебе на 16 дни почина в хасковската болница"}
{"url": "http://epicenter.bg/article/Bogat-tast-na-kmet-pravi-parvata-v-Balgariya-klanitsa-za-eleni/167297/4/0", "text": "Един от най-богатите бизнесмени не само в Благоевградско - Росен Чаталбашев , който е тъст на кмета на Белица Радослав Ревански, прави първата в България кланица за елени. Новото начинание на Чаталбашев от Гоце Делчев, се строи в землището на община Белица и процедурата по строежа на кланицата вече се финализира.   Фирмата на Чаталбашев “Агропромдейн-Каваците” ЕООД, основана преди 10 г. с 5000 лв. капитал и адрес на управление в Асеновград, завчера получи разрешително по Приложение № 2 към чл. 6 от Наредбата за оказване на въздействие върху околната среда от РИОСВ – Благоевград и съгласно изискванията инспекцията окачи инвестиционното предложение на таблото за обяви в сградата на РИОСВ – Благоевград, пише благоевградския вестник „Струма“. Чаталбашев е получил разрешение и от Басейнова дирекция „Западнобеломорски район“.   Единствената в страната кланица за елени в Белица е планирана да е с капацитет 50 животни годишно. В доста подробното си инвестиционно намерение Чаталбашев е описал детайлно целия процес по умъртвяването на животните. Той започва от транспортирането им в Белица в специални клетки и минава през няколко етапа. Първо животните ще бъдат настанявани в изчаквателни клетки, където животните няма да бъдат ритани, удряни или дърпани, за да не се стресират допълнително. Следва предклиничен преглед с мерене на температурата, за да се прецени кои животни са здрави и кои първо трябва да бъдат подложени на лечение. След зашеметяването им в специално помещение следва пълното обезкървяване на трупа и сложната и трудоемка ръчна процедура с дрането на кожата, която не трябва да бъде наранявана. Отделените цели кожи още същия ден ще се предават на друга фирма и ще напускат кланицата. Месото от животните ще представлява еленски половинки, подпечатани и оставени на съхранение до продажбата им. За продан е предвидена и част от субпродуктите, които са годни за човешка консумация.   Самата кланица ще бъде изградена от непромокаеми гладки плоскости, лесни за почистване, ще има наклонен под за оттичане на телесните секрети. Нуждите на кланицата от вода са изчислени на 180 куб.м за битово и 300 куб.м – за промишлено водоснабдяване. Преди отпадните води да влязат в канализацията, се предвижда те да минат през пречиствателна станция, която ще ги избистри до показатели, позволяващи изполването им за поливане.   Успехът на кланицата е гарантиран, като се има предвид, че от десетина години еленското месо е тотален хит в Америка и Европа, а малкото фермери, отглеждащи такива животни, не успяват изобщо да насмогнат на пазара. Според икономисти от различни страни отглеждането на елени във ферми е почти два пъти по-изгодно, отколкото говедовъдството, защото елените консумират по-малко фураж от добитъка, вредят по-малко на пасищата, нарастват по-бързо и могат да се възпроизвеждат в период до 20 г. В допълнение голямо стадо може да се отглежда върху малки участъци земя поради способността на животните да се приспособяват към различни терени.   Най-големият производител и износител на тези продукти на международния пазар е Нова Зеландия, в която има 5000 ферми за елени. Други страни, в които има развито еленовъдство, са САЩ, Австралия, Германия, Корея, Канада, Великобритания, Швеция, Дания и Франция.   Освен кожата, месото и субпродуктите ценни в елена са и новоизрасналите рога, по-точно мъхестата им мека част, която отдавна е предмет на търговия основно в източните страни, които вярват, че в тях се съдържат лечебни вещества, помагащи за различни болести. Най-големите потребители на младите еленови рога са Корея и Хонконг, като на Корея се пада 85 на сто от международния внос на стойност от 1,5 млрд. долара. Голяма част от този продукт се преработва в тези страни и се реекспортира на Запад под формата на прах или други преработени продукти.   За месото, което ще се добива тук, обаче има широк пазар. Възможна дестинация например е Германия, която е най-големият вносител и потребител на месо от елени в света. Германците внасят около 16 000 тона годишно еленско месо, на тях се падат и 50% от потреблението му в световен мащаб.   Бизнесменът Росен Чаталбашев  от години официално е в класацията на 100-те най-богати българи. Той има 36% дял в приватизирания винзавод в Асеновград, хотели в Лещен и Огняново, хипермаркет в Асеновград, мина за волфрам до Велинград и др. Дъщеря му Саня, която тази година се омъжи за кмета на Белица Радослав Ревански, напусна работа в Министерството на земеделието и сега помага в хотелиерския бизнес на татко си. Тъй като живее в Белица, много вероятно е върху крехките й плещи да падне и контролът на работата в бъдещата кланица за елени.  ", "date": "2018.11.03", "title": "Богат тъст на кмет прави първата в България кланица за елени"}
{"url": "http://epicenter.bg/article/Prof--Aleksandar-Marinov--Totalnata-mizeriya-na-elitite-lasna-/167275/11/33", "text": "  Аксиома, доказана от теорията и от практиката, гласи, че елитите (разбирани като малцинство с особени качества и приноси) се крепят на общественото признание, че изпълняват мисията си. (А не на парите, репресията или медийната пропаганда, както е прието у нас.) Това отразява не само конкретни постижения в различните области, но преди всичко - способността на елитите да предложат на обществото модел на успех и да бъдат пример за подражание. Иначе имаме работа не с автентични, а със самоназначили се псевдоелити.   Българските елити като цяло отдавна имат проблем в това отношение, но през последните години пропадането им, намиращо справедлива оценка в общественото негодувание и презрение, бие всички известни световни примери. И точно когато се мислим, че едва ли е възможно да се опозорят още повече, те ни опровергават.   Точно такъв е случаят с реакциите (и липсата на реакция) от елитите и техните представители (с единични изключения) на възмутителното поведение на вицепремиера Валери Симеонов и на подкрепилите го лидери на управляващите партии.   Нека уточним - ако изказването на Симеонов за \"истеричните жени\", използващи \"уж болните си деца\" за извличане на материална изгода, бе само по себе си скандално, големият проблем настъпи след това. Гафът на един некултурен и неадекватен човек се превърна в колективен грях на управляващите. Фиаското на властимащите и обслужващия ги слугинаж кулминира в омаловажаването на станалото и в отказа да се поеме морална и политическа отговорност. При това - демонстрирано чрез арогантно заявяване на готовност да се държи кокала на властта на всяка цена и до последно. С обяснението, че не може да поиска оставката на Симеонов, защото това \"ще срути конструкцията\", премиерът Борисов призна открито, че властта му е по-мила от всичко друго на света. Лицемерните извинения само подсилиха това впечатление.   Опозицията реагира остро, но остава да видим дали силните думи ще бъдат подкрепени с решителни действия. А ставащото поставя отново въпроса какви обществени проблеми би трябвало да предизвикват най-радикално политическо противодействие? Например, не беше ли по-правилно БСП да си запази напускането на парламента като краен политически вариант за случай като този, а не за обсъждане на \"Визия за България\" с народа?   Но да оставим управляващите политици - те не за пръв път постъпват така, няма и да им е за последен (ако им позволяваме). Шокиращо е как реагираха представителите на другите елити в нашето общество. Със своите действия (и бездействия) те доказаха красноречиво историческата истина, че общество, водено от заграбили властта егоистични и безчувствени камарили, не може да очаква нищо добро - нито за днешните, нито за утрешните поколения.   На първо място, потресаваща бе реакцията на повечето от асоциациите на бизнеса - тези, които претендират, че включват основната част от деловия елит на страната. Техните ръководители показаха, че са готови на всякакви публични салтоморталета - само и само да защитят груповия си (при това конюнктурен) интерес. Тези, които преди три месеца определяха вицепремиера Симеонов с всякакви цветисти епитети и го заплашваха със съдебни дела, сега се хвърлиха да го защитават от \"диктата на уличната хунта\". Очевидно като част от набързо скалъпена сделка, свързана с предвидените данъчноосигурителни промени. Дали предложенията на финансовото министерство са обосновани и до какво ще доведат  е друг въпрос - има много начини те да бъдат критикувани и оспорени. Но протекцията над един хулиганстващ властник едва ли е сред допустимите методи за хора, които определят себе си като \"бизнес лидери\".   Нещо повече, те не само поставиха \"стабилността на правителството\" (разбирайте запазването на поста на Симеонов) над базисни морални стандарти, но и стигнаха до абсурда да заплашват, че ще изведат \"техните\" работници на контрапротест срещу майките на децата с увреждания. Каза го един смелчага, но останалите кимаха одобрително. Едва ли има по-силно доказателство за пропастта, зейнала между елити и народ - пропаст, която не е само българско явление и която либералното войнство упорито заклеймява като популистка измислица. Тези хора вероятно си въобразяват, че са съвременни робовладелци, имащи абсолютна власт над заетите във фирмите им, и въобще не си задават въпроса: а дали работниците ще поискат да тръгнат срещу майките? А може би просто усещат жегата зад ъгъла и искат навреме да се наредят в редиците на \"правилните\" олигарси - тези, които могат да не се опасяват от ненавременна визита на закачулени служители на правоприлагащите органи?   Някои, малко по-умни от бизнес лидерите, метнали се на амбразурата, за да бранят правителството, се изхитриха да заемат неутрална позиция. Една бизнес асоциация изрази \"тревога от размяната на реплики между представители на правителството и протестиращи социални групи\". Колко премерено, нали? Колко балансирано е да се поставят на една плоскост изцепките на вицепремиера и отговора на възмутеното общество.    На пръв поглед противоположна, но също толкова позорна бе липсата на реакция от дежурно манифестиращия непримирима гражданска съвест интелектуален столичен елит. Нямаше седящ протест пред Министерския съвет с конституцията в ръка. Нямаше гневна подписка, заклеймяваща постъпката на Валери Симеонов, и застаналите твърдо зад него Борисов и Каракачанов. Не видяхме бял роял на ларгото, нито жертвоготовно разголена женска гръд. Учените мълчат, ранобудните студенти вече спят дълбок зимен сън. Повечето от всекидневно изявяващите се коментатори и анализатори предпочетоха да заобиколят темата или се задоволиха с познати констатации за трудното съжителство на морала и политиката. Отгоре, от свода - през гъстия дим на скандала, невъзмутимо наблюдаваха ставащото и повечето от популярните медийни и шоу звезди. Не чухме бунтовни призиви на фона на възрожденски песни.   Да, трябва да се каже, че имаше и изключения, някои от които дори изненадващи. Но българските елити като общности предпочетоха да завъртят опашка пред властта или - в \"най-добрия\" случай, разсеяно да извърнат глава в другата посока. С което показаха, че окончателно са загубили правото да се наричат най-добрата част от нацията.    ", "date": "2018.11.03", "title": "Проф. Александър Маринов: Тоталната мизерия на елитите лъсна "}
{"url": "http://epicenter.bg/article/-quot-Magiyata-ta-pateshestviyata-quot--zavldyava-i-chitatelite/167312/6/0", "text": " \"Магията на пътешествията\" е един специален, красив и вълнуващ проект, който ще ни отведе до далечни дестинации.   Отдайте се на страстта си за пътешествия и предизвикайте откривателския си дух. Разлистете страниците на тази книга и пътувайте до уникални световни дестинации, където ще се срещнете с нови хора и ще опознаете чудни места, на които никога не сте били.   Тук са събрани впечатленията на трийсет и трима от членовете на ABUJET ( ) от различни кътчета на планетата, поднесени завладяващо и умело, както най-добрите разказвачи умеят.      Анна Драганова   Антоанета Титянова  Биляна Траянова  Бойка Асиова  Валери Белчински  Веселина Филипова  Георги Кожухаров  Даниела Балабанова  Даниела Денева-Казанджиева  Елеонора Гаджева   Елица Лукова   Живко Джаков Ирина Асиова   Исак Гозес   Искра Койнова   Лилия Попова   Любослав Илиев  Магдалена Гигова   Максим Минчев   Мария Мира Христова  Мария Пепелджийска  Мария Петкова   Милена Димитрова  Мира Баджева   Надежда Петрова   Оля Ал-Ахмед   Оля Стоянова   Павлина Михайлова   Пепа Витанова   Пламен Старев   Сава Чапанов   Славяна Манолова  Соледад Мора   Соня Алексиева   Татяна Димитрова   Теодор Троев   Юлия Вълкова   - АBUJET е абревиатурата на Асоциацията на българските журналисти и писатели по туризма според изписването ѝ на френски език.    В нея членуват повече от 50 журналисти и писатели.  Част от членовете на АBUJET са и членове на FIJET.   IJET е Международната федерация на журналистите и писателите по туризма. Създадена е в Париж в края на 1954 година от журналисти от Белгия, Франция и Италия. Първият конгрес на новата организация се провежда през 1956 година в Ница. Същата година в България група журналисти, пишещи на туристически теми, учредяват към Съюза на българските журналисти АBUJET, българската секция към FIJET.    „Бащи“ на АBUJET са някои от най-големите имена в българската журналистика и публицистика: Валери Петров, Богомил Райнов, Богомил Нонев, Николай Тодоров, Ивайла Вълкова, Ясен Антов и др.", "date": "2018.11.03", "title": "\"Магията на пътешествията\"  завладява и читателите"}
{"url": "http://epicenter.bg/article/Turtsiya-ofitsialno--Tyaloto-na-Hashogi-e-bilo-raztvoreno-v-kiselina-/167271/7/0", "text": "  Това заяви турски официален представител, цитиран от АП. Съветникът на турския президент  Ердоган Ясин Актай заяви, че няма друго обяснение защо останките на Хашоги още не са открити един месец след убийството му.   Тази седмица главният прокурор на Истанбул заяви, че Хашоги е бил удушен веднага след влизането си в консулството на 2 октомври, а след това тялото му е било разчленено.   Актай, който е бил приятел на Хашоги, заяви, че според него тялото на журналиста е било разчленено, за да може да бъде разтворено с химикали. Той не даде доказателства в подкрепа на твърдението си. Вчера президентът Ердоган заяви, че заповедта за убийството на Хашоги е била дадена от най-високо ниво от саудитското правителство, отбелязва АП   В статия, публикувана във в. \"Вашингтон пост\", турският президент Реджеп Тайип Ердоган заяви, че заповедта за убийството на саудитския журналист Джамал Хашоги е дошла от \"най-висшите нива на саудитското правителство\". Той обаче също така каза, че не вярва отговорност за тази заповед да носи саудитския крал Салман, предадоха световните агенции.   \"Искам да подчертая, че Турция и Саудитска Арабия поддържат приятелски отношения\", допълни Ердоган. \"И за една секунда не съм повярвал, че крал Салман, пазителят на светите джамии, е заповядал удара срещу Хашоги\", добави турският президент.  \"Ние знаем, че извършителите на убийството са сред 18-те заподозрени, задържани в Саудитска Арабия. Ние знаем също, че тези хора са дошли, за да изпълнят заповедите, които са им били дадени - да убият Хашоги и да заминат. И накрая ние знаем, че заповедта за убийството на Хашоги е дошла от най-висшите нива на саудитското правителство\", пише Ердоган в статията.   В нея той допълва, че турското приятелство с Рияд не означава, че Турция може да си затвори очите за убийството на журналиста, станало миналия месец в консулството на Саудитска Арабия в Истанбул. Ердоган казва, че през изминалия месец Турция е направила всичко по силите си, за да хвърли светлина върху всички аспекти на случая. Тези усилия са разкрили, че Хашоги е бил убит \"хладнокръвно от ескадрон на смъртта\", пише Ердоган и допълва, че е било установено, че убийството е било предумишлено. Президентът добавя, че остават без отговор други значими въпроси, като това къде е тялото на Хашоги и кой е \"местният сътрудник\", на когото саудитски представители твърдят, че са предали останките на Хашоги.  По-рано днес годеницата на Джамал Хашоги призова американския президент Доналд Тръмп да подкрепи турското разследване и усилията на Анкара за намиране на тялото на Хашоги. Призивът бе отправен в послание, излъчено по време на церемония в памет на журналиста, състояла се във Вашингтон, припомня Франс прес. На пресконференция във Варна пък израелският премиер Бенямин Нетаняху определи убийството на Хашоги като \"ужасяващо\", като същевременно подчерта, че стабилността на Саудитска Арабия е важна за стабилността за Близкия изток и за света, предадоха световните агенции.   \"Онова, което се случи в консулството в Истанбул е ужасяващо и трябва да бъде надлежно разрешено\", каза Нетаняху, допълвайки, че \"същевременно е много важно за стабилността на света и на региона Саудитска Арабия да остане стабилна\". \"Мисля, че трябва да намерим начин, за да постигнем тези две цели\", допълни той.", "date": "2018.11.03", "title": "Турция официално: Тялото на Хашоги е било разтворено в киселина "}
{"url": "http://epicenter.bg/article/Prokuraturata-v-Arzhentina-pogna-Mesi-za-prane-na-pari/167298/8/0", "text": "Аржентинската прокуратура започна разследване срещу футболната суперзвезда Лионел Меси и баща му Хорхе. Двамата са заподозрени за пране на пари чрез благотворителния фонд на футболиста.   Главният прокурор на Аржентина - Пабло Турано, е наредил незабавна проверка на организацията.   До този скандал се стигна, след като бивш служител на благотворителния фонд призна за измами с пари, които били предназначени за социални проекти. Тези пари били прехвърляни в офшорни зони и не са били декларирани.   Екипът на Меси реагира незабавно, обявявайки обвиненията за неоснователни.   Това не е първият проблем на звездата със закона. През 2017 г. той бе осъден на 21 месеца затвор за укриване на данъци в Испания, но замени присъдата си с условна, като плати 4 милиона евро.", "date": "2018.11.03", "title": "Прокуратурата в Аржентина погна Меси за пране на пари"}
{"url": "http://epicenter.bg/article/Maykal-Dzheksan-e-nay-pechelivshata-martva-zvezda/167279/10/0", "text": "Майкъл Джексън задмина Елвис в класацията на списание „Форбс” за най-печелившите мъртви звезди, съобщава „Контакт мюзик”.   Само за последните 12 месеца приходите от продажби на предмети, свързани с Краля на попа са надхвърлили сумата от 300 милиона паунда. Това означава, че Майкъл Джексън е „заработил” 1,8 милиарда паунда след смъртта си преди 12 години.   Покойният певец оглавява класацията на „Форбс” за шеста поредна година. На второ място остава Кралят на рокендрола Елвис Пресли с приходи от 31 милиона паунда.   В челната тройка се нарежда легендарния голфър Арнолд Палмър в 27 милиона паунда. Четвъртото място е за карикатуриста Чарлс Шулц, а на пето място остана реге иконата Боб Марли съответно с приходи от 26 и 18 милиона паунда. Сред най-печелившите мъртви звезди в класацията се нареждат и имената на Принс - 10 милиона пунда, и покойния Бийтълс Джон Ленън с 9 милиона паунда.", "date": "2018.11.03", "title": "Майкъл Джексън е най-печелившата мъртва звезда"}
{"url": "http://epicenter.bg/article/Ednometrov-rak-krade-kato-svraka-na-Marianskite-ostrovi/167269/10/0", "text": "И тази неделя от 18 до 19 часа в Покана за пътуване ще изостря апетита ви с новата ни рубрика „Пътеводител на гастрономическия стопаджия“. Този път ще ви водя в  , където, обаче, имат великански апетит за гурме ястия.   В столицата Вадуц, в чиито център пасат крави, а жителите са малко над 5000 жители, се запознах с  , носител на златен медал от Олимпиадата за готвачи в Сидни през 1996 година и на една звезда Мишлен.   Ако използваме армейски, вместо гастрономически термини, да имаш една, две или три звезди на  „Miсhelin” е все едно да си генерал, маршал или генералисимус в кулинарията. А тъкмо тези магьосници диктуват модата, че храната вече не е само за наяждане! Тя е лекарство, произведение на изкуството, икебана за душата и тялото.     Хубертус Реал подготвя за гостите си седемстепенно меню от малки, но изключително колоритни порции. Той използва  отгледани в градината му билки, подправя с трюфели почти всичко и не издава тайната как превръща в пяна... козето сирене.   „Не е задължително диетичната храна да бъде безвкусна. Така тя просто те кара да ламтиш за още и още. Когато се заситиш  първо с очи, а после и от разнообразието на продуктите в малките порции, не усещаш глад”, каза специално за Покана за пътуване  майстор-готвачът.  Личният комплимент на г-н Реал към гостите му са чашка с големината на напръстник със студена краставичена супа, което си е най-банален български таратор. Само че  отлично пасиран и украсен със споменатата пяна от козе сирене.   В друго миниатюрно чашле, колкото шот от 15 грама, има мус от целина с „ангелски коси” от глазиран лук.   Гаспачото – в превод: испанска студена доматена супа, Хубертус поднася в чаша за мартини с хрупкаво запечени корички от портокал. Домашно правените равиоли са с ръчно накълцана телешка кайма и въздушен лимонов сос с компот от манго.   Финото заешко месо майсторът-готвач запича в  чабата-тесто с червено желе. За десерт сервира сорбе от босилек с пресни ягоди. И цялото това гурме-пиршество в кукленски порции, без да се лишавате дори от прясно изпечените черни хлебчета с много полезни ядки.   Чували ли сте за  ? Не? Добре дошли в клуба на 95 на сто от човечеството. Ако знаете, обаче, че Марианската падина е най-дълбокото място на земята, имате шанс да се доближите до 5-те процента отличници.  , която е в студиото, сякаш на шега подава документите си на конкурса за аниматор с английски и руски на остров Сайпан и… остава там 17 години.На 11 401 километра от родната София. Е, има ли по-подходящ човек от Елица да ни разкаже за Марианските острови, част от Микронезия.   Тя представя и любопитния животински свят на остров Сайпан, на 200 км от най-дълбокото място на земята – кокосов рак, който си къса орехите от палмата и пада с тях от 3-4 метра височина с идеята да ги счупи и да се докопа до вкусната сърцевина. Разказва и за марианската летяща лисица, чиито размах на крилата стига до метър и половина, млекопитаеща е и се храни с плодове.    Елица Стоилова е директор на департамента за туризъм в Българо-китайската камара за индустриално развитие.  Това го казвам не само, за да ви се похваля какви хора гостуват в Покана за пътуване, ами го използвам като плавен преход към следващата тема в предаването. Неотдавна делегация от   представи в София възможностите за екскурзии в Източен Китай и проучи български забележителности, които да допаднат на тамошните туристи. А като се има предвид, че китайците се придвижват на малки групи по 2 млн. души, това би означавало голяяяямо развитие на отрасъла у нас.   , директор в най-голямата корпорация за туризъм в  , столицата на провинция Ляонин, на мига привлече вниманието ми с разказа си за зоопарка за панди. Но интервюто с нея тръгна в по-сериозна посока – за красивите места, уникалния дворец и изключително вкусната местна кухня, основана върху манджурската.   Според китайските мащаби провинция Ляонин, чиято представителка Хоу Манлин е моя събеседничка днес, е малка – само 40 млн. души. А столицата Шънян наброява едва 7 млн. жители. Но при тях зимата рисува приказни картини от скреж по клоните.   В  Покана за пътуване стигнахме толкова далеч, че ако искаме да се надскочим, следващите ни гости ще трябва да се връщат от Луната.  ", "date": "2018.11.03", "title": "Еднометров рак краде като сврака на Марианските острови"}
{"url": "http://epicenter.bg/article/Megz--Pleymeytkite-sa-novite-buditeli/167284/10/0", "text": "След няколко месеца почивка от скандали дизайнерката Мегз се завърна с гръм и трясък. В пост в социалните мрежи тя написа, че народните ни будители са мъртви, а новите са… плеймейтките.  Secret.bg публикува целия пост без редакторска намеса:  „От ВЧЕРА към ДНЕС От модерното на Halloween към будителите… Будителите са мъртви, а идеалите им не са това, което вълнува младите днес. Това е и с роптаене нищо няма да се промени. Приемете го. Все по-рядко вече децата ни ще помнят датите и идеите на Ботев, Левски, Вазов…   И всички ние трябва да свикнем с това… Новите будители са спортисти, артисти, успешни бизнесмени, плеймейтки… Светът е друг и най-нормалното е младите да живеем с поривите на нашето време.. И с всяко ново поколение пропастта ще става все по-голяма. Идващите нямат нужда от обединение в името на Освобождението, нито чистата и свята република им е кой знае колко важна…. Не ме разбирайте погрешно, не казвам, че трябва да изтрием миналото и да забравим корените си. Или, че образованието не е важно.   Напротив, всички от гореизброените неща са важни, но около 1000 пъти по-належащо в момента е да ДЕФИНИРАМЕ ИДЕАЛИТЕ НА ДНЕШНОТО ВРЕМЕ. Парите са идеал днес. Популярността е идеал днес. Успехът е идеал днес. Визията е идеал днес. И каквото и да направите няма да спрете времето. Невъзможно е. Трябва да научим децата си как да боравят с тези нови идеали.   Не е необходимо да си кухо Барби, за да си красива и да имаш хубав живот. Не е необходимо да си мутра, за да си богат и да имаш хубав живот. Не е необходимо да имаш богат любовник и да спиш с всеки, за да станеш популярен и да имаш хубав живот. Будителите на новото време трябва да научат идващите как да станат това, което искат без да продават емоциите, морала или тялото си“.", "date": "2018.11.03", "title": "Мегз: Плеймейтките са новите будители"}
{"url": "http://epicenter.bg/article/Prof--Mihail-Konstantinov--Pri-patriotite-veche-e-izcherpan-parlamentarniyat-resurs/167273/2/0", "text": "Това заяви в предаването \"Панорама\" по БНТ анализаторът проф. Михаил Константинов.   ,,По отношение на национализма крилата около ГЕРБ и БСП следват една умерена линия, за разлика от партиите на Запад. Смятам, че това ще ни гарантира доста плавен преход'', добави той. По думите му над 90% от хората, които получават български паспорт, не идват тук, а тръгват към Западна Европа. ,,Разбира се, България предлага по-добри условия от Молдова и Македония, но те не са достатъчно добри за оставане тук. Просто българският паспорт става трамплин'', допълни Константинов. ,,Някои си помислиха, че чрез вкарването на \"готови\" българи, ще решим демографската криза. Е, не се получи. Това средство се оказа неефективно'', заяви анализаторът. ,,Никой не иска от Обединените патриоти да говорят, а просто да ходят в парламента и да поддържат кворум'', коментира проф. Константинов ситуацията около малката коалиция. ,,За Борисов не може да се каже, че в момента печели нещо. Трябва да търси друга подкрепа. Подкрепа от Марешки е вариант, но тя няма да бъде безкористна'', поясни анализаторът. ,,Не могат да се разберат как да наредят имената в листите за евроизборите. Това също се оказва проблем в малката коалиция. При тях сякаш е изчерпан парламентарният ресурс'', добави още Михаил Константинов.", "date": "2018.11.03", "title": "Проф. Михаил Константинов: При патриотите вече е изчерпан парламентарният ресурс"}
{"url": "http://epicenter.bg/article/Tsvetan-Tsvetanov--Nyama-obshtestveni-nastroeniya-za-predsrochni-izbori/167274/2/0", "text": "  \r\n   \r\n Това каза в предаването \"Събуди се\" по Нова телевизия председателят на парламентарната група на ГЕРБ и зам.-председател на партията Цветан Цветано. \r\n  \"Въпросът за Истанбулската конвенция и ставащите напоследък насилия над жени е хубаво да го задате на БСП и Корнелия Нинова. Те изведнъж рязко промениха отношението си към конвенцията. Ние като парламентарна група попитахме Конституционния съд и в момента подготвяме законодателни промени срещу домашното насилие, за които съм убеден, че и опозицията ще влязат в пленарна зала, за да ги приемем. \r\n   \r\n Не укорявам опозицията, че не влиза в зала. Кворумът е задължение на управляващите, но петък е ден за парламентарен контрол. От БСП не спират да говорят лъжи, а когато трябва да задават въпроси и имат възможност да контролират изпълнителната власт, те не се регистрират и търсят само скандали. Несериозно е да говориш за смяна на модела, а те да ги няма в парламента\", разкри Цветанов. \r\n   \r\n \"Няма обществено настроение за предсрочни парламентарни избори. Има протести, но ние сме поели ангажименти към майките на деца с увреждания и смятам, че ги изпълняваме. \r\n   \r\n Димитър Главчев сам подаде оставката си. Предстоеше гостуване на г-н Таяни в навечерието на европредседателството ни. Нямаше как да му покажем полупълен парламент. Не бих изрекъл думите на Валери Симеонов, но нека да го оценяваме и по действията. Аз съм свидетел, че е работил в полза на тези майки, коментира исканата оставка на вицепремиера и протестите председателят на ПГ на ГЕРБ.  \r\n   \r\n \"Трябва да подкрепим българските институции, които водят борба с корупцията. която дава възможност на компетентните органи да водят тази борба. Колегите от Обединени патриоти са направили това предложение за председател на ДАБЧ, но те никога не са защитавали Петър Харалампиев, след като беше предаден на компетентните органи. \r\n   \r\n Политическа отговорност може да се носи, когато има облагодетелстване от подобна корупционна схема. От прокуратурата ясно и категорично заявиха, когато запознаваха обществеността с фактите по случая, че такова обалгодетелстване от страна на ВМРО и Каракачанов няма\", коментира Цветанов акцията в ДАБЧ. \r\n   \r\n \"За да се получи българско гражданство, има много процедури, които минават през различни институции. Последният подпис е на вицепрезидента. В момента работят компетентните органи. Политическа отговорност може да има, ако има прикриване, а в случая виждаме, че такова няма\", каза още Цветан Цветанов по отношение на сигнала за нелегално издаване на лични документи с участието на ВМРО. \r\n", "date": "2018.11.03", "title": "Цветан Цветанов: Няма обществени настроения за предсрочни избори"}
{"url": "http://epicenter.bg/article/Mladen-Marinov--Chestata-smyana-na-zakonite-ne-vodi-do-reshavane-na-problemite/167276/2/0", "text": "\"Първата ми среща като министър с органите на местното самоуправление е в Стара Загора, а поводът бяха случаите в последно време в Мъглиж и Гълъбово, при които бе оказана съпротива срещу служителите на МВР, имаше и пострадали полицаи\". Това обяви вътрешният министър Младен Маринов на срещата в Стара Загора. \"Обърнахме внимание, че първото нещо, което трябва да се направи е да има комуникация на ниво общности, тъй като във всяка една община Общността е най-силното нещо, което може да определи състоянието на обществения ред в самото населено място. Полицията се намесва тогава, когато има някакъв проблем. За това е необходимо да се работи повече с лидерите на тези общности и дори да се случи такава ситуация като в Гълъбово или Мъглиж, още на другия ден да бъдат организирани срещи и да се разясни, че законът е закон и той трябва да се спазва от всички. В този смисъл делим хората единствено по това дали те спазват, или не спазват закона\", обобщи министър Младен Маринов. Обърнато е внимание на необходимостта да се даде фокус върху малките нарушения, защото след себе си те водят до по-големи, които някъде преминават и в престъпление. Вътрешният министър уточни, че въпросите, дискутирани на срещата, са били конкретни и свързани с противодействие и превенция на престъпността, както и добри практики, които се прилагат за намаляването й. \"Говорихме за това, че . Това е бъдещето, системата дава възможност за по-ефективни действия и компенсира липсата на полицаи\", добави той. В рамките на срещата са дадени и предложения за законодателни промени. В този смисъл вътрешният министър изрази категоричната си позиция, че е по-важно енергията да се фокусира и да се работи върху това какво можем да направим в този момент при сега действащите закони. По думите му \"най-лесно е да стигнем до извода, за това че трябват законодателни промени, но честата смяна на законите не води до решаване на проблема\". Министър Маринов коментира и въпросът за исканата пълна забрана за движение на каруците по пътната републиканска мрежа. \"Този въпрос е на дневен ред не само в малките населени места, той съществува дори и в столицата\", добави още Маринов. Според него е необходимо да се помисли как това да се регламентира във връзка със закона за движение по пътищата и общински наредби и определени части от урбанизираната територия да бъдат забранени за движението на този тип превозни средства. \"И сега е забранено, но няма механизъм, по който да се установява собственост и изземва\", уточни още вътрешният министър. Срещата на министър Маринов с кметовете на областта се проведе в сградата на Областната управа на Стара Загора. На нея присъстваха директорът на ГДНП гл. комисар Христо Терзийски, директорът на ОДМВР-Стара Загора ст. комисар Георги Хаджиев, началниците на районните полицейски управления, окръжният прокурор Дичо Атанасов и районни прокурори, депутатът Маноил Манев, кметът на Стара Загора Живко Тодоров, областният управител Гергана Микова. Участниците отбелязаха постигнатото високо ниво на доверие и взаимодействие с полицейските структури в региона.", "date": "2018.11.03", "title": "Младен Маринов: Честата смяна на законите не води до решаване на проблемите"}
{"url": "http://epicenter.bg/article/Rut-Koleva-s-shans-za-Grami-nominatsiya/167292/10/0", "text": "Броени дни след първото си пътуване до Китай, Рут Колева сподели въздействието, което необятната държава е оказало върху нея. „   ” - разказва Рут и допълва: „Успяхме да  посетим Пекин и Южен Китай. Изнесохме концерти и в Дънгуан, Шенжен, Гуанджоу  - разнообразни и много големи градове, най-малкият, от които беше „само“ 7 милиона. „Съчетахме работата с удоволствието и разгледахме някои от най-атрактивните китайски забележителности, като изключително модерния, високо-технологичен център на Гуанджоу и Китайската стена.   Имахме пълноценна програма, а времето не ни стигна за всичко. Разбира се, това невероятно приключение и турнето ни в Китай нямаше да се случат без подкрепата на най-мистериозната високо-алкохолна напитка Маутай, която от този година е официално представена и в България.”   Последната музикална спирка на певицата и групата в Китай е в рамките на фестивалаOCT LOFT. Срещата с многохилядната публика там им носят удовлетворението,което всеки артист мечтае да изпита, изправяйки се пред екзалтирани и всеотдайнимеломани. Съвсем естествено музикантите получават покана да се върнат отново векзотичната азиатска държава. Следващото турне вече е насрочено за юни, 2019-а година.   „Имахме огромното удоволствие един толкова голям бранд, като напитката на дипломацията в Китай – Маутай, да ни подкрепи. Това ни дава широки хоризонтида пробием на китайския пазар, както и да представим България там.” – разказва Рут Колева.   В Пекин, още в началото на азиатското си турне, тя и нейните музиканти сезаемат със  заснемането на клип към песента Basil, част от последния албум на соул-дивата.     Режисьор на видеото е Йордан Янков. От години 23-годишният талант живее в Пекин и снима големи филмови продукции и сериали.  „ .”- разкрива Рут.   „ ” – коментира певицата.   С огромно вълнение соул дивата очаква датата 5-и декември, когато ще бъдат обявени номинациите за престижната статуетка Грами. Албумът й Confidence.Truth има шанс да е сред номинираните за албум на годината в категорията R&B и соул на 61-вата церемония по връчването на музикалните призове.   В съревнование с близо 12 хиляди заглавия, изданието на лейбъла Fat Beats е стигнало до предпоследните 93 албума, които се борят за номинация, разкри 28-годишната певица.   Ако бъде номиниран, това е ще първият български албум с шансове за статуетка в тази категория. „ .” – казва в заключение Рут Колева.", "date": "2018.11.03", "title": "Рут Колева с шанс за номинация за Грами "}
{"url": "http://epicenter.bg/article/Madona-si-tarsi-evreyski-gotvach/167309/10/0", "text": "  Ако бъде одобрен и е запознат с с кашрута (готвене според изискванията на юдаизма), главният готвач ще получава 44 хиляди долара на месец. Това обявата, която поп-дивата Мадона е поместила в Evening Standard.   Шефът ще трябва да придружава певицата и шестте й деца по време на турнетата по света. Изискването е да умее да готви „проста, домашна, здравословна и кашерна храна\" но също така е желателно да познава азиатската и италианска кухни, каквото харесват децата на Мадона.   Готвачът трябва да се приспособи да твори както в кухните на трите резиденции на Мадона в Лондон, Лисабон и Ню Йорк, където ще има помощници, но така също индивидуално - на яхта или при полеви условия по време на пътешествията й.   Новоназначеният ще готви за семейството на 60-годишната певица,  но и за гости и нейни сътрудници (понякога и те с фамилиите си и с деца). Изискванията са готвачът да е отворен към новото и да адаптира към кашрута и съвременни рецепти, да се вдъхновява от иновативни блюда и идеи, които среща по време на пътешествията по света.   Преди 20 години Мадона се увлече по Кабалата и по-късно прие юдаизма под името Естер. ", "date": "2018.11.03", "title": "Мадона си търси еврейски готвач"}
{"url": "http://epicenter.bg/article/Krasen-Kralev--Kandidaturata-ni-za-Mondial-2030-e-savsem-realna/167308/8/0", "text": "Министърът на спорта Красен Кралев обяви, че една кандидатура на България, Сърбия, Румъния и Гърция за световното първенство по футбол през 2030 г. е съвсем реална.   Вчера премиерът Бойко Борисов лансира идеята по време на срещата си с премиерите на Гърция и Румъния и президент на Сърбия, а днес шефът на спортното ведомство вече изказа поддръжка за нея, като разкри, че преди да бъде обявено намерението е имало сондажи между спортните министри на четирите балкански държави.   Министърът коментира и последните скандали в българския футбол, свързани със съдийството.     \"Съвместната кандидатура на България, Сърбия, Румъния и Гърция за домакинство на Световното първенство по футбол през 2030 г. е съвсем реална. Това заявих пред журналистите, които присъстваха на шестото издание на традиционния турнир по таекуондо, олимпийска версия \"Sofia cup\".   Ако не мечтаеш и не се стремиш към върха, няма как да го постигнеш. Аз мисля, че кандидатурата ни е съвсем реална. Преди две седмици имаше сондажи на ниво спортни министри и всички бяхме позитивно настроени към тази кандидатура. Разбира се, тя трябваше да бъде обсъдена на най-високо ниво и след като този въпрос се поставя от ръководителите на нашите държави, кандидатурата е напълно реална. Тепърва ще правим анализи, какви точно са изискванията.   Смятам обаче, че ако всяка държава осигури два или три стадиона, нещата са възможни. Тази кандидатура от една страна е възможност да си оправим футболната инфраструктура, но е и политически знак, че Балканските държави ще работят заедно не само в областта на спорта, но и заедно ще отстояват общите си политически и икономически интереси. Това е много важно за народите на всички балкански страни. Съоръженията, които ще бъдат изградени, ще отговарят на всички стандарти на ФИФА за такова домакинство.   След журналистически въпрос относно напрежението, което се създаде след мача за Купата на България между „Черно море” и „Левски” във Варна споделих, че е факт, че напоследък българското съдийство не е на много високо ниво. За мачовете между двата отбора в София пък имаше обвинения от страна на „Черно море” за нередовен гол на „Левски”. Такива неща се случват и не трябва да се правят генерални изводи.   Грешките напоследък обаче наистина зачестиха и самата Съдийска комисия трябва да си направи сериозен анализ как да продължава оттук нататък. Защото в някои случаи има историческа обремененост за мачовете, които дадени съдии са водили. Поставяйки е неин арбитър на отбор, който има неприятни спомени от него, допълнително се нагнетява напрежение. Но тези неща могат да се изчистят и това не е нещо непреодолимо. Българските съдии действително допускат грешки, но такива има навсякъде, дори по време на Световното първенство в Русия.   Неприятното е, че в публичното пространство се коментира, че има отсъждания в полза на един или друг отбор. И тези съмнения трябва да се разсеят, защото докато това не се случи, напрежението ще остане върху съдиите, отборите, БФС, дори журналистите. Смятам, че трябват нови разговори по темата, за да се успокоят нещата. Грешки се случват на Световни, Европейски първенства, в Шампионската лига. Може би трябва да сме малко по-толерантни и тези съмнения да се разсеят, а собствениците и ръководителите на клубове да бъдат малко по-внимателни към думите, които изричат пред журналистите.\"", "date": "2018.11.03", "title": "Красен Кралев: Кандидатурата ни за Мондиал 2030 е съвсем реална"}
{"url": "http://epicenter.bg/article/Erdogan--Zapovedta-za-ubiystvoto-na-Hashogi-e-doshla-ot-nay-visokoto-nivo-na-sauditskoto-upravlenie/167283/7/0", "text": "Заповедта за убийството на журналиста Джамал Хашоги е дошла от най-високото нови на саудитското управление. Това пише турският президент Реджеп Ердоган в своя статия, публикувана в американския ежедневник „Вашингтон пост“.   Същевременно турският лидер посочва, че не вярва саудитският крал Салман да е издал заповедта за убийството, нито пък че то отразява официалната саудитска линия. В статията на Ердоган, озаглавена „Саудитска Арабия все още трябва да отговори на много въпроси за убийството на Джамал Хашоги“, се подчертава, че дългогодишното приятелство между Анкара и Рияд няма да накара турските власти да си затворят очите за предварително планираното убийство.   Според турския държавен глава благодарение на турските усилия светът е разбрал, че случилото се е било предумишлено убийство. Без отговор от Рияд обаче са останали въпросите къде е тялото, кой е местният съучастник и кой е дал нарежданията. Анкара ще продължи да задава тези въпроси, посочва Реджеп Ердоган.    Турция обаче знае, че извършителите са сред 18-те задържани от саудитските власти за убийството, се казва още в текста. Турските власти подготвиха документи с искане за екстрадиция на арестуваните, за да бъдат те изправени пред турски съд.", "date": "2018.11.03", "title": "Ердоган: Заповедта за убийството на Хашоги е дошла от най-високото ниво на саудитското управление"}
{"url": "http://epicenter.bg/article/Poroshenko-i-vselenskiyat-patriarh-postaviha-nachaloto-za-sazdavane-na-ukrainska-tsarkva/167294/7/0", "text": "Президентът на Украйна Петро Порошенко и патриархът на Константинопол Вартоломей подписаха споразумение за създаването на самостоятелна украинска църква, съобщава БГНЕС.   Церемонията по подписването се състоя в резиденцията на патриарха в Истанбул. „Днес е исторически ден. Подписахме споразумение за сътрудничество между Украйна и Вселенската патриаршия. Украинците се молеха за Господ да им изпрати една православна автокефална църква”, заяви Порошенко.   Според президента на Украйна „процесът е завършен и са създадени всички условия, за да се подготви Вселенския събор”.   Вартоломей отново потвърди, че има право да предоставя автокефалност и заяви, че това „ще помогне за преодоляване на схизмата, който съществува в Украйна от 30 години”, каза той при срещата си с Порошенко.   Заради решенията на на патриарх Вартоломей, Светият синод на РПЦ обяви разкол в православния свят.", "date": "2018.11.03", "title": "Порошенко и вселенският патриарх поставиха началото за създаване на украинска църква"}
{"url": "http://epicenter.bg/article/Balgarski-bandi-iztochili-50-mln--evro-pomoshti-ot-Germaniya/167303/7/0", "text": "Фиктивни работодатели и фалшиви удостоверения за деца - с помощта на подобни методи през 2017 криминални банди, много от които от Източна Европа, са източили около 50 милиона евро от германските социални каси.    През 2017 година германската Агенция по труда е регистрирала общо 119 541 случая на измами със социални помощи. Около 4400 от тях по всяка вероятност са дело на организирани банди, които привличат граждани от други членки на ЕС към Германия. В Агенцията по труда от тяхно име те подават документи за социални помощи, известни под името „Харц-4“, Молбите им обаче съдържат фалшиви данни за броя на децата, за жилищната ситуация и трудовата заетост, пише „Дойче веле“.   Най-голямата част от организираните социални измами е концентрирана в големите и гъсто населени германски градове. Федералната агенция по труда признава в свой отговор до парламента, че в много случаи нейните поделения по места не разполагат с достатъчно персонал, за да проверяват задълбочено подадените молби за помощи. А измамниците очевидно разчитат именно на това.   Престъпните банди от доста време насам привличат хора от Източна Европа към Германия. Още през месец март Агенцията по труда изрази загриженост поради нарастващия брой на злоупотребите със социални помощи. Наглите методи на престъпниците са познати – с измамни обещания за лесен и охолен живот те привличат бедни хора, предимно от България и Румъния.   После бандите подават от тяхно име молби за социална помощ, вписвайки фиктивни работодатели и представяйки фалшиви удостоверения за деца. По този начин се източват и детски надбавки за деца, които често пъти изобщо не съществуват. След отпускането на социалните облаги организираните банди обикновено задържат по-голямата част от парите.   През 2017 година организираните банди са източили около 50 милиона евро от социалните каси. Но с това щетите не се изчерпват. В данните на Германската агенция по труда се изказва предположението, че индивидуалните измами и организираната престъпност навярно нанасят щети от около 100 милиона евро годишно, отбелязва вестник „Райнише Пост“.   Злоупотребите, в които участват българи и румънци, може да бъдат спрени, ако се хармонизират социалните системи в Европа и се въведе общоевропейско обезщетение за безработни, каквото предлага германският министър на финансите Олаф Шолц. Това би отнело привлекателността за онези български граждани, които тръгват към Германия, за да получават по-високи социални облаги, прогнозира „Зюддойче Цайтунг“.   Засега това предложение среща съпротива от страна на германските консерватори, но европейски дипломати са убедени, че още до края на 2018 година в Европа ще бъде постигнато споразумение по този въпрос.", "date": "2018.11.03", "title": "Български банди източили 50 млн. евро помощи от Германия"}
{"url": "http://epicenter.bg/article/Tramp-razgnevi-produtsentite-na--quot-Igra-na-tronove-quot-/167305/7/0", "text": "Доналд Тръмп разгневи продуцентите на „Игра на тронове”, съобщава в. „Метро”. Причината – американският президент взаимства култова за епичния телевизионен сериал реплика, за да отбележи предстоящото влизане в сила на санкциите срещу Иран.   В „Туитър” Тръмп публикува плакат, на който е облечен с тъмносин бизнес костюм и червена вратовръзка и върви с извърната на ляво глава. Надписът под снимката гласи – \"Санкциите идват\" – фраза, взаимствана от \"Зимата идва\" - заглавието на първия епизод от хитовия сериал.   Сериалът „Игра на тронове”, чийто последен осми сезон ще се излъчи догодина, е най-хитовата продукция на НВО и най-награждаваният сериал в историята на американските телевизионния награди „Еми”.   От телевизионната мрежа веднага отговориха в „Туитър” с въпроса – „Как се нарича злоупотреба с търговска марка на дотраки?” (дотраки – измислен език, използван във фантастичната сага).", "date": "2018.11.03", "title": "Тръмп разгневи продуцентите на \"Игра на тронове\""}
{"url": "http://epicenter.bg/article/Kevork-Kevorkyan--S-Kubrat-na-patya-za-raya/167277/11/0", "text": "Кубрат е симпатичен на мнозина. Но ако иска да се превърне в истински лидер на доверие, трябва да прецизира говоренето си.   Кубрат не е лишен от остроумие – веднъж подари на Бойко шах, вместо ръкавици – какъв намек беше това, вие си отговорете.  Двамата са приятели, обаче Бойко го нямаше в зала „Армеец“ миналата събота - но там беше спортният министър Кралев и по време на мача се боксираше – с въздуха, разбира се, мяташе крошета и ъперкути, доста шантава гледка си беше.  На него Кубрат може да му подари едни свински опашчици, да си ги слага, преди да се появява на публично място. Тъй или иначе, настървението беше видимо, сякаш всеки момент ще влизаме в Цариград.   Мнозина смятат Кубрат за продавач на патриотизъм, цяло чудо е как му остава време и за бокса.  Обичайната му мантра е колко сме велики – която, съпоставена с реалностите наоколо, изглежда като подигравка.   Кубрат реди едно и също: „Ние сме българи“, ние – това, ние - онова, всички помним, как, дори помлян от Кличко, непрекъснато повтаряше „Ние не се предаваме, продължаваме напред“.  Продължаваме напред – накъде, по дяволите? Това казваше и след рандевуто му с този Фюри, който се оказа, че не е онзи Фюри, и накрая добави, като допълнителна екстра: „Ако сме единни, ще превърнем България в рай“!   Тази фантазия си струва да бъде коментирана.  Продължаваме напред, макар и подути от бой, макар и пълзешком – и така стигаме до Портите на Рая, така ли?   И кои точно трябва да се обединят – милионите хора, които са пребити от скотския си живот – те ли?  Та нали тъкмо за тях всяко приближение към Нормалното, да не говорим за Рая, е изначално немислимо?   Впрочем, интересно е, каква е представата на Кубрат за Рая – във всеки случай, едва ли това е зала, пълна с крещящи „юнаци“, сред които се мяркат и полуманекенки.   Съвсем друго иска той.  Обаче се оказа, че неговото лично приближение към Рая – кютека с Джошуа - ще се състои едва през 2020 година, ако изобщо се състои.  Затова съвсем нетърпимо е несръчно-лъжливото поведение на повечето от спортните ни коментатори – те не се умориха да повтарят, че нашият човек вече е главният претендент за световната титла.   Истината, за жалост, е съвсем друга – по всичко личи, че Кубрат трудно ще стигне до боксовия рай – колкото и да сме единни, поне в залата.  Пътят му до Джошуа може да се окаже по-дълъг дори от пътя до Българския Рай.  Отгоре на всичко, Кубрат си позволи да нарече Джошуа „дърво“. Покрай всичко това, неизбежно е да се попитаме, какво, всъщност, ни продаваха мениджърите/уредниците на мача – твърдеше се, че победителят/Кубрат получава пропуск направо за мач с Джошуа - и заради това хората напълниха залата и се деряха с пълно гърло.   Излезе обаче, че продават една мечта.  Все едно да казваш, че продаваш ръкавиците на Мохамед Али, а, всъщност, да пробуташ шаха, който Кубрат подари на Бойко.   Всъщност, патриотарското говорене, особено когато е съпроводено с лъжливото спортно клише „Господ е българин“, е досадно смешно. Спомняте си, че по време на последното световно първенство по футбол имаше и един клип, който представяше Господ като Боримечката - да реве юнашки от Небесата, че е българин. Господ не е българин и никога няма да е – дори заради богохулството на въпросния келяв клип.   И тъй, да обобщим: ако сме единни, раят е на една педя. Така ли е наистина?  А ние сме си и единни – от седем милиона българи около пет са единни в скотската си бедност.  Как обаче ще допълзят до Рая?   Единението си го имаме, препълнени сме с него – от трийсет години все избираме всякакви идиоти да ни дотътрят до Рая.  А той си остава все така далеч.   Непрекъснато ни прекръстваха в различни партийни измишльотини – кръстихме се в ляво, в дясно или направо на майната си – а Раят все повече и повече се отдалечаваше.  И, изобщо, дали все още му е позволено на Българина да говори за Рая – дори само това?   Хайде, един боксьор в екзалтацията си може и да изтърве нещо за някакъв Рай – но да не вземете да повярвате…   ***  * На   може да намерите: Публикации, Книги, Списание, Галерия, Всяка Неделя, Нови свидетелства, Интимно от профила.", "date": "2018.11.03", "title": "Кеворк Кеворкян: С Кубрат  - на път за рая"}
{"url": "http://epicenter.bg/article/-quot-Oksfam-quot--preporachva-na-Balgariya-da-premahne-ploskiya-danak--zashtoto-oshtetyava-bednite/167304/4/0", "text": "Швейцарската банка UBS публикува миналата седмица доклад, според който в света има 2158 души, чието богатство се измерва с над 9-цифрени числа.  Само за година милиардерите са увеличили състоянията си общо с рекордните 1 трилион и 500 милиарда долара.    Проф. Максимилан Кейси, който преподава в Харвард, коментира пред БНР задава ли се нов Позлатен век смагнати -  разбойници, както Марк Твен описва преди близо 150 години Рокфелер, Джей Пи Морган, Карнеги и още неколцина, които именно тогава трупат легендарните си богатства: „Вярвам, че наистина доходите и състоянието на най-богатите хора в света са се увеличили драматично. В същото време доходите на най-бедните са се свили допълнително. Има няколко причини за разтварянето на ножицата между бедни и богати, върху които искам да акцентирам. Става дума за провеждани политики в отделни сектори и за промяна на политическите нагласи. Един пример - синдикатите и социалистическите партии в момента не са толкова силни, което означава, че гласът на работещата класа не се чува толкова. Ето защо се случва така, че богатите успяват да влияят върху политическата класа повече и да си осигурят намаляването на данъци и избягването на плащането на такива.  Намалява и социалната защита на хората, особено в Запада“.   На 9 октомври \"Оксфам\" - организацията, която се бори с бедността, публикува ежегодния си индекс за намаляване на неравенството, в който са класирани 157 държави. Единият от авторите му -  Макс Лоусън, който е базиран в Найроби, Кения - една от най-бедните държави в света, каза:   „Това, което се опитваме да направим, е да подчертаем кои страни действат \"правилно\". Като под \"правилно\" ние разбираме три неща - увеличаване на данъците за богатите хора и корпорациите; увеличаване на разходите за социално услуги, образование, здравеопазване и пенсии и третото нещо е - увеличаване на минималната работна заплата и спазването на трудовите права, особено на жените, защото в много държави това все още е огромен проблем.    Мисля, че ситуацията в Съединените щати е много лоша. Там се вижда много ясно нарастването на богатството на най-богатите. Те изобщо не са в челните места на класацията, защото данъците за богатите и за бизнеса са ниски, не се инвестира достатъчно в социални услуги, здравеопазване и образование и не са гарантирани правата на работещите“, каза Уолсън и даде за пример Южна Корея, където избраният през май миналата година президент веднага е увеличил минималната работна заплата и е въвел допълнително облагане за богатите.   „Най-тежка е ситуацията в Нигерия, защото те реално не дават никакви пари за образование и здравеопазване. 10 милиона деца в Нигерия не ходят на училище. Освен това хората там буквално нямат трудови права. Затова Нигерия наистина е в дъното на класацията. На върха,  няма да се изненадате, е Дания. Не казвам, че тя е перфектна, със сигурност има неща, които трябва да се направят. Дания обаче се справя много добре по отношение на защита на правата на работещите хора и с облагането на богатите. Прави го по много честен начин“.   Именно върху това и проф. Кейси обръща внимание, когато преподава на студентите си темата с неравенството по света. „Няма едно решение, което може да се приложи навсякъде по света. Има множество различни инструменти, които трябва да бъдат използвани. Ако търсим някаква универсалност обаче, може да посочим като възможно решение - борба с избягването на данъчно облагане. Местата по света, които се считат за данъчен рай, трябва да променят политиката си. Държавите например могат да се обърнат към пазара на парникови емисии, за да намерят още пари. Също така - аз съм убеден, че трябва да се намири начин за повече инвестиции в образование. Комбинацията от тези мерки може да спомогне за преодоляването на огромната разлика между бедни и богати.   Но да се върнем към историята на семейство Рокфелер, които се занимават и с благотворителност. Още през 19-ти век много хора са смятали, че това се прави заради нечиста съвест. Други - вярват, че Джон Рокфелер е спял спокойно, а преди 20 години внукът му Дейвид казва.   „Ако правителството иска да се \"отърве\" от определени дейности, някой трябва да се заеме с тях. Ако това е така, според мен бизнесът - т.е. частният сектор, който толкова време е настоявал за подобна промяна, трябва да поеме своята отговорност. За мен това означава, че бизнес лидерите и ръководителите на неправителствени организации не трябва да мислят само за собствения си успех, а и за обществото“.   Богатите правят точно това - възползват се от сферите, с които правителствата не искат да се занимават, но носят много пари, смята Кейси и подчертава, че биха били много по-полезни на света, ако внасят повече в държавната хазна, за да има възможност за повече разходи за образование и здравеопазване, отколкото ако представят колекциите си от великолепни произведения на изкуството с благотворителна цел.   „Световната банка се е заела много сериозно с въпроса за неравенството. Трябва да кажем, че вече са постигнати и много неща  например  намаляването на детската смъртност. Също така тя помага много за осигуряването на равен достъп до образование за момчетата и момичетата, което също е ключов аспект от преодоляването на неравенството в световен план“.   В индекса на \"Оксфам\" тази година България е на 46-то място.   „България е в средата на индекса с изключение на един ключов показател, по който отива много назад. Става дума за данъчната система. В България има 10 % плосък данък за бизнеса и за хората. От 157 държави - по този показател вие попадате на 130 място, което е много зад останалите европейски държави. Знам, че в страните, където има постсоциалистически реформи, плоският данък е много разпространен. Ще дам пример с Латвия, която се отърва от това и въведе прогресивна скала. Ако имам препоръки към България, то това е да реформира данъчната си система. Няма как, ако учител или медицинска сестра плащат еднакъв процент от дохода си като данък, какъвто е и за мултимилионера, страната да се пребори с неравенството“, сподели  Уолсън.", "date": "2018.11.03", "title": "\"Оксфам\" препоръчва на България да премахне плоския данък, защото ощетява бедните"}
{"url": "http://epicenter.bg/article/Blizki-na-ubitata-Darina--Viktorio-neprekasnato-ya-sledeshe-i-ya-zaplashvashe-/167280/3/0", "text": "Близките на убитата Дарина предполагат, че обвиненият за престъплението Викторио Александров отдавна го е планирал.   „В петък той публикува две жалейки на профила си – предполагам, че за него и за Дарина, не за детето. Oставил си е униформата за работа в жилището и я следил три дни преди това. Дочух, че е оставил и писмо до родителите си колко си обичал детето. Това доказва, че е планирано”, заяви в предаването „Тази събота” по bTV Валерия Филкова, приятелка на семейството на Дарина.   26-годишният мъж е обвинен и за убийството на дъщеричката им Никол. Според близките на младата жена Дарина не е подала жалба в полицията за тормоза, защото се е страхувала.  По думите на Валерия Филкова Викторио е пуснал жалба срещу Дарина с идеята да заведе дело и да вземе детето, като лиши майката от родителски права.   В понеделник сутринта, преди убийството ѝ, трябваше да му бъде връчена нотариалната покана за взаимно споразумение за поделяне на родителските права и часовете, в които той да вижда и да взима детето, каза още Филкова.   Викторио непрекъснато е следял майката на детето си, чупел е телефоните ѝ, защото не е искал тя да разговаря с никого, разказа още Филкова. Той е заплашвал Дарина и близките ѝ, казвал е, че може да отвлече детето, да инсценира катастрофа или да поръча някой да го пребие, след което да обвини нейните родители.      „Преди да се запознае с Викторио, Дарина беше усмихнато, отговорно и тихо дете. Имаше много големи амбиции да стане добър фотограф. Обичаше да танцува, рисуваше много хубаво”, допълни близката на почерненото семейство.   Тя разказа също, че в началото на връзката си с Викторио Дарина е забременяла, но той не е искал детето. „Казал ѝ е, че ако иска да бъдат заедно, трябва да го махне, защото им било рано”, отбеляза Филкова. Дарина я е помолила да я придружи, за да направи аборт. 2 години по-късно се е появила Никол.   Близките на Дарина са категорични, че Дарина никога не е давала на Викторио поводи за ревност. Те категорично отхвърлиха твърденията на обвинения за двойното убийство, че тя е била лоша майка и малтретирала детето си.   Светлана Димитрова, също близка на Дарина, призова хората да спрат да мълчат и да не чуват, докато това не се случи на тях самите. „Не трябва да сме безхаберни, лицемерни и злобни, бъдете по-добри”, допълни тя.   Утре е погребението на Дарина и малката Никол.  ", "date": "2018.11.03", "title": "Близки на убитата Дарина: Викторио непрекъснато я следеше и я заплашваше "}
{"url": "http://epicenter.bg/article/Mladezh-pomete-dve-vazrastni-zheni-na-trotoar-v-Karnobat/167281/3/0", "text": "18-годишен шофьор блъсна две възрастни жени на тротоар в Карнобат, едната от тях е загинала, другата е откарана в болница, съобщиха от полицията.   Около 8ч. е получен сигнал за тежкия пътен инцидент на улица „Петър Берон“.   Мъжът е с едномесечен стаж зад волана, вероятната причина за инцидента е несъобразена скорост и загуба на контрол над автомобила. При катастрофата на място загива 70-годишна жена, втората – 80-годишна е откарана в кома в УМБАЛ – Бургас. В момента здравословното ѝ състояние се уточнява.    Водачът на автомобила е задържан от служителите на реда, дрегерът е отчел отрицателна проба за алкохол. Предстои тестването му за употреба на наркотици. По случая е образувано досъдебно производство.", "date": "2018.11.03", "title": "Младеж помете две възрастни жени на тротоар в Карнобат"}
{"url": "http://epicenter.bg/article/36-godishen-mazh-ubi-svoy-saselyanin-pri-bitov-skandal/167282/3/0", "text": "36-годишен мъж е задържан за убийство при битов скандал в село Сваленик, съобщиха от пресцентъра на ОДМВР-Русе.   Тази нощ в 22.23 часа чрез тел. 112 в РУ – Две могили е постъпил сигнал за намерен мъртъв мъж в село Сваленик. На място веднага е изпратен полицейски екип от районното управление, който е установил трупа на 37-годишен местен жител.   Местопроизшествието е било запазено от полицията, предприети са всички необходими оперативно-издирвателни и процесуално следствени действия за изясняване на случая. Извършен е оглед на адреса от дежурна оперативна група на ОДМВР – Русе.   В хода на първоначалната работа са събрани данни, че става въпрос за убийство, след битов скандал. Още тази нощ в селото е задържан 36-годишен мъж. Случаят е документиран и докладван в Окръжна прокуратура – Русе, като в ОДМВР – Русе е образувано досъдебно производство.   На 36-годишният е наложена мярка задържане по реда на ЗМВР за срок до 24 часа. Работата на разследващите продължава под ръководството на прокурор.", "date": "2018.11.03", "title": "36-годишен мъж уби свой съселянин при битов скандал"}
{"url": "http://epicenter.bg/article/Mazh-i-dete-zaginaha-sled-udar-v-stalb-kray-Haskovo/167288/3/0", "text": "Мъж на 32 години и дете на 14 години от Харманли са загинали в тежък пътен инцидент, съобщиха от ОД на МВР - Хасково.   Сигнал за произшестито е бил подаден малко преди 23 часа от село Малък извор, община Стамболово. Лекият автомобил се е ударил в уличен стълб в населеното място. Зад волана е бил шофьор на 40-годишна възраст. Той също е пострадал, но е настанен без опасност за живота в болницата в Хасково.   Причините за катастрофата се разследват. Образувано е било досъдебно производство, уточниха от полицията.", "date": "2018.11.03", "title": "Мъж и дете загинаха след удар в стълб край Хасково"}
{"url": "http://epicenter.bg/article/Kola--quot-parkira-quot--pod-bus-v-Ruse--shofyorat-i-spatnichkata-mu-izbyagaha-/167300/3/0", "text": "Лек автомобил влезе под паркиран микробус в Русе. При удара е блъсната още една кола.    Шофьорът, причинил катастрофата, е избягал заедно със спътничката си. Инцидентът е станал около 6:30 ч.     Шофьорът на микробуса, който е трябвало да вози пенсионери за фестивал, се е готвел да излиза от вкъщи, когато чул силен удар. Видял момче и момиче да бягат от катастрофиралата кола и подал сигнал на тел. 112.    Операцията по разделяне на микробуса и автомобила отне повече от два часа, тъй като от силния удар те са се заклещили един в друг.    Наложи се да се вика и специализизирана техника, информира bTV. Полицията издирва пътниците от колата.", "date": "2018.11.03", "title": "Кола \"паркира\" под бус в Русе, шофьорът и спътничката му избягаха "}
{"url": "http://epicenter.bg/article/MVR-se-otnasya-izklyuchitelno-otgovorno-kam-bitovata-prestapnost--obyavi-Mladen-Marinov/167302/3/0", "text": "МВР се отнася изключително отговорно към битовата престъпност, особено в малките населени места. Това каза министър Младен Маринов пред участниците в Седмата политическа академия на Жени ГЕРБ, която се провежда днес и утре във Велинград.   По думите му над 5000 са посетените населени места без полицейско присъствие, в това число 354 села. \"Лошото е, че когато има успешно решени случаи или не се говори нищо, или се политизират, за да се омаловажи работата на всички работили\", посочи министър Маринов. Той добави, че за подобряване на безопасността на пътя е ангажиран сериозен ресурс на МВР, като се отчита трикратно увеличение на глобите. \"Надявам се с предприетите мерки да продължи тази тенденция. Посегателствата над МПС са с 12 процента по-малко, а разкриваемостта се увеличава с 2 пункта, като анализираният период е деветмесечието на 2018 и същия период от 2017 година. МВР отчита и намаление на загиналите при ПТП със 7,4 на сто\", отбеляза Младенов.   Министърът посочи още, че България е на границата с Азия, а около нас има държави, които не са членки на ЕС и по тази причина \"не можем да използваме всички механизми за сигурност\". По думите му България в сравнение с Гърция, Италия и Малта контролира процеса на приток на мигранти. \"Съоръжението си свърши работата и миграционният натиск е сведен до минимум\", добави вътрешният министър.   Според него политиката на премиера Борисов с Турция е довела до добър диалог и бърза реакция от тяхна страна. Имаме същия добър контакт и с Гърция, увери Маринов.", "date": "2018.11.03", "title": "МВР се отнася изключително отговорно към битовата престъпност, обяви Младен Маринов"}
{"url": "http://epicenter.bg/article/Kiril-Dobrev-otgovori-na-atakista-Stanislav-Stanilov-za-napadkite-kam-bashta-mu/167291/2/0", "text": "” Синът на предателя Кольо Добрев е в ръководството на партията, мислите, че тогава съм бил пикльо и не помня нищо, вие не сте социалистическа, а корпоративна партия”. Това каза преди дни в парламента депутатът от „Атака“ проф. Станислав Станилов.   ” Да не забравяме, че живите затварят очите не мъртвите, а мъртвите отварят очите на живите.”, отговори му Кирил Добрев днес.   Ето какво написа зам.-председателят на БСП:    \"С голяма изненада и огромно огорчение чух изказването на народния представител от “Атака” проф. Станислав Станилов от трибуната на НС. В него той нарече БСП “корпоративна партия”, а мен - “сина на предателя Кольо Добрев”... Предпочетох да не правя коментар на момента...   Днес обаче е Мъжка - Архангелова задушница, та запалих една свещичка.... За съжаление при такива изказвания хора като Станилов имат само едно предимство - това, че са живи и че другите, които са там горе, нито могат да отговорят, нито могат да се защитят. Делата обаче са тук долу и не са забравени. Аз въобще не съм важен, но има две неща, които съм се заклел, че ще браня докрай. Първото е името на моя баща и второто е Партията, на която той даде живота си. Разбира се, че за Станилов е много по-удобно да критикува БСП, вместо да отговаря за “Атака” - в първия случай хвърля камъни, а във втория си посипва главата с тях. Та какво стана с обещанията на Станилов и компания за 1000 лв. минимална заплата и 500 лв. пенсия? А обещанията за прекратяване на концесии? Естествено Нищо.    Ето затова му е по-угодно да говори “Виденовата зима” или за “корпоративна левица” и нито дума за “златния” им пръст, за слънчевите плажове на Варадеро, за приключенията с авиокомпания Луфтханза... Що се отнася до Николай Добрев, минаха почти 20 години от смъртта му. Пожелавам на Станилов неговото семейство да усеща същата гордост от него, каквато изпитвам аз и близките ми от делото на баща ми. И нека не забравяме, че “живите затварят очите на мъртвите, а мъртвите отварят очите на живите”... ", "date": "2018.11.03", "title": "Кирил Добрев отговори на атакиста Станислав Станилов за нападките към баща му"}
{"url": "http://epicenter.bg/article/Rumen-Radev-pochete-pametta-na-zaginalite-balgarski-voini/167293/2/0", "text": "На Архангелова Задушница държавният глава и върховен главнокомандващ Въоръжените сили на България Румен Радев почете паметта и отдаде признателност на българските военнослужещи, загинали във войните за национално обединение, в операции по поддържане на мира и при изпълнение на воинския дълг в мирно време, съобщиха от прессекретариата на президентството.   Пред Военния мавзолей-костница на Централните софийски гробища Румен Радев положи венец пред мемориала на загиналите герои. Заупокойна панихида отслужи Негово Преосвещенство Белоградчишкият епископ Поликарп. Пред Военния мавзолей-костница присъстваха и началникът на отбраната генерал-лейтенант Андрей Боцев, висши военнослужещи от всички родове войски, членове на военно-патриотичните съюзи и роднини на загинали военни.   Ритуалът с военни почести се провежда от 1924 година. Традицията е прекъсната през 1946 г. и е възстановена през 1992 г. от Министерството на отбраната и Съюза на военноинвалидите и военнопострадалите.", "date": "2018.11.03", "title": "Румен Радев почете паметта на загиналите български воини"}
{"url": "http://epicenter.bg/article/Siderov--Ako-GERB-i-Obedinenite-patrioti-ne-se-svalyat-sami-ot-vlast--nyama-koy-da-go-napravi/167295/2/0", "text": "Ако ГЕРБ и Обединените патриоти не се свалят сами от власт, няма кой да го направи. Това каза за пред радио „Фокус“ лидерът на \"Атака\" Волен Сидеров.    Българският избирател е приел сегашната коалиция на „Атака“ с ГЕРБ, след като години наред е искал да го управлява Борисов и ГЕРБ, а не Сидеров и „Атака“, припомни Сидеров.    Едно обаче е да паднеш от власт заради неразбирателство между Патриотите, а друго – защото си уличен в тежка корупция или нечовешко отношение към хората, уточни той.    „ Аз мисля, че сега е моментът – точно във връзка с тези скандали, да се преосмисли поведението и на моите партньори. Аз съм им го казвал и в очите, рискувайки пак да бъда острия камък, който не мели брашно, но трябва да им го казвам, защото властта успива. Всъщност тя е най-големият тест. Стигнеш ли на някаква властова позиция, тогава се проверява що за човек си. Ако се самозабравиш, ако решиш, че трябва да подмяташ и подритваш хората, рано или късно приключваш. Дали смяташ, че си голямата работа, защото си там някъде, и че си безсмъртен, защото си просто във властта – не. А в изпълнителната власт трябва в коридорите над всяка стая да се сложи старият латински надпис “Memento mori”, което означава „Помни, че си смъртен“. Може пък и да помогне”, коментира Волен Сидеров.    Той определи като типично за нашето общество да се превръща в маса от пластилин, който лесно може да бъде мачкан. Но ако то се втвърди и стане тухла, няма как да бъде мачкано, уточни лидерът на „Атака“. Според него перспективите пред България са да се възпита поколение с по-самостоятелно мислене, защото без събуждане на духа, системата ще възпроизвежда „бели мишки в лаборатория“, а не мислещи хора. ", "date": "2018.11.03", "title": "Сидеров: Ако ГЕРБ и Обединените патриоти не се свалят сами от власт, няма кой да го направи"}
{"url": "http://epicenter.bg/article/Parvan-Simeonov--S-deystviyata-si-DPS-se-opitva-da-postavi-GERB-v-po-golyama-zavisimost-ot-sebe-si/167296/2/0", "text": "С действията си напоследък ДПС се опитва да постави ГЕРБ в по-голяма зависимост от себе си . Това коментира пред радио „Фокус“ политологът Първан Симеонов по повод отказа на движението да се регистрира в пленарна зала.   Според него атаката спрямо ВМРО в дните след ареста на председателят на ДАБЧ Петър Харалампиев не е без знанието на коалиционните партньори. „Много често ГЕРБ постъпва точно така – държи малките отговорни и виновни. Това се случи с реформаторите. Освен това тук има съвпадение на интереси със ДПС. Много пъти от ДПС са замахвали, но обикновено нищо не е ставало. По този начин само са укрепвали противниците си. Важно беше да наблюдаваме, дали този път са сериозни. Ако съдим и по действията им с кворума, са сериозни. ДПС намериха удобен момент да ударят и вицепремиера Валери Симеонов, който държи този ресор и частично Красимир Каракачанов, който пък наскоро го подкрепи. По този начин те държат във все по-голяма зависимост самото правителство“ обясни той.    Според Първан Симеонов и ДПС, и ГЕРБ имат полза от политическата ситуация след арестите. За пороците в издаването на българско гражданство се знае от години, каза още той и допълни, че отиване в другата крайност за лишаване от българско гражданство е рисковано България да бъде дискредитирана сред общностите ни в чужбина.    Социологът предупреди, че настоящото управление се занимава със собственото си оцеляване и е време премиерът Бойко Борисов да заяви нова сюжетна линия след Европредседателството, защото положението в страната е взривоопасно. ", "date": "2018.11.03", "title": "Първан Симеонов: С действията си ДПС се опитва да постави ГЕРБ в по-голяма зависимост от себе си"}
{"url": "http://epicenter.bg/article/Partiya--Vazrazhdane--vizhda--prah-v-ochite--s-aktsiite-v-DABCh-i-sreshtu-biznesmeni/167299/2/0", "text": "Властта се опитва да оневини истинските виновници за нередностите в Държавната агенция за българите в чужбина (ДАБЧ), обяви днес лидерът на партия „Възраждане“ Костадин Костадинов на среща със столични избиратели.   „Видите ли там имало престъпна група, ама този, който е назначил босът на престъпната група, според прокуратурата,  той не знаел. Те си го направили сами, разбираш ли, а пък ВМРО, които са поръчителите, които са назначили този човек начело на агенцията, те не знаели. Е, как става тази работа?“, реторично запита той.   Подобни били и показните акции срещу фамилиите Баневи, Арабаджиеви и Стайкови, които бяха определени като опит за „прах в очите“, за да се пренасочи гневът на обществото към отделни лица, вместо към управляващите.   Костадинов обяви още, че Комисията за защита на личните данни е глобила с 10 000 лева неговата партия „Възраждане“ за невалиден подпис в подписката за участие в последните парламентарни избори.   Максималната санкция е наложена заради един-единствен подпис, обясни Костадинов и нарече това „политическа репресия със законови средства“.   „От тези пет хиляди подписа се оказа, че има внимание един, който е невалиден и съответно от миналата година досега Комисията за защита на личните данни провежда едно брутално разследване, което продължава година и половина много тежко. И преди два дни получихме ние едно такова  известие, в което се казва, че ще бъдем глобени с десет хиляди лева, което е максималната глоба, предвидена в закона“.   На последните парламентарни избори „Възраждане“ се оказа единствената извънпарламентарна партия, която заради постигнатия резултат, имаше право на държавна субсидия, но се отказа от нея. Следващата цел на формацията е влизане в НС.", "date": "2018.11.03", "title": "Партия „Възраждане“ вижда „прах в очите“ с акциите в ДАБЧ и срещу бизнесмени"}
{"url": "http://epicenter.bg/article/S-panihidi-i-voenni-pochesti-na-Arhangelova-zadushnitsa-beshe-pochetena-pametta-na-zaginalite-voini/167301/2/0", "text": "Заупокойна служба – панихида в памет на воините, загинали за България, събра днес, 3 ноември, във Военния мавзолей – костница на Централните софийски гробища висши представители на държавната власт, военнослужещи, членове на военно-патриотични съюзи, военни аташета, акредитирани у нас, много граждани.    В знак на преклонение пред паметта на героите, загинали за национално освобождение и обединение, в операции по поддържане на мира и при изпълнение на воинския си дълг в мирно време бяха отдадени военни почести и бяха поднесени венци и цветя.  Панихидата за упокоение на душите на загиналите беше отслужена от Негово Преосвещенство Белоградчишкият епископ Поликарп. На ритуала присъстваха президентът и върховен главнокомандващ въоръжените сили на Република България Румен Радев, началникът на отбраната генерал Андрей Боцев, неговите заместници – вицеадмирал Емил Ефтимов и генерал-лейтенант Димитър Илиев, заместник-командващият на Съвместното командване на силите генерал-майор Иван Лалов, командирът на Сухопътните войски генерал-майор Михаил Попов, заместник-командирът на Военновъздушните сили бригаден генерал Петьо Мирчев, началниците на служби „Военна информация“ и „Военна полиция“ бригаден генерал Пламен Ангелов и бригаден генерал Борислав Сертов, началникът на Военна академия генерал-майор Груди Ангелов, офицери от Българската армия, ветерани.  В ритуала участваха военнослужещи от Националната гвардейска част и Гвардейският представителен духов оркестър.  На Архангелова (мъжка) задушница представителни части на Сухопътните войски, Военновъздушните и Военноморските сили и бригада „Специални сили“ участваха в панихиди в гарнизони Асеновград, Бургас, Варна, Пловдив, Плевен и Ямбол. Военнослужещите поднесоха венци и цветя пред паметниците на загиналите воини. Почести към загиналите български воини бяха отдадени и на българското военно гробище и в църквата „Свети Георги“ в с. Цапари, Република Македония. Във възпоменателните ритуали участваха представители на Министерството на отбраната и членове на военно-патриотичните съюзи. ", "date": "2018.11.03", "title": "С панихиди и военни почести на Архангелова задушница беше почетена паметта на загиналите воини"}
{"url": "http://epicenter.bg/article/Dimitar-Gardev--Iztsyalo-izklyuchvane-ot-ruskiya-gaz-e-nevazmozhno/167306/2/0", "text": "Изцяло изключване от руския газ е невъзможно за страните от Южна Европа, както като количество, така и цените също. Това е стратегия, разработвана от десетилетия от Русия. Този газ не може да бъде заместен, въпросът е да не бъде монополистичен, да има конкуренция. В някои държави от Южна Европа има над 30% зависимост от руския газ. Това заяви пред Канал 3 експертът по национална сигурност Димитър Гърдев.   Според него допълнителен натиск върху ЕС ще окажат новите санкции на САЩ срещу Иран. \"Естествено, че ще бъдат в няколко направления. На първо място се очаква да се получи недостиг на суровината, което да качи евентуално цените. Но това, според мен, няма да го наблюдаваме в краткосрочен период. Всички тези доставки са фючърсни, те са дълговременни договори. Но ще има крах на европейската стратегия за защита на европейските фирми, търгуващи с Иран\", каза Димитър Гърдев.   Еврокомисията и европарламентът предприеха защита на европейските компании, които ще продължат да работят с иранската страна, припомни той. \"Но от самото начало е ясно, че този механизъм няма да работи. Големи компании, като \"Тотал\", обявиха, че ще прекратят сътрудничеството си с Иран, за да не попаднат под американските санкции\", обясни експертът.   По думите му САЩ гони стратегическа цел: \"разрушаване на негласен, но съществуваш, съюз между Русия, Иран и Катар, негласен газов ОПЕК. В момента натискът към Иран ще бъде по това направление\", каза Димитър Гърдев.   За мигрантския коз в предстоящите на 6 ноември междинни избори в САЩ, експертът отбеляза: \"Още Хитлер е използвал мигрантите за политиката, това се повтаря и днес. Този поход на мигрантите няма как да бъде изкаран от предизборната кампания. Трагедията от убийството в синагогата, трагедията на мигрантския керван - те ще се използва за вътрешната гражданска хибридна война преди изборите\", каза той.", "date": "2018.11.03", "title": "Димитър Гърдев: Изцяло изключване от руския газ е невъзможно"}
{"url": "http://epicenter.bg/article/Tatyana-Doncheva--Mutrite-upravlyavat-darzhavata--Te-darzhat-vsichko---video-/167307/2/0", "text": "Управляват ни СИК, Държавна сигурност и Политбюро. ДС се върна в управлението чрез мутрите, които в момента напълно контролират държавата. Какво смятате, че тези хора ще подходят към майките с увреждания, с някакво човещина и състрадание?   Това мнение изрази пред ТВ плюс лидерът на „Движение 21“ Татяна Дончева. Според нея в момента организираната престъпност от зората на „българската демокрация“ управлява държавата – тя владеела изпълнителната, законодателна и съдебна власт.   „Не можете с мутрите, които са начело да държавата, да постигнете собственотото им очистване. Те са държавата! Те държат всичко! Вие не можете с органите, които те са създали, за да гонят вас, защото сте им бизнес конкурент, да им вменявате, че те ще започнат да работят по себе си! Това няма да стане. Това не може да стане и никъде не е станало!“, заяви ексдепутатката.   Според Татяна Дончева вицепремиерът и лидер на ВМРО Красимир Красимир Каракачанов трябва да си подаде оставката заради скандала с арестите в Държавната агенция за българите в чужбина за търговия с българско. Валери Симеонов пък трябвало да си тръгне от правителството заради обидите му към протестиращите майки на деца с увреждания.   „Тези хора са като \"свински черва\". \"Обединени патриоти“ и ГЕРБ са така свързани с корупционни схеми, че няма как се се „отреже“ нещо от тях, а трябва всичко да се изхвърли. Някъде в схемата с българските паспорти те са преплетени – във веригата ще има и гербаджии“, заяви Татяна Дончева. И допълни: „Аз съм готова да се подпиша, че за да тръгне такова разплитане на чорапа в Държавната агенция за българите в чужбина има натиск отвън. Някъде външни институции са се натъкнали на хора с българска самоличност, които са престъпници“.   Татяна Дончева не вижда изход от ситуацията, ако обществото не се събуди. „Без консолидация на голяма част от българската нация не може да стане никаква промяна, включително бутане на правителство. Докато голямата част са готови да се продадат за 30-50 лв. или за някакъв пост и облага- всичко оттича в канала“, каза още Татяна Дончева.", "date": "2018.11.03", "title": "Татяна Дончева: Мутрите управляват държавата. Те държат всичко! (видео)"}
{"url": "http://epicenter.bg/article/Borisov-inspektira-rabotata-po-dva-obekta-vav-Varna--snimki-/167310/2/0", "text": "Министър-председателятБойко Борисов провери как вървят ремонтните дейности във Варна по два важни обекта за града - пробива на бул. „Сливница“ и парк “Възраждане”. Това обяви той на официалната си страница във \"Фейсбук\", като към публикацията си е добавил и снимки.   ,,Пробивът е ключов проект за града и е връзката с АМ “Хемус”. С реализирането му и последващо изграждане на рампа ще бъде осигурен бърз достъп до автомагистралата. Министерският съвет отпусна 4,5 млн. лв. за проекта.   Новият участък е с дължина 532 метра с две платна. Парк “Възраждане” е с площ от 30 дка. Преди реализирането на обекта имотът беше неизползваем, тъй като зелените площи бяха неподдържани и занемарени. Изградени са асфалтови алеи за пешеходци и за велосипедисти, зони за отдих, детска зона и трасе за екстремно колоездене. Получих уверение, че и двата проекта се изпълняват в срок'', написа още премиерът в социалната мрежа.  ", "date": "2018.11.03", "title": "Борисов инспектира работата по два обекта във Варна (снимки)"}
{"url": "http://epicenter.bg/article/Volen-Siderov---Parvenyushki-oligarsi--oglozgvat-Balgariya/167311/2/0", "text": "Конструкторите на Прехода предпочетоха България да бъде колонизирана, а не да бъде силна и самостоятелна държава, коментира пред радио „Фокус“ лидерът на „Атака“ Волен Сидеров.   Според него това са хора от върхушката на бившата БКП, които са довели българското общество до обедняване. Така се е получила  огромна прослойка от хора без възможности и една групичка от хора като семейство Баневи и подобни „парвенюшки олигарси“.   Сидеров смята, че големи западни компании са посочили кое в България трябва да бъде ликвидирано и да не се произвежда, за да нямат конкуренция. „Основният удар беше България да се лиши от икономиката си, да се лиши от големите производства – това са химия, електроника и машиностроене. Бяхме в първата четворка по производство на кари. Кой каквото ще да говори. 20 години не можеха да изнесат скрапа, който рязаха. Всичко това работеше. То можеше да се преустрои, можеше да стане някакъв вид собственост, която да продължи да работи”, заяви Сидеров.   „Да, могат да дойдат и чужди инвеститори, но не такива, каквито бяха наложени тук със сила – идват и затварят”, каза лидерът на „Атака”. Така Волен Сидеров си обяснява омразата на българина към богатите хора.   Той обобщи, че това е постигнато от Прехода, започнал през 1990 г., когато хората са били ограбени с цел да няма средна класа в България. А „парвенюшките олигарси” дооглозгват това, което е останало.   Волен Сидеров коментира и настоящата политическа ситуация. Според него, ако ГЕРБ и Обединените патриоти не се свалят сами от власт, няма кой да го направи. „Българският избирател е приел сегашната коалиция на „Атака“ с ГЕРБ, след като години наред е искал да го управлява Борисов и ГЕРБ, а не Сидеров и „Атака“, припомни Сидеров.   Едно обаче е да паднеш от власт заради неразбирателство между Патриотите, а друго – защото си уличен в тежка корупция или нечовешко отношение към хората, уточни той. „Аз мисля, че сега е моментът – точно във връзка с тези скандали, да се преосмисли поведението и на моите партньори. Аз съм им го казвал и в очите, рискувайки пак да бъда острия камък, който не мели брашно, но трябва да им го казвам, защото властта успива. Всъщност тя е най-големият тест. Стигнеш ли на някаква властова позиция, тогава се проверява що за човек си. Ако се самозабравиш, ако решиш, че трябва да подмяташ и подритваш хората, рано или късно приключваш”, заяви Сидеров.   Той определи като типично за нашето общество да се превръща в маса от пластилин, който лесно може да бъде мачкан. Но ако то се втвърди и стане тухла, няма как да бъде мачкано, уточни лидерът на „Атака“.   По думите му перспективите пред България са да се възпита поколение с по-самостоятелно мислене, защото без събуждане на духа, системата ще възпроизвежда „бели мишки в лаборатория“, а не мислещи хора.", "date": "2018.11.03", "title": "Волен Сидеров: „Парвенюшки олигарси” оглозгват България"}
