{"url": "http://epicenter.bg/article/Darzhaven-vestnik-obnarodva-ukaza-za-osvobozhdavaneto-na-Tsatsarov-kato-glaven-prokuror-/201755/2/0", "text": "Държавен вестник обнародва указа на президента за  , както и  .    Решението на президента е публикувано в днешния брой на официалното издание на Република България. \"На основание чл. 129, ал. 2 от Конституцията на Република България във връзка с чл. 175, ал. 5 от Закона за съдебната власт ПОСТАНОВЯВАМ: Освобождавам Сотир Стефанов Цацаров от длъжността главен прокурор на Република България. Издаден в София на 13 декември 2019 г.\".    На 12 декември Висшият съдебен съвет освободи Сотир Цацаров като главен прокурор по негова молба. На пленума единодушно „за” гласуваха 20 от членовете, а четирима отсъстваха. Ден по-рано Цацаров подаде оставката си. Неговият мандат изтичаше на 10 януари.    На 11 декември с изненадващо конституционно мнозинство Народното събрание избра Сотир Цацаров за председател на Антикорупционната комисия.    Той получи подкрепата на 165 народни представите, 30 бяха „против“, а трима се въздържаха.   В сряда на официална церемония поста на главен прокурор да бъде зает от новоизбрания обвинител №1 Иван Гешев.    Указът за неговото назначаване бе публикуван в Държавен вестник в края на ноември.  ", "date": "2019.12.17", "title": "Държавен вестник обнародва указа за освобождаването на Цацаров като главен прокурор "}
{"url": "http://epicenter.bg/article/Ninova-kam-meditsinskite-sestri--Otnovo-vi-izlagaha--Borisov-vi-obeshta-oshte-ot-sashtoto-/201766/2/0", "text": "\"Уважаеми медицински сестри, отново ви излъгаха. Помните ли онези 50 милиона за заплати, които след това се оказаха шест и накрая нито един лев не стигна до вас? Потънаха в увеличената цена на клиничните пътеки. И този път Борисов ви обеща още от същото.\"   Това написа във Фейсбук председателят на БСП Корнелия Нинова по повод срещата на протестиращите медицински сестри с премиера снощи, съобщават отпресцентъра на партията.    \"Така ще бъде, докато болниците са търговски дружества. И какво стана - влязохте с искане за реформа, излязохте с решение за проверки.   Че има злоупотреби, има. Ще пошумят месец два и след това отново постарому.   Изиграха ви. Защото Борисов не иска да промени модела. Той му е удобен. Освен, че ви изиграха, ви разделиха и настроиха едни срещу други с лекарите. А вие знаете, че едни без други не можете, когато влезете в операционната\", пише още Нинова.    \"Сигурно има лекари, които получават 12 000 лв. заплата. Но защо не му казахте колко лекари в провинцията получават по 2000 лв. А в колко райони на страната? Хората умират без медицинска помощ просто защото няма никакъв лекар\", коментира лидерът на левицата.    \"Десет години управление на ГЕРБ гледаме една и съща пиеса - ако има протестиращи, премиерът ги приема милозливо. Обещава неща, които знае, че няма да изпълни. За по-сигурно внася раздор и разделение между една група българи и друга група българи и ги оставя взаимно да се изтощават\", пише още тя.    \"А пациентите ще почакат. Докога така с некомпетентност, манипулации, разделение и омраза? Уважаеми българи, не се поддавайте на това. И не се примирявайте. И изисквайте вашите пари за вашето здраве. Не бъдете просто публика на поредната пиеска\", призовава председателят на социалистическата партия.  ", "date": "2019.12.17", "title": "Нинова към медицинските сестри: Отново ви излъгаха! Борисов ви обеща още от същото "}
{"url": "http://epicenter.bg/article/Borisov-obsadi-s-frenskata-poslanichka-dvustrannoto-satrudnichestvo-/201777/2/0", "text": "Министър-председателят Бойко Борисов се срещна с посланика на Франция Флоранс Робин. Фокус на разговора им беше разширяването на двустранното сътрудничество в различни сфери, като акцент беше поставен в областта на образованието и науката, съобщиха от правителствената информационна служба.    Премиерът Борисов подчерта, че ключов приоритет в управлението на правителството е образованието. Той припомни, че тази тема е част и от ресора на българския еврокомисар Мария Габриел и допълни, че правителството работи активно за въвеждането на дуалното образование в българските училища, което да отговаря на нуждите на пазара на труда.    Министър-председателят Бойко Борисов и френският посланик Флоранс Робин разговаряха за реализирането на конкретни двустранни проекти в образованието и науката, както и за сътрудничеството по актуални теми от европейския дневен ред.  ", "date": "2019.12.17", "title": "Борисов обсъди с френската посланичка двустранното сътрудничество (СНИМКИ, ВИДЕО)"}
{"url": "http://epicenter.bg/article/Evrodeputati-iskat-izvinenie-ot-Angel-Dzhambazki--zovat-shefa-na-EP-da-go-nakazhe-/201793/2/0", "text": "Двама евродепутати са изпратили писмо до председателя на Европейския парламент Давид Сасоли, в което настояват да получат официално извинение от евродепутата от Партията на европейските консерватори и реформисти Ангел Джамбазки, предаде БНР.    Поводът за писмото на Карима Дели от групата на Зелените/Европейски свободен алианс и Исмаил Ертуг от Прогресивния алианс на групата на социалистите и демократите е негово изказване пред българското издание на „Юрактив“, в което подчертава произхода им, съответно алжирски и турски. Двамата са евродепутати съответно от Франция и Германия.    В писмо те настояват Сасоли да обмисли и налагане на допълнително наказание - мъмрене, като се цитира конкретен член от хартата на основните права на ЕС, който е нарушен в случая.    Съпредседателят на групата на Зелените/Европейски свободен алианс Филип Ламбер изрази възмущението си в пленарна зала.    „Смятам, че този тип характеристики са недопустими в тази зала. Всички сме европейски депутати, всички сме от различен произход и затова и дума не може да става да се стигматизират колеги заради това. И ви моля, господин председател, да призовете г-н Джамбазки да спазва реда!“, каза той.    Джамбазки бе цитиран в български медии с думите, че председателят на парламентарната транспортна комисия Карима Дели е \"французойката от алжирски произход\", а един от авторите на променените правила за международните пътни превози Исмаил Ертуг - \"германец от турски произход\".    Коментарът на Джамбазки бе по повод участието на двамата му колеги в приемането на поправки към пакета Мобилност в ущърб на българските превозвачи.  ", "date": "2019.12.17", "title": "Евродепутати искат извинение от Ангел Джамбазки, зоват шефа на ЕП да го накаже "}
{"url": "http://epicenter.bg/article/Radev--Varhu-konstitutsiyata-ne-biva-da-se-posyaga-proizvolno-/201797/2/0", "text": "Има ли системен проблем поради противоречив, неправилен прочит на Конституцията, който да води до остър дефицит на справедливост в нашето общество? Това заяви държавният глава Румен Радев на среща с Правния съвет към президента и академичната общност, съобщиха от прессекретариата на държавния глава.   \"Не можем да бягаме от въпросите успя ли проектът, заложен в Конституцията, да изгради демократична, правова и социална държава и има ли защитни механизми срещу погазването на разделението на властите и срещу авторитарен произвол\", подчерта президентът.                   ", "date": "2019.12.17", "title": "Радев: Върху Конституцията не може и не бива да се посяга произволно! (ВИДЕО)"}
{"url": "http://epicenter.bg/article/Lekarskiyat-sayuz-izlyaze-s-pozitsiya-sled-sreshtata-na-protestirashtite-sestri-s-premiera/201798/2/0", "text": "След вчерашните разговори на премиера Борисов с протестиращите медицински сестри, Български лекарски съюз излезе с позиция, разпространена на  .   \"Български лекарски съюз с безпокойство проследи вчерашната среща в Министерски съвет, последвалите публикации в медиите и тиражираните в публичното пространство внушения и твърдения. Безпокойство, породено от факта, че специалисти, с които ние работим ежедневно в екип, индиректно застанаха срещу нас - лекарите.\", се казва в позицията. \"По време на срещата, съзнателно или не, се насади внушението, че лекарите са “лоши хора с големи заплати”. Внушение, внасящо допълнително напрежение в съсловието, задълбочаващо конфликта и противопоставянето между работещите в сектора. Създаде се ситуация, от която не печели никой, нито специалистите по здравни грижи, нито лекарите, най-малко пациентите. Ситуация, в която има само губещи.    Остро възразяваме срещу направените внушения, че „парите за здраве отиват в джобовете на лекарите“. Същите тези лекари, които застават с имената си и във всеки един момент могат да бъдат подведени под съдебна отговорност.    Цитираните по време на разговорите лекарски заплати са единици, нещо повече – немалка част от специалистите по здравни грижи у нас получават по-високо възнаграждение от исканото от тях (две минимални работни заплати). Заплатите на лекарите и специалистите по здравни грижи у нас зависят от приходите на болницата от клинични пътеки, т.е. от лекуваните в даденото лечебно заведение пациенти.    БЛС не е спирал да се бори за достойното заплащане на своите колеги. Съсловната организация поиска и успя да извоюва в НРД 2020-2022 да има осезаемо повишение на цените на клиничните пътеки - единствен за момента законен начин за повишаване на приходите на лечебните заведения и респективно - приходите на работещите в тях. За първи път БЛС извоюва да се запише минимален процент от приходите на лечебното заведение, които да са гарантирани за заплати на лекарите и специалистите по здравни грижи. Нещо повече: Като страна в преговорите по Националният рамков договор Съсловната организация покани и за първи път ръководството на БАПЗГ присъства на преговорите.     БЛС многократно е заявявал, че не подкрепя лошите практики и злоупотребите, многократно е настоявал - има ли виновни те да бъдат наказвани с цялата строгост на закона. Всеки опит за обобщение и внушаване на групова вина е неправилен и опасен. Пътят на решаването на проблемите в системата обаче не е чрез спекулации, ултиматуми и лов на вещици. Нито чрез обострянето на отношенията между специалистите, които работят всеки ден заедно, рамо до рамо, под огромно напрежение, борейки се за спасяването на човешки животи.\"    ", "date": "2019.12.17", "title": "БЛС: Насажда се внушението, че лекарите са лоши хора с големи заплати"}
{"url": "http://epicenter.bg/article/UniBIT-vrachi-akademichnite-si-Oskari--Yabalki-na-znanieto-i-poznanieto/201799/2/0", "text": "Младежката академия за управление на знания – УМЛАУЗ, при Университета по библиотекознание и информационни технологии – УниБИТ, връчи годишните академични награди „Ябълка на знанието“ на изнесена церемония в туристически комплекс „Констанция“.   Заедно с традиционния Коледен празник на Университета, учени, студенти, докторанти и академичното ръководство обсъдиха новите промени в Закона за висшето образование, които Народното събрание разгледа и прие на първото четене. Изнесените конференции на УниБИТ са традиция, където младите учени представят достиженията в изследователската и научната си работа, но и обсъждат новостите в науката и висшето образование. Празникът „Ябълка на познанието“ и „Ябълка на знанието“ е украшение в края на всяка календарна година на всички инициативи на УниБИТ, каза в обръщението си доц. д-р Тренчева. Призът „Ябълка на познанието и знанието“ се присъжда за особен принос в издигане престижа на висшето образование и науката в категориите: „Утвърден учен“, „Изявен млад учен“, „Изявен докторант“, „Изявен студент“ и „Специална награда на Академията“. Церемонията откриха проф. дн Ирена Петева, ректор на УниБИТ, проф. д.ик.н. Стоян Денчев, председател на Общото събрание на УниБИТ и Председател на УМЛАУЗ, и доц. д-р Тереза Тренчева, зам.-председател на УМЛАУЗ. Със специалната награда „Ябълка на знанието“ бе удостоена журналистката и общественик Валерия Велева. Приза връчи проф. д.ик.н. Стоян Денчев.   \"Много награди съм получавала, но този приз е връх в моя творчески път, защото да получиш награда за знание е признание за стремежа към съвършенство. Знанието и опитът мотивират\", благодари Велева. Тя подари на библиотеката на УниБИТ двутомника „Мъжете на властта“ – интервюта с всички управляващи нашата държава от 1898 г. насам – историята на прехода, разказана от самите автори на прехода. В категория „Утвърден учен“ наградата „Ябълка на познанието“ получи проф. дн Таня Тодорова.   \"Особено ми е приятно да връча тази висока награда на Университета на проф. дн Таня Тодорова, един от преподавателите, които стимулира младите хора за научна работа\", каза ректорът проф. Петева.   \"Получавам това признание два дни преди рождения ми ден, а това е огромна отговорност и ме кара, тъй като е награда на Младежката академия, да се вгледам още повече в работата си. И да ви разкажа формулата на успеха, която се състои в три компонента - да намираме темите, по които да творим, да публикуваме, когато сме абсолютно убедени, че текстът е стойностен и готов, и да бъдем винаги в екип, солидарни и заедно като партньори в делото\", благодари на ръководството проф. дн Таня Тодорова за наградата и за подкрепящата и диалогична среда, която то осигурява за развитие на всяко смислено начинание. В категорията „Изявен млад учен“ „Ябълка на знанието“ получи д-р инж. Искра Цветанска. Наградата връчи гл. ас. д-р Диана Стоянова.  Светослава Димитрова и Снежана Петрова спечелиха „Ябълка на знанието“ в категория „Изявен докторант“. С „Ябълка на знанието“ в категорията „Изявен студент“ са удостоени студентите Кристиан Боянов и Кристиан Симеонов. \"Радвам се и съм удовлетворен, че всичко това ми се случва, благодари Кристиан Боянов. Голяма чест, това е голяма мотивация да продължа да работя за развитието на университета и академията\", сподели Кристиан Симеонов. От името на академичното ръководство на УниБИТ благодаря на всички преподаватели, студенти, докторанти и служители на УниБИТ, които с активната си дейност през изминалата година допринесоха за динамичния растеж и устойчиви постижения на нашия университет и през тази година.   \"Продължавайте да натрупвате образователен, научен, иновационен и технологичен капацитет и заедно да бъдем достойна и активна част от европейското научно, образователно и иновационно пространство\", закри конференцията проф. дн Ирена Петева. Участниците в празника проведоха две задълбочени дискусии по актуални въпроси на реформирането на висшето образование и науката – Закона за висшето образование и новите европейски политики в областта на образованието и науката. Специално внимание беше отделено на проблемите за прилагането на стратегиите за интелигентна специализация – лайтмотив в работата на българския еврокомисар г-жа Мария Габриел. Сред акцентите на работната дискусия бяха процедурите за придобиване на научни степени и звания, рейтинговата система на българските университети, образователния пазар, мотивацията на студентите и докторантите да се развиват в сферата на науката, възможностите за насърчаване на учените да работят по европейски проекти и програми, студентските стажове и гарантирано осигуряване на работни места след завършване на университета. В дискусията дистанционно се включи и министърът на образованието Красимир Вълчев. По телефона от София той поздрави участниците във форума и пожела ползотворна работа. С обща снимка и културна програма в района на Костенец завърши двудневният празник „Ябълка на познанието“ и „Ябълка на знанието“ – празник на УниБИТ и УМЛАУЗ. Празникът завърши с две емблематични хитови песни:   На фона на клипа от песента на Ицо Хазарта „Имам човек“ младите хора споделиха, че това е песен на реалността в България, която ни кара да се срамуваме, но и да се бунтуваме, за да променим света около нас. \"Вие наистина трябва да промените този свят\", каза Валерия Велева. Формален завършек на празника стана песента на Стефан Вълдобрев и обичайните заподозрени „По-полека“. Времето лети, ние сложихме своята тухличка в това време. Да бъдем добри хора, заключи проф. д.ик.н. Стоян Денчев.", "date": "2019.12.17", "title": "УниБИТ връчи академичните си Оскари: Ябълки на знанието и познанието"}
{"url": "http://epicenter.bg/article/Deset-tanka-T-72-byaha-remontirani-v--TEREM-Han-Krum---VIDEO--/201805/2/0", "text": "През 2019 г. бяха ремонтирани десет танка Т-72 на Сухопътните войски във военния завод „ТЕРЕМ-Хан Крум” ЕООД в гр. Търговище по договор, сключен с Министерството на отбраната.    И последният, десети танк Т-72, който влезе за капитално-възстановителен ремонт в завод „ТЕРЕМ – Хан Крум“- Търговище, премина успешно полевите изпитания на полигона на военния завод2, съобщиха от МО.    Останалите девет танка, които бяха ремонтирани тази година вече са в Центъра за подготовка на специалист в Сливен, до края на седмицата предстои това да се случи и с последната машина.  ", "date": "2019.12.17", "title": "Десет танка Т-72 бяха ремонтирани в „ТЕРЕМ-Хан Крум” през 2019 г. (ВИДЕО) "}
{"url": "http://epicenter.bg/article/Pusnaha-na-svoboda-politsaite--osadeni-za-smartta-na-Chorata-/201738/3/0", "text": "Полицаите, осъдени за смъртта на Ангел Димитров - Чората, излязоха на свобода. Те бяха пуснати с решение на Върховния съд. Делото срещу тях ще се гледа отново.    Петимата служители на реда бяха освободени от затвора в Бобов дол около 22.30 часа в понеделник вечерта и бяха посрещнати от своите семейства и близки хора.    Припомняме, че в началото на годината те бяха осъдени на по 7 години затвор, а след това Сотир Цацаров в ролята си на главен прокурор тогава поиска делото да бъде преразгледано и изпълнението на наказанието им да бъде спряно.    „Този период за нас беше доста мъчителен. Първо, че бяхме несправедливо осъдени. Невинни хора да лежат в затвора – нечовешко е”, каза един от обвинените полицаи.    „Не трябва да се прави търговия с тези процеси”, категоричен бе Мирослав Писов.   Това стана възможно, след като в понеделник петчленен състав на Върховния касационен съд (ВКС) възобнови делото и постанови то да се гледа отново. Решението е окончателно.   Подновяването на процеса стана в предпоследния ден от мандата на главния прокурор Сотир Цацаров и само часове след като президентът Румен Радев подписа указа за освобождаването му.   До обрата се стигна именно защото преди 6 месеца Цацаров и петимата полицаи поискаха делото да бъде възобновено.   През април тази година те бяха осъдени на по 7 г. решетки. Бившият антимафиот от Благоевград Мирослав Писов и колегите му Иво Иванов, Янко Граховски, Георги Калинков и Борис Механджийски влязоха доброволно в затвора в Бобов дол след обявяването на присъдите.   Чората почина при полицейска акция \"Респект\" на 10 ноември 2005 г. След 14-годишна съдебна сага, на 19 април ВКС излезе с решение, с което осъди петимата служители на реда. Делото няколко пъти стига до Върховния съд.   През май петимата благоевградски полицаи изпратиха от затвора обръщение към държавните институции, органите на законодателната, изпълнителната и съдебната власт, медиите и гражданското общество. \"УВАЖАЕМИ ДАМИ и ГОСПОДА, Бием камбаната за опасността от мракобесието на тъмните сили на прехода, които убиват живота и бъдещето на България.   За това, че сме изпълнявали обществения си договор с родината - участвайки в законно разпоредена и извършвана полицейска операция за противодействието на търговията с наркотици и сексуалната експлоатация на български момичета, след като с престъпления бяха манипулирани фактите по обективните причини, довели до настъпване смъртта на задържаното лице, български съд каза на нас и на Вас - всички български граждани, че всъщност полицаите сме умишлени убийци. От първия момент знаем и сме убедени, че невинността ни ще бъде установена! От първия момент до днес сме оказвали пълно съдействие за провеждане на всички поискани действия по разследването и провеждане на образуваните производства. Но и впоследствие ни се наложи да се борим с неистови усилия с действията на престъпни интереси, реализирани чрез институции на държава, намираща се в безпомощно състояние от хватката на мракобесието. Първоначално експертите след извършена аутопсия установиха и посочиха като причина за настъпилата смърт на задържаното лице “остра сърдечносъдова и дихателна недостатъчност”. Без да се изчака заключението на назначените от разследващите експерти, по искане на роднините на Ангел Димитров са назначени нови експерти – посочени поименно от тях. Така проф. Раданов извършва формална реаутопсия на трупа, който е престоял без следствен надзор и на нерегламентирано място 9 дни. Проф. Раданов прави заключението си, без да е иззел надлежно, без да е изследвал и да е съхранил посочените за иззети проби при реаутопсията, както и дори без да виждал аортата, за която твърди, че е разкъсана от нанесен удар от полицаите. Проф Раданов е дал НЕВЯРНО заключение, което, установено след проведено разследване, представлява ПРЕСТЪПЛЕНИЕ. Обещано ли беше на проф. Раданов, че няма да бъде допусната друга експертиза - защото именно това се случи – повече от три години – на досъдебното производство и впоследствие на четири съдебни инстанции се борихме за правотата си – и с неистови усилия успяхме да бъде допусната друга съдебномедицинска експертиза - едва след като бе представено заключението на експерт от САЩ.   Пет последващи съдебномедицински експертизи, извършени от осемнадесет водещи специалисти, категорично отрекоха заключенията, направени от експертизата на проф. Раданов – категорични са всички, че настъпилата смърт няма травматичен произход - констатираните травми - всички са леки, и както поотделно, така и в съвкупност не могат и не са причинили смъртта на лицето – за което сме обвинени по това дело. Категорични са експертите, че няма данни да е нанасян описаният от проф. Раданов побой. И след 14 години разследване и заседания, в дните преди Възкресение Христово, някой реши и “издаде присъда”, потвърждавайки тази, произнесена през 2008 година, която се позовава само на “експертното”, но НЕВЯРНО и ПРЕСТЪПНО заключение, дадено от проф. Раданов.   Такава присъда е издадена срещу българските полицаи и българското МВР. Защото на наше място можеше да бъде всеки служител на МВР, както и всеки един от десетките колеги, които бяха включени в операцията. Тази присъда, както и обвинението, почиват на лъжите и неверните твърдения на проф. Раданов – самоубил се в хода на съдебното производство. От всички 30 души свидетели по делото тези присъди ползват само и единствено свидетелските показания на двете сестри - на 16 и 18 г. – по-малката от тях – интимна приятелка на Димитров, с когото са се запознали, след като той им е уредил да си вземат изпити в гимназията и който е употребявал и им е показвал как се употребява кокаин. С тази присъда е прието от съда като утежняващо вината обстоятелство - фактът, че Писов посреща дошлия дежурен патрул на улицата далеч от инцидента и го изпраща да доведе поемни лица, което направил с цел да се постигне и укрие целения резултат!!??!! Съдът приема, че от прочита на протоколите и прослушване на записите на телефона може да се направи предположение, че мъжът, чийто глас е записан, се занимава главно със свеждане към проституция. Но поради това, че телефонният номер не е регистриран на Ангел Димитров - не е доказано, че е неговия глас. /Как тогава след прослушване именно на тези телефон – на мястото на срещата и интимната си приятелка се озовава точно Ангел Димитров?/. Съдът приема, че “заплахите, които обектът на разработката отправя към тези проституиращи жени, не са с цел да ги сведе към проституция, а с цел да изпълняват задължението си да изпращат пари”, поради което не вижда данни за извършено престъпление! Съдът приема „освен СРС по делото са налице доказателствени средства, както и обективни находки, че Ангел Димитров понякога употребявал кокаин /показанията на приятелките му и намерения кокаин в урината при аутопсията/, и заключава: “От тях може да се съди, че той е ползвал или е намирал на други лица по тяхна молба кокаин за лична консумация, но не и че се е занимавал с пласиране на наркотици на много други лица.” !?!?   Лъжата в тази присъда явно ползва внушенията чрез  медиите и на снимки на трупа на Димитров, без да се пояснява, че причината да изглежда така трупът е начинът, по който е настъпила смъртта – картина на бързо настъпила смърт – изразеното посиняване се дължи на остър кръвен застой в резултат на внезапно спиране на сърцето. Този съдебен процес започна с тежко нарушаване и несъобразяване на правилата на наказателното производство и на нашите права! За съжаление – така и завършва за момента. Още преди започване на делото СЪДЪТ ОТКАЗА да разглежда внесеното от прокурора обвинение – за причиняване на смърт по непредпазливост, и даде задължаващи прокурора указания - да внесе обвинение за извършено умишлено убийство, извършено по особено жесток начин – с нанесен побой по особено мъчителен начин и на лице в безпомощно състояние. Прокурорът внесе отново повдигнатото обвинение – за причиняване на смърт по непредпазливост, и след повторните указания и отказ от съда да гледа делото поиска отвод на съдията. Резултатът бе, че отстраниха прокурора от делото, определиха нов прокурор, който чинно изпълни и изпълняваше защита на експертизата на проф. Раданов. Този прокурор беше повишен в развитието на делото и впоследствие се явяваше като прокурор и в апелативната инстанция. А съдията, дал указания какво обвинение да се повдигне, още преди да е проведено пълно разследване, гледа делото и произнесе първата осъдителна присъда – 91 г. лишаване от свобода.   Тежко нарушение на правата ни бе извършено и при разглеждане на делото от Съда по правата на човека в Страсбург, на което дело не сме участвали, а на съда са представени само избирателно обслужващи жалбоподателите доказателства, без дори да е споменато, че заключенията на експертизата на проф. Раданов са категорично отхвърлени и е установено, че невярното заключение е извършено престъпление.    И тези присъди са произнесени “В името на народа”?! Призоваваме, сега вече не сме задължени да мълчим за доказателствата по делото – да бъдат разсекретени и публикувани всички доказателства по делото - да се чуят записите от СРС, прилагани на Ангел Димитров почти 6 месеца, защото на нашето общество и на нас ни е нужна оценката на народа. Тези присъди не са произнесени в интерес на народа и на обществото!      ", "date": "2019.12.17", "title": "Пуснаха на свобода полицаите, осъдени за смъртта на Чората "}
{"url": "http://epicenter.bg/article/Kvotata-za-ulov-na-kalkan-za-Balgariya-i-Rumaniya-za-2020g--se-uvelichava-s-32---/201754/4/0", "text": "Oбщият допустим улов за калкан през следващата година за България и Румъния ще бъде в размер на 150 тона. Това стана ясно по време на заседанието на Съвета на ЕС по земеделие и рибарство, където бе приет регламент, определящ възможностите за риболов за 2020 г. в Черно, Адриатическо и Средиземно море, съобщава БНР.    България и Румъния ще имат право да осъществят улов на калкан по 75 тона. Това е с 32% повече спрямо досегашното разрешено количество. До момента двете държави имаха разрешен улов по 57 тона.    Като възможност за риболов при цацата Комисията предлага да запази същата граница на улов като през 2019 г., а именно 11 475 тона.", "date": "2019.12.17", "title": "Квотата за улов на калкан за България и Румъния за 2020г. се увеличава с 32 % "}
{"url": "http://epicenter.bg/article/Germansko-izdanie--SASht-iskat-da-diktuvat-na-Germaniya-kak-i-ot-kogo-da-kupuva-energiya-/201760/11/33", "text": "Ситуацията е парадоксална. От една страна, германското правителство може да спре или да забави строителството на преминаващия по дъното на Балтийско море газопровод „Северен поток 2“ (СП2) и това ще бъде оправдана мярка. Но в същото време санкциите, приети от Палатата на представителите на САЩ срещу компаниите, участващи в строителството на този газопровод са фалшиви, претенциозни и лицемерни, пише германското издание Suddeutsche Zeitung в материал, представен от Агенция \"Фокус\" без редакторска намеса.    Берлин и Москва започнаха работата над тръбопровода преди много години. В някои държави от ЕС проектът среща съпротива, особено в Украйна и Полша, тъй като именно тези страни ще загубят приходите от високи мита за транзит на газ по „техните“ газопроводи. От друга страна, изграждането на газопровод от Русия до Германия гарантира невъзможността за блокиране на газа, какъвто е случаят със сухопътните тръбопроводи, дори ако влошаването на отношенията между Москва и Киев доведе именно до това. Вторият газопровод през Балтийско море противоречи на интересите на Украйна, но е от полза за Германия. А Русия печели при всички случаи.    Точно това не харесват американците, които твърдят, че Германия ще стане твърде зависима от руския газ. Тази формулировка не означава нищо повече от това, че Вашингтон няма да позволи на руснаците да печелят от газ, включително и защото Америка предпочита да продава собствен газ на Европа и в частност на Германия.    Наскоро приетите от Конгреса санкции срещу компаниите, участващи в строителството на СП2, са реализация на глобално ниво на стратегията „Америка на първо място“, която в този случай е възприета и от повечето американски демократи. Просто казано, Вашингтон ще диктува на Германия как и от кого да купува енергия и в същото време ще попречи на Русия да печели пари от суровината.        Разбира се, Москва провежда безскрупулна, осъдителна политика на насилие: анексира Крим в нарушение на международното право, разпалва война на собствените си граници и в други далечни от нея региони. Но това не може да означава прекъсване на отношенията, прекратяване на търговията, както и способността да se влияe на страната. Русия е най-голямата съседка на ЕС и трябва да се търсят начини за взаимодействие с нея, въпреки че е полуавторитарна държава.    Когато обаче руските разузнавателни служби изпращат убиец в Берлин, за да убие човек, когото руският президент нарича бандит, германското правителство трябва да отговори. Наскоро Путин нахално и публично излъга за обстоятелствата около този „случай“. За съжаление американският президент също лъже от време на време, но от това не ни става по-добре.    Във връзка с убийството в Берлин, ако Москва откаже да сътрудничи в разследването, е необходимо да се даде ясен отговор - до налагането на санкции. Така възниква абсурдна ситуация, при която Берлин е принуден да обмисли спирането на сътрудничеството при изграждането на газопровода в Балтийско море, въпреки че може да има напълно различни причини от посочените във Вашингтон. Наистина, на Берлин не може да се завижда: бившият приятел на Запад се държи така, както отдавна е свикнал да действа източният съсед.  ", "date": "2019.12.17", "title": "Германско издание: САЩ искат да диктуват на Германия как и от кого да купува енергия "}
{"url": "http://epicenter.bg/article/Panko-Anchev--Kulturata-na-sluginazha/201800/6/0", "text": "  Тази култура е чиста проба продукт на неолибералното ни битие. Някой сигурно ще каже, „ама тя си е чисто българска – ние винаги сме били слуги“. Не, тя не е българска и не няма национални основи, дори винаги да сме били слуги. Тя упорито и, и бих казал нагло се насажда върху националната, за да я опорочи, развали и разруши, като най-напред подрине националните й основи. Тази култура е също толкова изкушението на сатаната, колкото са неолиберализмът, глобализмът и тяхната естетика, нарекла се постмореднизъм. Тя разчита не на „робската психика“ на българите, а на тяхната доброта, състрадателност, доверчивост и наивност, за да се разположи в българския свят и го обсеби и пороби напълно. Културата на слугинажа прониква навсякъде по света, обсебва националните култури, впримчва ги в своите пипала, за да изсмуче живителните им сокове, за да изсуши и погуби националните им съставки, традициите, начинът на мислене, особеностите на бита и устройството на обществения живот и държавата, отношението към миналото и историята. Тя е срециален начин на мислене и служение, участие и съучастие в обществените дела, утвърждаване на правила, норми и морал. Идеологическата й същност е чрез всеобщото усвояване на „европейските ценности“ и „джендър практиките“ да се ликвидират нациите и човекът, създаден по образ и подобие на Бога, се премине към т. нар. „постчовешко битие“. Най-напред се налагат идеите на глобализма и неолиберализма. После се преодолява съпротивата на националните култури срещу насилственото уеднаквяване и заличаване на националното своеобразие като противно на прогреса и материалното благоденствие.  Но тъй като с физическо посегателство и насилие трудно се разрушават цивилизации и култури, бе измислена тази култура като пригодно средство за задушаване националното, духовното, нравственото. В йерархията на неолиберализма културата на слугинажа е на по-горно стъпало от другите родени от него за постигане на крайната му цел култури: масовата култура и културата на глупостта. Тя ги събира в себе си, служи си с техните методи и използва най-дейните и старателни техни представители за осъществяване на пъклените им замисли и цели. Нациите и националните култури били отживелици, комплексарски, назадничави, дори опасни и вредни за днешния човек и неговото движение напред към благоденствие и успех. В тази йерархия културата на слугинажа се счита малко от малко „елитарна“. Тя не допуска всички, а само избрани и назначени специално. Не всички желаещи и можещи биват посвещавани в нея. Поради което още не е станала масова, макар да се стреми да обхване цялата обществена маса. Но сега засега е още рано да я ощастливи. Един ден сигурно ще приеме в лоното си желаещите, защото са й необходими повече „ударни сили“ за облъчване с радиацията си обществата и нациите. Оказа се, че въпреки всичко националните традиции са неподозирано здрави и непроницаеми, та се налага да бъдат постоянно, упорито и неуморно разбивани. Протича безжалостен процес на демонтиране на нацията и националните култури. Идеолозите и ръководителите на този процес са обезкоени от темповете, с които протича, а и от бунта на културите по света, който все повече се усилва и придобива широк мащаб. Затова и нараства потребността от изпълнители - ала не груби и безпардонни, а угодници, които да внушават поне малко доверие, за да подлъгват наивните и съблазняват твърдите. Не е за вярване, но е създадена цяла система за „подбор на кадрите“ и идеологически апарат за разнообразяване и усъвършенстване на средствата за по-бързото постигане на желания необратим резултат. Културата на слугинажа охотно отваря вратите си за професори, интелектуалци, политици, държавни служители, писатели, журналисти, учени от университетите и БАН, висши държавни служители, в това число народни представители и министри. Те биват въздигани за идеолози и духовни водачи. И посвещавани в кастата на „елита“, макар да са най-груби и вулгарни изпълнители, на които се възлагат „мокри поръчки“ в периодично организирани и провеждани еднократни и многократни погроми над националните ценности. Условието, на което трябва да отговарят, е да са „десни“, „дясно ориентирани“ и „дясно мислещи“. И публично и често да се хвалят с тези свои идейни и политически принадлежности. Те са „десни“, защото „лявото“ предварително е заклеймено като символ на назадничавост, изостаналост, на идеологическа обремененост, руска агентура, шпионаж и „рубладжийство“, тоталитаризъм. Т. е. това са хора на новото, а не на старото и не са обременени с миналото, поради което и мисленето им е „свежо и правилно“. Допускат се и леви, разбира се, ала ако са на високи длъжности в партийните йерарахии, обичат парите и имат силна нужда от тях в бизнеса и бита си. И обичат вкуса на предателството!   Другото важно, дори изключително важно условие е, изпълнителите да не блестят с кой знае какъв ум. Още по-добре е да са глупави, но послушни и да помнят думите, които им повеляват да употребяват. Но идеолозите и водачите на този идеолого-пропаганаден апарат са, без съмнение, много умни и изобретателни. Те познават проблемите, с които се занимават; познават човека и човешкото мислене и умело намират начините да ги облъчват и покоряват. На някои вадят душите им с памук, други ги удрят по главите или им дърпат ушите, ако не се вразумяват. На когото каквото му се полага. Те покоряват умове и души, като ги обезсилват, промиват мозъци, за да ги направят лениви и немислещи, но пък алчни за забавления, успехи и материални облаги. Убеждават ги, че те се постигат и придобиват с приемане на европейските ценности, присъденияване към европейската цивилизация и с отказ от националните комплекси. Просто и ясно! И очевидно не е чак толкова трудно.  Две са основните групи, в които се разпределят въпросните изпълнители. В първата са тези, които „обясняват“ на читатели и зрителите защо е необходимо да се откажат от себе си. Те вършат, така да се каже, черната работа, свързана с провокиране на вниманието, възбуждане на недоволства; те раздразват публиката, предизвикват я да се вълнува и възмущава, за да освободи енергия. Вторите идват след тях, за да обяснят и успокоят, да разсеяят съмненията с уверенията, че вълненията са напразни и ненужни, че нищо от това, за което по-нервните говорят, няма да стане. Но от друга страна „научно“ доказват зловещата функция на традициите и миналото. На тях е възложено да повтарят колко чужди са те на днешните хора, поради което не ги разбират и възприемат – особено безпомощни са учениците. И успяват да го докажат. Схемата е проста и добре конструирана. Нейните конструктури обаче са предвидили и възможностите на противника. Те знаят, че той няма да се предаде лесно и че борбата с него, дори да не бъде продължителна, ще е трудна и сложна. Макар че участниците от противната страна не чертаят планове и не сглобяват конструкции, не правят стратегии и не провеждат тактически операции. А просто отстояват кауза. Отстояват безкористно, честно, убедени в правотата й. Тяхната беда е, че не могат да се обединят поради различните си идеи, степен на възможности, място в обществото и разбиранията си за неговото устройство.   Мотивацията им е идеалистична и не се захранва със стипендии, каквито чуждите „неправителствени организации“ раздават на своите наемници. Голямата им беда е, че макар да са далеч по-умни, способни и даровите в своите области от постмодернистките наемници, активните измежду тях не са чак толкова много на брой. И не са чак толкова смели и решителни. Пък и бързо се уморяват.   През последните месеци схемата бе задействана по отработения начин и в обичайната си последователност на включване на двете основни групи на слугинажа. Искам само да уточня, че и „ударните сили“, и „учените и интелектуалците“ не се нуждаят от постоянни указания, за да вършат своята работа. В обстановката на разширяващата се глупост, простащина и отцеругателства все по-лесно е вирусът на слугинажа, проникнал впрочем в огромен брой хора, без те да подозират това (никой не ги предупреждава да се предпазват от него, да се имунизират или лекуват превантивно), излиза от карантинния си период и поразява организма. Тогава дори и хора, които не са специално привлечени към слугинажа и, както се казва, не се водят на отчет, без дори да съобразяват и без предварителна подготовка могат да сложат начало на някоя нова кампания срещу нацията и националната култура. Вирусът е създал и у тях нагласа, породил е и е оформил настройки, върху които са се задействали вътрешните механизми, насаждани от неспиращите кампании по отродителство и национален нихилизъм. И, хоп, станалото станало. Но да излезем от теоретичните и публицистични разсъждения, за да видим как практически и с какви реални действащи лица си служи културата на слугинажа и как тя се изпълнява предназначението си. И проявява възможностите си. Ще стане дума, разбира се, за поредното посегателство върху великия Вазов роман „Под игото“ чрез постмодернистките и в духа на културата на слугинажа издания и интерпретации. Случаят с „превода“ на „Под игото“ е знак за това колко напреднал е разпадът на духа, морала и националната култура. Страшно е дори да се помисли какво е станало с българските ученици, с младите, а и не само с младите хора, но и с тези, които минават за интелигенция, за да твърдят, че не разбират „Под игото“ и творчеството на Иван Вазов.  По-голямо национално бедствие не би могло да ни връхлети. Трябва да си дадем сметка, че това е национална катастрофа, по-страшна от предишните две, след които изгубихме територии, а народът ни изтърпя неописуеми физически и душевни страдания и мъки. Този превод е проява на глупостта, но не само. Той е брънка във веригата от последователности за дискредитация на великите ни национални писатели, най-велкият от които е Иван Вазов. Логиката на задачата е проста. Учениците в училищата, а също и студентите в университетите са постоянно убеждавани, че „Под игото“ е труден за разбиране роман, защото е написан на твърде остарял език. Младите днес говорят и пишат на съвсем друг български. „Бедата“ на романа обаче не е в „остарелия език“ и турските думи в него, а в опошления вкус, формиран не в четене на българските класици, в това число и на Иван Вазов, а в четене на обявените за „живи класици“ постмодернисти от рода на Георги Господинов, Захари Карабашлиев, Пламен Дойнов, Людмила Филипова, Силвия Чолева и други колкото тях или по-малко от тях знайни и незнайни български осноположници на културата на слугинажа и на глупостта. Когато формираш литературния си вкус и навиците за четене и тълкуване по тези или подобни на тях автори, как ще се изпълваш с радост и вдъхновение, докато общуваш с великите ни класици и майстори на словото. Ами ти дори няма да ги разбираш и ще бягаш от тях, защото това е друг свят, друга духовност, култура и нравственост. И ще ще крещиш и ревеш с цяло гърло, че днес е друго време, че други са младите; че не можело да се пише „като дядо Вазов“, защото „дядо им Вазов“ е изостанал и няма място в европейско-соросоидното им битие сред европейските ценности. Прилича на филм на ужадсите, обаче си е чиста реалност. Затова казвам, че прословутият „превод“ на „Под игото“ е закономерно явление в този абсурден свят на отродители, посредствени и бездарни интелектуалци, лишени от съзнание за родното, българското, човешкото. Ами че това са слуги на дявола – какво друго да очакваме от тях. Сред тези слуги на дявола особено място заемат „водещите интелектуалци“, професорите, теоретиците и идеолозите на културата на слугинажа. С една дума: „елитът“. Това са хора с претенции, че много знаят, защото прелистват американски теоретични книги, четат лекции в чужди университети, обаче на български пишат неразбрано, защото той вече не им е чак толкова роден, и имат благодарение на самочувствието си мнение по острите проблеми на деня и то е последно – след тях коментарите могат само да го повтарят или доразвиват. Те са културолози, социални и културни антрополози, философи, политолози, социолози. Тяхната задача е да обясняват защо не е добре да сме българи и защо трябва да се променяме, да правим реформи, да се равняваме по „Европа“, да не се хвалим с историята си, защото ни комплексира. И този път се появи такъв интелектуален левент с много титли, най-важните от които са „професор“ и „културен антрополог“: Ивайло Дичев, за да обясни на простия български народ защо не бива да се вълнуваме чак толкова от посегателствата върху Вазов. Според него „сакрализирането на „Под игото“ е функция на комплексарски национализъм“. Обясненията му, са, разбира се, научни и дълбокомислени, каквито са навярно и лекциите, с които учи младите хора да не бъдат „националисти“, да се очистят от „санстефанския комплекс“ и да не изпадат в „едно перманентно страдание“. Понеже като „нямаме Юго и Дикенс“, се поддаваме на простотиите на разните патриоти и „сакрализираме Вазов до небето“. Според този гигант на науката ние българите сме били изпаднали в „криза на идентичността“ и затова не знаем кои сме и какви сме, та залитаме в миналото и „сакрализираме“ Вазов. Братя българи, защо се чудим, че образованието ни било пропаднало, че учениците и студентите били неграмотни. Ами какви да бъдат, щом подобни професори преподават в университетите и учат и възпитават младите хора. Българските държавни университети са пълни с такива всезнайковци и скудоумци. И се възпроизвеждат като едноклетъчни организми. А по указанията на чуждите неправителствени организации държавата ги подкрепя, плаща им, за да бълват сквернословията си и да тровят народа. И още по-бързо да се възпроизвеждат в нови учени, професори, учители, журналисти, министри. Още веднъж ще повторя, че случаят с „превода“ на „Под игото“ е брънка от стратегията за денационализацията. Ще правят, ще струват, но тези негодници ще се наложат и ще убедят най-напред учениците и учителите им, а после и родителите, най-накрая и цялото общество, че трябва да се отърсим от стародавните традиции, да ги оставим в миналото, за да не ни тежат в пътуването ни към бъдещото благоденствие. Веднъж ще опитат с едно, после ще се откажат от него; после отново ще предизвикат скандал и пак ще се намери някой културен антрополог, за да ни укори в национално комплексарство. Докато най-сетне на всички ни втръсне и, пази Боже, се съгласим с тях. Колко му е тогава да се отречем и от Вазов. Пък после и от Ботев, Вапцаров, Йовков, Елин Пелин, преп. Паисий, св. Софроний, Яворов. Но най-напред от Вазов, че той много обича България, милее за нея, възпява я и показва високите български нравствени добродетели, каквито няма да видим в „Европа“. Защото той е основният камък на българската литература и култура. Извадим ли го, всичко ще рухне под собствената си тежест, за да възтържествува културата на слугинажа, глупостта и глобализма. Но преди това дано се продъне земята, за да погълне целият този слугинаж!   ", "date": "2019.12.17", "title": "Панко Анчев: Културата на слугинажа"}
{"url": "http://epicenter.bg/article/Pakistanski-sad-dade-smartna-prisada-na-bivshiya-diktator-Pervez-Musharaf/201759/7/0", "text": "Бившият военен ръководител на Пакистан Первез Мушараф бе осъден днес на смърт за държавна измяна заради суспендирането на конституцията, обявяване на овенно положение и разпореждане да бъдат арестувани членовете на Върховния съд през 2007 г., съобщиха ДПА и БТА. Специален съд в столицата Исламабад с трима съдии обяви решението след продължило няколко години дело срещу Мушараф, управлявал Пакистан от 1999 до 2008 г. Делото срещу него е от 2013г. Той е първият държавен глава на Пакистан, осъден заради суспендиране на конституцията. Мушараф, който живее в изгнание в Дубай, свали от власт тогавашния премиер Наваз Шариф с безкръвен военен преврат през 1999 г. Той се самообяви за президент на Ислямска република Пакистан и изпълнява тази функция до 2008г.    Той е разследван по четири обвинения от 2007-ма година насам, включително и за участие в убийството на неговия политически противник Беназир Бхуто.  ", "date": "2019.12.17", "title": "Пакистански съд даде смъртна присъда на бившия диктатор Первез Мушараф"}
{"url": "http://epicenter.bg/article/Krasen-Kralev--Sportistite-sa-nay-golemite-poslanitsi-za-balgarskiya-turizam-/201751/8/0", "text": "Спортът и туризмът в страната ни са силно свързани, защото обичаните български атлети са най-големите посланици на българското културно-историческо наследство и на българския туристически продукт. Tова заяви министърът на младежта и спорта Красен Кралев по време на връчването на годишните награди за туризъм, организирано от Министерство на туризма, съобщиха от ММС.    Според Кралев участието на големи български спортисти като Кубрат Пулев и Йордан Йовчев в инициативити, свързани с популяризиране на туризма, са изключително показателни за връзката на спорта с туризма.    “Убеден съм, че голямото спортно семейство винаги ще ви подкрепя”, обърна се спортният министър към присъстващите.    Kрасен Кралев изтъкна, че страната ни се e утвърдила като успешен организатор на международни първенства на най-високо ниво. По думите му, освен добра реклама за България и развитие на туризма, спортните домакинства носят и преки икономически ползи за държавата.    Министърът на младежта и спорта Красен Кралев връчи награда за морски туризъм на град Варна. Той подчерта, че през 2019 година Варна бе обявена за Европейски град на спорта и като част от инициативата организира над 200 събития, в които се включиха над 50 000 души.    “Горд съм да връча титлата на моя роден град, на перлата на Черноморието”, коментира Kралев.    Спортният министър пожела успех на Министерството на туризма, на общините и на всички, ангажирани в туристическия бранш.    “Вярвам, че с общи усилия ще продължим да развиваме България като желана туристическа дестинация и желан партньор за международните федерации при организирането на спортни събития от най-висок ранг”, заяви Красен Кралев.  ", "date": "2019.12.17", "title": "Красен Кралев: Спортистите са най-големите посланици за българския туризъм "}
{"url": "http://epicenter.bg/article/V-petak-uredete-finansovi-smetki--V-sabota---trudnosti-u-doma/201737/10/101", "text": "  Дневно предназначение: Активен, силен и устойчив ден, подходящ за назначаване на работа, уреждане на документи и социална дейност. Активират се добри пътувания, командировки в страната и чужбина,  възможности за много срещи, получаване на популярност, известност и публични успехи. Денят е подходящ за сватби, годежи и семейни тържества.   Основна цифрова характеристика – 1, 2, 3, 5, 6, 7, 8, 9. Ден за семейни тържества, сватби и годежи. Часова характеристика:  Съдбовно правило: Аз съм благословен! Мото: Днес е щастливият ми ден! Положително утвърждение: Силата е в мен!     Дневно предназначение: Ден, предназначен за преживяване на радост в дома и на работното място.  Денят е с пасивна характеристика, предназначен за купон, даване на обещания, клюки и  интриги. Прекалената активност няма да помогне особено. Бъдете търпеливи, успеха сам ще ви намери. Всичко ще се случва наполовина, затова не се вживявайте прекалено. Насочете вниманието си към позитивни мисли и действия и радостните преживявания ще са налице.   Основна цифрова характеристика – 1, 2, 3, 6, 8, 9. Позитивен ден за преживяване на веселба и купони. Часова характеристика: Съдбовно правило: Аз желая радост и я получавам в изобилие! Мото: Моите действия създават красота! Позитивно утвърждение: Смело развивам силните си страни!       Дневно предназначение: Ден, подходящ за изложби, семинари, духовна дейност, онлайн събития, покупко-продажба на коли и моторни превозни средства. Бъдете внимателни, защото има опасност сами да си създадете проблем. Дневната нумерологична карта благославя уроци по отношение на личното разбиране, качеството и прецизното изпълнение на ангажиментите. Активира се работа в дома или офиса, мечти и надежди за далечно бъдеще. Ако не повтаряте стари грешки, всичко ще придобие друг израстващ смисъл.    Основна цифрова характеристика – 1, 2, 3, 4 , 6, 7, 9. Ден за изпит и проверка на духовните ценности. Часова характеристика:  Съдбовно правило: Живея живота уверено и смело ! Мото: Аз вярвам, че мога да направя всичко! Позитивно утвърждение: Аз съм създател и с ентусиазъм творя всяка моя мечта!       Дневно предназначение: Ден, предназначен за уреждане на финансови въпроси, плащания, наследства и трайни капиталовложения. Дневната нумерологична карта благославя покупки за дома и офиса, разрешаване на финансови въпроси, обсъждане на  наследства, плащания на сметки, семейни тържества, сватби и родови сбирки. Погрижете се за финансовата сигурност на рода и инвестирайте парите си стабилно и сигурно. Моментът е подходящ за пътувания, покупки на коли, техника и обзавеждане.   Основна цифрова характеристика – 1, 2, 3, 4,  5, 7, 8, 9.  Ден за трайни материални капиталовложения, който може да ви подсигури добри финансови доходи в бъдеще. Часова характеристика:  Съдбовно правило: Аз съм сътворен от успех и изобилие! Мото: Успехът и парите идват с лекота при мен! Позитивно утвърждение: Аз заслужавам всичко, което искам!       Дневно предназначение: Ден, в който може да се проявят трудности у дома и на работното място. Активират се прояви, които ще доведат до окончателен край на ваши очаквания, свързани с бъдещето. Ще се наложи да извоювате победата си чрез сила и контрол над ума. За да задоволите желанието си за изпълнение на съвършена работа, трябва да се концентрирате в целта и да устоите на предизвикателствата.   Основна цифрова характеристика – 1, 2, 3, 6, 9.  Ден за изпитание на волята, ума и силата. Часова характеристика:  Съдбовно правило: Аз съм победител!  Мото: Аз приемам потока на изобилието! Позитивно утвърждение: Силата е вътре в мен!       Дневно предназначение: Ден, предназначен за новости и работа по нов проект. Дневната нумерологична карта активира лично приемане и действие, съобразяване и искане на ново мнение или запознанство с нов колега. Настроенията ще са на границата от силна любов до чувство на гняв и омраза. Денят е несоциален, подходящ да прекарате повече време на място или в дома. Възможно е да възникнат ядове или проблеми, които ще трябва да понесете лично. Моментът е подходящ за ремонт и подредба.   Основна цифрова характеристика – 1, 2, 3, 4, 6, 7, 9. Несоциален ден, подходящ за ремонтни дейности и подредба на дом или офис. Часова характеристика:  Съдбовно правило: Всеки ден носи нови възможности! Мото: Днес е нов ден, неизживян никога преди! Позитивно утвърждение: Каквото и да правя, давам всичко от себе си!", "date": "2019.12.17", "title": "В петък уредете финансови сметки. В събота - трудности у дома"}
{"url": "http://epicenter.bg/article/Teo-Ushev-otnovo-v-kratkiya-spisak-za-nominatsiya-za--quot-Oskar-quot--s--quot-Fizika-na-tagata-quot---Video--/201748/10/0", "text": "Българският аниматор Теодор Ушев, който работи в Канада, е отново в краткия списък за номинация „Оскар“.    Неговата „Физика на тъгата“ е сред 10-те ленти, от които ще бъдат избрани петте номинирани в категорията за късометражна анимация. Ушев вече има една номинация от Американската академия за филмово изкуство и наука, посочва  .    Анимацията е адаптация на едноименния роман на Георги Господинов „Физика на тъгата“.    „Физика на тъгата“ вече спечели специалната награда на журито на Международния филмов фестивал в Торонто.    За сценария на филма си Ушев казва, че не следва стриктно сюжета на книгата, не е филм-биография, а филм – лабиринт, капсула на времето, в която са събрани обекти, случки, спомени, мелодии. Филм за носталгията, пропилените шансове и неслучилите се мечти на цяло едно поколение, пречупен през личния разказ.    27-минутният филм е най-амбициозният проект в кариерата на Теодор Ушев досега. Аниматорът работи по него в последните 8 години, като междувременно се появиха филмът му „Сляпата Вайша“, който му донесе номинация на „Оскар“ през 2017 г., както и различни независими проекти в киното и визуалното изкуство.     Kанадско-френската продукция на Националния филмов борд на Канада и телевизонния канал за култура и изкуство „Арте” привлече вниманието на специалистите още преди премиерата си с необичайната техника на рисуване, използвана от художника – енкаустика.    92-та церемония по раздаването на наградите „Оскар“ ще се проведе в Лос Анджелис на 9 февруари догодина.", "date": "2019.12.17", "title": "Тео Ушев отново в краткия списък за номинация за \"Оскар\" с \"Физика на тъгата\" (Видео) "}
{"url": "http://epicenter.bg/article/Prezidentat-zapochva-konsultatsii-za-promeni-v-konstitutsiyata-/201741/2/0", "text": "Днес президентът Румен Радев започва консултации за промени в конституцията, свързани с правомощията на главния прокурор и мястото на държавното обвинение в съдебната система.    Първата подготвителна среща на държавния глава ще е с Правния съвет към президента и с представители на академичната общност.    На 19 декември той ще приеме на „Дондуков“ 2 представители на неправителствени организации и професионални сдружения на магистрати.", "date": "2019.12.17", "title": "Президентът започва консултации за промени в конституцията "}
{"url": "http://epicenter.bg/article/Ombudsmanat-do-KEVR--Poskapvaneto-na-vodata-e-nespravedlivo-/201742/2/0", "text": "Омбудсманът Диана Ковачева изпрати препоръка до Комисията за енергийно и водно регулиране /КЕВР/ във връзка с обсъждането на доклада за утвърждаване на по-високи цени на водата от 1 януари 2020 г. Това съобщиха от пресцентъра на Ковачева. „Като омбудсман подкрепям гражданите в исканията им за справедливи цени, съответстващи на изпълнението на задълженията на ВиК операторите, свързани с непрекъснатост и качество на водоснабдяването“, пише доц. Ковачева до председателя на КЕВР.  Увеличението, предвиденото за безводния регион на Перник, например, е с повече от 3% в сравнение с 2019 г., а в същото време водната криза в Общината е поредното доказателство за лошото състояние на ВиК мрежата, която не се поддържа.   „Най-високата цена на водата отново е предвидена за региона с дългогодишен проблем с качеството на водата – Шумен, а именно: 3,522 лв.(с ДДС), при социална поносимост - 3,795лв., или увеличение с 3,71%. За областите Кърджали, Видин, София-град, Габрово и Смолян увеличението на цената е в граници между 6% и 9% в сравнение с 2019 г. За Силистра и Добрич, откъдето има многобройни сигнали до омбудсмана за чести аварии и негодна вода за питейни нужди, увеличението е съответно 4.27 % и 2,76% и т.н.“, посочва Диана Ковачева.   В препоръката си тя акцентира, че от години се наблюдава увеличение на цените на ВиК услугите, без да се подобрява качеството на предоставянето им, което е в нарушение на принципите, от които би следвало по закон да се ръководи КЕВР. „Проблемът е, че дори и с увеличение на цената на водата през годините, наблюдаваме дълго отлагане на инвестиции от страна на ВиК операторите, което е сериозен проблем в сектора“, пише омбудсманът.  Доц. Ковачева препоръчва в районите с нарушено водоподаване, поради настъпване на събития от извънреден характер, които пречат на нормалната дейност на ВиК оператор, какъвто е случаят в Перник, да не се променя цената на водата. Омбудсманът предлага също така да се обмисли промяна в методиката, по която се определят цените на ВиК услугите, така че цената на услугата да съответства на качеството, с което се предлага в отделните региони.  Според нея увеличението на цената на водата не е справедливо, заради липсата на социална поносимост и ниските доходи на българските граждани.   Доц. Ковачева настоява да се осигури баланс между интересите на потребителите и ВиК операторите - гражданите да плащат в съответствие с качеството на предоставяне на услугата, която получават, а ВиК дружествата да могат да планират и реализират инвестиции за подобряване на мрежата.   „Цената на ВиК услугите трябва да е адекватна на изпълнението на основните показатели за качество, определени от Комисията“, се казва в препоръката. Омбудсманът изисква още КЕВР да публикува Сравнителен анализ за качеството на ВиК услугите и сектора за 2018 г., какъвто следва да бъде изготвян ежегодно.    Предстоящото поскъпване на водата с до 9 на сто за 24 града в страната ще бъде обсъждано в Комисията за енергийно и водно регулиране, съобщи БНР. То трябва да влезе в сила от началото на следващата година. Поскъпване се предвижда дори в градовете и районите, в които има проблем с водоснабдяването.    Кърджали е градът, в който се планира най-голямо поскъпване- с 9 на сто. 7-процентно ще е увеличението за София, Видин и Русе. В Габрово, Смолян, Сливен, Монтана, Силистра, Ямбол, Благоевград и Шумен скокът ще е между 4 и 6 на сто. Между процент и 3 на сто ще се увеличат цените в Перник, Варна, Враца, Добрич, Бургас, Велико Търново, Плевен, Пловдив, Ловеч и Стара Загора. Единствено в Разград се очаква водата и ВиК услугите да поевтинеят с почти 5 процента.    Ако предложенията бъдат одобрени, от следващата година водата отново ще е най-скъпа в Шумен, където кубик ще струва 3 лева и 50 стотинки. В столицата ще се продава за 2.75 стотинки. Най-малко за вода ще плащат пловдивчани, където кубик се струва 2.20. Окончателно решение Комисията за енергийно и водно регулиране ще вземе в края на месеца.", "date": "2019.12.17", "title": "Омбудсманът до КЕВР: Поскъпването на водата е несправедливо "}
{"url": "http://epicenter.bg/article/Kak-Ruse-shte-stane-Viena-na-Balkanite-/201746/2/0", "text": "Как Русе ще върне славата си на силен икономически и културен център и какво е да обичаш най-големият български град, разположен на река Дунав?   Пред   говори кметът Пенчо Милков.    \"Русе е не само областен град, това е северната столица на България. Приоритетите на бюджета са свързани с това Русе да бъде способен сам да върши много неща\", разкри кметът на града и обясни, че всички ремонти, които са започнати, трябва да приключат    „В Русе ще продължим да развиваме всички културни институции, които водят града, за да може той да се превърне не само в географска, но и в културна столица на България. Заварих едно напрежение около фестивала „Мартенски музикални дни“, но всичко вече е овладяно“, заяви Милков.    Той коментира и един от най-наболелите проблеми за русенци – мръсният въздух.    „Състоянието на въздуха тук е изключително социално значим проблем. Знаете, протестите преди 30 години започнаха заради него от Русе. Въздухът тук е мръсен не само заради промишлените замърсители, но и поради битово замърсяване – отпадъците, които се горят в печките, колите, които се карат.    Затова ще бъде създадена специална временна комисия в Общинския съвет. Изискал съм цялата информация по въпроса, за да може хората да знаят какво влиза в града и какво излиза.    Ще се направят и промени в работата на еко-инспекторите в общината, за да бъде улавян всеки замърсител.    Изключително много ще работим и по залесяването на площи, включително и с гражданите“, каза градоначалникът.    Пенчо Милков разкри и какви са приоритетите му в дългосрочен план.    „Моите приоритети са насочени към това да спре западането на града и Русе да се превърне в една добре развита икономическа зона, подобна на тези в Южна България. Това е моята мечта. Ние сме само на 60 км от Букурещ. При мен беше кметицата на Букурещ, аз бях преди седмици в румънската столица. Изключително силни са връзките ни с нашите приятели от северната страна на границата. Празнувахме заедно националния им празник“, каза той и добави: „Виждам моя град иновативен“.    Относно строителството на скоростния път Русе – Велико Търново Пенчо Милков напомни, че това е била негова основна тема като народен представител. „Трасета се променяха, но накрая се избра едно, мина обжалването, бяхме на крачка от това правителството да финансира строежа, но ... сега чета, че пак се обсъждат промени. Това за нас е недопустимо.    Русе остава откъснат от останалата част на страната. Всички камиони от Южна България, от Свиленград минават през Русе и Дунав мост за Европа. Нашата инфраструктура се натоварва, а жителите страдат. Пътят Русе – Бяла – Велико Търново е една от най-смъртоносните отсечки.    Желая и река Дунав да се превърне в една магистрала, каквато е била, преди да има още асфалтови магистрали, и Русе е бил най-развитият град още по време на турското робство, защото е на река Дунав. Русе многократно е унищожаван, обаче се е възраждал именно заради река Дунав, а не заради пътя Русе – Бяла.    Така че няма да се оправдаваме, че я няма тази отсечка, но ще бъдем настойчиви пътят да се изгради, като ще търсим и своите възможности заради разположението ни на река Дунав.    Относно строителството на втори мост над река Дунав при Русе кметът на града заяви, че това се обсъжда, но поясни, че има други конкурентни проекти, които са в напреднала фаза.    „Но дори и за съществуващия мост България трябва да полага грижи. От румънската страна беше направен ремонт за 30 млн. евро - махнаха бетоновите плочи, смениха ги, преасфалтира се, а ние - само преасфалтирахме. Имаме мост и не неговата ширина забавя проходимостта, а работата на администрацията. Няма задръствания на самия мост, задръстванията са пред пунктовете. Натоварва се нашата общинска пътна мрежа, има ТИР-ове, които са в нашите булеварди – към Тутракан, селата Сандрово, Мартен, всяка сутрин хората са затруднени“, каза той и разкри, че се обмисля създаването на буферен паркинг, за да се улеснят гражданите, а така ще печели и общината.    В навечерието на предстоящите Коледни и Новогодишни празници кметът на Русе отправи и пожеланието си към всички русенци: „Бъдете здрави и осъзнавайте всеки ден обичта един към друг и към родното място. Защото, за да обичаме Русе, се развива такава енергия, която не могат да развият облагите и парите. Борбата за родното място развива такива способности, които дори и не предполагаме, че имаме“.    Цялото интервю на NOVINI.BG с кмета на Русе Пенчо Милков може да видите по-късно ", "date": "2019.12.17", "title": "Пенчо Милков: Русе е не само областен град, това е северната столица на България"}
{"url": "http://epicenter.bg/article/Topla-Koleda-i-25--vazmozhnost-za-brutalen-snezhen-tsiklon-za-Nova-godina-/201747/2/0", "text": "И американци, и европейци прогнозират студен циклон по Нова година. До неделя изцяло топло време. Въздухът в София няма да е чак толкова хубав, защото вятърът ще е сравнително слабичък”. Това заяви в ефира на „Здравей,България” на Нова телевизия климатологът Георги Рачев.    „В София днес, утре и в четвъртък температурите ще бъдат 12-13 градуса. На север от Стара планина, където се усеща този топъл вятър, до 17-18 градуса. На места в сряда може да достигне до 20 градуса. 26 градуса е рекордът през декември, през 1978 година. Не е нещо феноменално. Случва се, макар и рядко”, разкри той. „Има вероятност за 20 градуса в сряда. В Ботевград вчера беше почти толкова топло, колкото във Велико Търново. Просто няма студ. До неделя топло, сухо време. В планините ужасно много слънце. На връх Мусала ще бъдат положителни температурите. Скиорите да изчакат да дойде неделя. Тогава започва едно захлаждане и много по-динамично време”, каза още Рачев.    „8-9 градуса в Източна България на 25 декември. В Гърция също ще бъде топло. До понеделник в Европа няма студ. Не само в Европа, но и в близост. От там нататък се започва едно динамично време.   Снежният циклон трябва да дойде на 29 декември. Като погледнах картите, сам се уплаших, толкова е брутален. Всичко ще зависи от следващата седмица. Това е поредният циклон – Италия ги потопи, в Гърция оранжеви и червени кодове. При нас, ако дойде циклонът, минава много южно от България. Ако този успее да мине през Северна Гърция, то тогава ще има достатъчно студ да навлезе в България и обилните валежи да се превърнат в сняг”, прогнозира климатологът.    „Да не внасяме паника, има много време. Това е една прогноза със сбъдваемост от 25%. Декември месец е месец на аномалиите на температурите”, смята Рачев.", "date": "2019.12.17", "title": "Топла Коледа и 25% възможност за брутален снежен циклон за Нова година "}
{"url": "http://epicenter.bg/article/Intsidentat-na-ploshtadka--quot-Radiana-quot--e-trudova-zlopoluka-/201749/2/0", "text": "Изясняват се причините за инцидента на площадката за радиоактивни отпадъци в Козлодуй, при който вчера загинаха двама работници, а други двама бяха ранени.    Вчерашният инцидент е трудова злополука. Повод за притеснение в обществото няма, тъй като става въпрос за начален етап на изграждане на площадка за радиоактивни отпадъци, информира БНТ.    Той е станал след падане на недобре укрепена арматура върху работниците.    \"Дейностите на площадката се спират, докато тече следствието. Отговорностите са на техниците на площадката\", съобщи Георги Разложки, зам.- изпълнителен директор на ДП РАО. Досега нарушения не са установявани, категоричен е той.     \"Първо трябва да се установи каква е коренната причина и тогава ще се установи кой е отговорен. В момента текат процесуални-следствени действия и това тепърва ще се установява\",каза още Разложки.", "date": "2019.12.17", "title": "Инцидентът на площадка \"Радиана\" е трудова злополука "}
{"url": "http://epicenter.bg/article/Maya-Ilieva--Ako-sreshtata-s-Borisov-se-okazhe--drugarska-vecherinka--protestite-shte-prodalzhat/201752/2/0", "text": "Ако срещата с премиера се окаже „другарска вечеринка“, протестите на медицинските сестри ще продължат. Това каза за Агенция „Фокус“ Мая Илиева, председател на Синдиката на медицинските специалисти в България. Тя обясни, че контролът на болниците е бил основен акцент в разговорите между премиера Бойко Борисов и медицинските сестри, които в неделя излязоха на национален протест за пети път тази година с искане за реформа в здравната система. Голям процент от лечебните заведения не спазват законите, уточни Мая Илиева.    „Поради лошите условия на труд, липсата на кадри и множеството часове извънреден труд, както и работата на 24 -36 часа, което е забранено от закона, източването на здравната каса с фалшиви клинични пътеки. Това, което очакваме, е подписване на Националния рамков договор, с което да бъдат заложени проценти за разпределението на публичните средства. Министърът на здравеопазването залага 50% от приходите на болниците да бъдат разпределени само за заплати, а оттам отделно да има проценти за лекари и медицински сестри, за да няма големи разлики в заплащането, каквито наблюдаваме сега, например за лекари 60 000 лв., а за сестри 500 лв., а да има съотношение на заплащането“, каза тя.    Мая Илиева каза още, че съществува уговорка за среща с министъра на здравеопазването Кирил Ананиев след подписването на Националния рамков договор, но ако не бъдат предприети конкретни действия, протестите ще продължат. Тя обърна внимание, че медицинските кадри у нас не достигат и не е ясно дали в следващите години тази липса ще бъде запълнена.", "date": "2019.12.17", "title": "Мая Илиева: Ако срещата с Борисов се окаже „другарска вечеринка“, протестите ще продължат"}
{"url": "http://epicenter.bg/article/Prof--Angel-Dimitrov--Naplastyava-se-izlishno-naprezhenie-po-liniyata-Sofiya-Skopie-/201753/2/0", "text": "Проф. Ангел Димитров, съпредседател на Съвместната мултидисциплинарна експертна комисия по историческите и образователни въпроси на България и Северна Македония, обясни в \"Сутрешния блок\" на БНТ как се е стигнало до това, което днес съседите ни от Северна Македония наричат официален македонски език.    „Истината е, че през 44-45 г. две комисии се събират, за да реконструират въз основа на 2-3 от местните говори нова езикова конструкция. Измисля се нова писмена система, която заимства много от сръбските букви. Целта на тази комисия е да разграничи езика от литературния български език. Някои от членовете на комисията се съпротивляват. /.../ Така се създава това, което се нарича днешният македонски език.“, обясни проф. Димитров.    Той каза, че комисията не се занимава с езиковите въпроси. И добави, че не трябва да се вглеждаме в такива конкретни случки, защото напоследък се напластява едно излишно напрежение между двете държави. Трябва по-скоро да се запитаме какви са причините за това.   „Много често се забравя, че освободената енергия при разпада на комунистическата система беше насочена не само към бъдещето, но и в известен смисъл към миналото. /.../ Няма никакво желание у нашите колеги да излязат от тази рамка, която е идеологическа и политическа и беше създадена през 44 година и оттогава досега не се променя. “, каза той.    Работата на комисията е била едностранно прекратена от колегите им от Северна Македония, обясни проф. Димитров.    „Беше едностранно прекратена работата на комисията с аргумент, че трябва да се съобразяват с предстоящите предсрочни избори, които са след 4 месеца. Те просто отказват да се срещаме повече и да разговаряме. Остава един въпрос дали през май ще се възстанови работата на комисията. За нас също този аргумент е изненадващ, защото винаги досега колегите твърдяха, че работят без политически натиск, че всичко около тях е спокойно. И сега се оказва, че работата на комисията е вътрешнополитически проблем за нашата млада съседка.“, коментира още проф. Димитров.", "date": "2019.12.17", "title": "Проф. Ангел Димитров: Напластява се излишно напрежение по линията София-Скопие "}
{"url": "http://epicenter.bg/article/Tsveta-Karayancheva-vrachi-nagradata--Student-na-godinata--/201756/2/0", "text": "Председателят на Народното събрание Цвета Караянчева връчи наградата „Студент на годината“. Това съобщиха от пресцентъра на Народното събрание.   Знанията ни дават възможности да се усъвършенстваме, да бъдем конкурентни и да вървим напред, подчерта Цвета Караянчева и призова присъстващите млади хора винаги да се съизмерват с най-добрите, с най-знаещите и с най-можещите.   Председателят на парламента връчи голямата награда на Иван Маринов – студент в Технически университет – София, специалност „Топлоенергетика и ядрена енергетика“. Цвета Караянчева пожела на победителя успешна реализация, защото индустрията на България се нуждае от подготвени инженери.   Сред присъстващите бяха председателят на Комисията по образонието и науката Милена Дамянова, народни представители, представители на изпълнителната власт, експерти и общественици.   Събитието се проведе под патронажа на министъра на образованието Красимир Вълчев и бе организирано от Националното представителство на студентските съвети.   На церемонията бяха връчени награди в 15 категории, сред които докторант на годината, както и студент с българско гражданство, обучаващ се извън пределите на страната.", "date": "2019.12.17", "title": "Цвета Караянчева връчи наградата „Студент на годината“ на Иван Маринов от ТУ-София"}
{"url": "http://epicenter.bg/article/Fandakova--Ot-1-yanuari-Stolichna-obshtina-minava-iztsyalo-kam-elektronni-porachki-/201762/2/0", "text": "От 1 януари Столична община минава изцяло към електронни поръчки. Това каза кметът на София Йорданка Фандъкова във връзка със стратегията за дигиталната трансформация на София на Столичната община, предаде Агенция \"Фокус\".    \"Повече електрони услуги и обслужване на граждани, използване на иновативни начини, това са ключови приоритети за мен в следващите години. Предложих на Общинския съвет икономическо развитие и дигитализация. Тези сектори дават на града повече ред, привличане на инвестиции и по-добро качество на живот на гражданите. Университети и неправителствени организации организират различни проекти за дигитализацията на София. Аз лично съм разговаряла с ИТ специалисти и имам уверението, че тази работа е важна.   Миналата седмица подписахме договор с Европейска банка, която е ключов момент. Новата цел е да покажем ефекта от нея. Една от първите задачи е внасяне на стратегия.   За нас целта е повече електронни услуги в работата на града. Друга конкретна задача е до следващата година да се разширят дигиталноста в различните сфери, за да е по-лесно за гражданите. Също така е да се въведат нови механизми.   Столична община има връзка с КАТ, така че следващата година няма да е нужно хората да декларират покупките и продажбите си\", допълни Фандъкова.  ", "date": "2019.12.17", "title": "Фандъкова: От 1 януари Столична община минава изцяло към електронни поръчки"}
{"url": "http://epicenter.bg/article/Zakrivat-TELK-Lovech-/201765/2/0", "text": "Ръководството на областната болница в Ловеч започва процедура по закриване на ТЕЛК-а към лечебното заведение. В понеделник целият състав на комисията подаде молби за напускане заради завръщането на работа на председателя й д-р Донка Минкова. Тя е подсъдима за взимане на подкуп.    Подсъдимата д-р Минкова в момента е с мярка за неотклонение \"парична гаранция\". Миналата седмица Окръжният съд - Ловеч е отхвърлил искането на прокуратурата тя да бъде отстранена от длъжност, съобщи NOVA.    Тя бе задържана на 31 януари и обвинена във вземане на подкуп. Заедно с нея бе арестуван и посредник, който е уреждал вземането на подкуп и неправомерното издаване на ТЕЛК решения на хора предимно с ромски произход.    Процедурата по назначаване на нова комисия ще отнеме около месец. Дотогава пациентите ще се пренасочват към Троян.", "date": "2019.12.17", "title": "Закриват ТЕЛК-Ловеч "}
{"url": "http://epicenter.bg/article/Kiril-Dobrev-vav-Vratsa--Koyto-govori-za-razdelenie-v-BSP--yavno-raboti-za-takova-/201768/2/0", "text": "„Първото нещо, което трябва да направим в следващите месеци, е да си подредим “къщата”, като обърнем внимание на състоянието на организациите и стабилизираме партията по места, където срещаме трудности. Изборът на председател на НС е функция от много по-важната работа, която трябва да се случи преди това”.   Това каза зам.-председателят на НС на БСП Кирил Добрев по време на заседание на Областния съвет на партията във Враца, съобщиват от пресцентъра на БСП.    Според Добрев продължителните загуби в някои райони на местни избори обезверяват хората и маргинализират партията, но има шанс в тази отчетно-изборна кампания организациите да излъчат и представят ръководства по места, които да работят за промяна – да отворят БСП към периферията и да привличат повече гласове.    „За тази цел първа и основна задача е да спрем с враждата помежду си”, подчерта Кирил Добрев. „Наши другари в последно време говорят за разцепление в партията. В БСП винаги сме били за вътрешнопартийната демокрация и свободното изразяване на мнение. Никой не е бил ограничаван, но в последно време тази свобода започва да прилича на свободия и то не в самата партия, а по медиите. Всеки един, който говори за разделение в партията, или работи за такова, или му се иска. Основания за такова твърдение няма”, допълни зам.-председателят на БСП.    Добрев добави, че подобни приказки за разделение трябва да спрат, ако левицата иска да бъде решаващ фактор в политическия живот.    „Отдавна трябваше да затворим и темата с разделението между поколенията в партията. Европейските и местни избори показаха, че все повече млади хора нямат притеснение да бъдат припознавани като част от отбора на БСП – доказателство за това са ни и младите кметове, които имаме в Русе, Перник, Нови пазар и т.н.”, подчерта още Кирил Добрев.    Зам.-председателят на БСП коментира и резултатите от местните избори във Враца.    „Стига сме живели със спомените от това какви резултати сме имали във Враца, време е да погледнем какво се случва сега”, обърна се към присъстващите Добрев. Той коментира, че част от причините за ниските резултати на областта в последните избори са вътрешнопартийни.    „В тази тежка ситуация, в която БСП провеждаше избори, можеше да бъдем малко по-гъвкави и по-открити към хора извън твърдото ни ядро. Има места, където въпреки целия натиск от страна на ГЕРБ, успяхме да постигнем сериозен резултат, благодарение на качествата на кандидатите, на ясните послания и на усилената работа на самите структури”, напомни Кирил Добрев. “На този етап е важно да се държим един за друг и да затворим страницата с вътрешнопартийните дразги”, допълни той.  ", "date": "2019.12.17", "title": "Кирил Добрев във Враца: Който говори за разделение в БСП, явно работи за такова "}
{"url": "http://epicenter.bg/article/Ekaterina-Zaharieva-se-sreshtna-s-vanshniya-ministar-na-Republika-Koreya/201769/2/0", "text": "Вицепремиерът и министър на външните работи Екатерина Захариева разговаря с външния министър на Република Корея Канг Кьонг-хуа в Мадрид в рамките на 14-ата среща на министрите на външните работи на Форума „Азия-Европа“(АСЕМ). Това съобщиха от пресцентъра на Министерството на външните работи. “България приема Република Корея за приоритетен партньор в региона на Азия и желае да развива активни политически и икономически отношения. Нашата първа двустранна среща днес е отлична възможност да обмислим как да надградим резултатите от визитата на нашия премиер Бойко Борисов в Сеул през септември тази година”, каза вицепремиерът Захариева. На фона на динамичния политически диалог между двете държави през последните години би трябвало да работим за задълбочаване на търговско-икономическите връзки и привличане на южнокорейски инвестиции в България, заяви още външният ни министър. Република Корея е 11-ата по големина икономика в света. “Много съм радостна да се видим. Беше чест за нас да приемем премиера Борисов и да подпишем редица документи. Очакваме сега конкретен интерес към вашата страна да проявят нашите компании, които имаха шанса да се запознаят от първо лице с възможностите за инвестиции в България”, каза министър Канг Кьонг-хуа. Захариева подкрепи усилията, които Република Корея полага за намиране на решение по дипломатически път на проблемите на Корейския полуостров. Външният ни министър поднови поканата за посещение в България на президента Мун Дже-ин, отправена от предишния и от настоящия български президент и потвърдена от премиера Борисов при визитата му в Сеул. Корейски президент никога не е посещавал България. Негова визита би била знакова догодина, когато отбелязваме три десетилетия от установяването на дипломатически отношения.", "date": "2019.12.17", "title": "Екатерина Захариева се срещна с външния министър на Република Корея"}
{"url": "http://epicenter.bg/article/Kubrat-Pulev-e-povishen-v-leytenant-ot-rezerva-/201771/2/0", "text": "Един от най-успешните български състезатели в професионалния и аматьорския бокс Кубрат Пулев ще бъде повишен от сержант в лейтенант от резерва на Въоръжените сили на Република България.   Тържествената церемония по присвояване на военното звание „лейтенант“ от резерва на Кубрат Пулев ще се състои на 18 декември, сряда, в Министерството на отбраната, съобщиха от МО.    Пагоните ще му връчи министърът на отбраната Красимир Каракачанов в присъствието на заместник-началниците на отбраната генерал-лейтенант Димитър Илиев и вицеадмирал Емил Ефтимов, представители на Министерството на младежта и спорта и други официални гости.    Министърът на отбраната Красимир Каракачанов ще награди и 10-те най-добри спортисти на Министерството на отбраната, военните спортни клуба, класирани на първите три места в държавните военни първенства на Националната военна спортна федерация, и други изявени през годината състезатели и спортни деятели с принос към българския военен спорт.      Кубрат Пулев има забележителна кариера в тежката категория на аматьорския и професионалния бокс.    В периода между 2005 г. - 2010 г. (докато е състезател на мъжкия национален отбор на България) Кубрат Пулев е военнослужещ (сержант) в Центъра за високо спортно майсторство към Министерството на отбраната. Участвал е и е печелил медали от десетки международни и национални турнири; има изиграни около 300 мача.    Първия си медал при мъжете от Световно първенство в категория +91 кг печели през 2005 г. в Китай. През 2008 г. Пулев спечели европейска титла в Ливърпул като наред с другите признания, за това постижение получи награда за най-добър армейски спортист на 2008-а.    От 2009 г. се състезава успешно в професионалния бокс. През 2011 г. (вече сержант от резерва) Кубрат Пулев спечели първия си трофей при професионалистите - интернационалния пояс на Международната боксова федерация (IBF) в тежка категория. През 2012 г. стана европейски шампион при професионалистите.    Същата година получи награден знак „За принос към Министерството на отбраната“. Пулев стана и официален претендент за световната титла на Владимир Кличко, версия IBF. Срещата с Кличко се състоя през 2014 г. и завърши с първа загуба на българина след 20 поредни победи на професионалния ринг.    В следващите години Кубрат Пулев записа отново няколко успешни мачове и титли в кариерата си (2016 г. за втори път е европейски шампион за професионалисти).    С боксовата си кариера Кубрат Пулев се превърна в един от най-популярните български спортисти в бойните спортове в световен мащаб. Известен е с родолюбието си, подкрепата на обществени и национални инициативи, а успехите му на спортното поле допринасят за издигане на авторитета на Българската армия.  ", "date": "2019.12.17", "title": "Кубрат Пулев е повишен в лейтенант от резерва "}
{"url": "http://epicenter.bg/article/Granicharyat-Biser-Chaushev-e-politsay-na-2019-godina/201778/2/0", "text": "Младши инспектор Бисер Чаушев е носителят на наградата \"Полицай на годината\" за 2019 г., съобщи БНТ. Отличена беше и немската му овчарка Хас.   Призът връчи министърът на вътрешните работи Младен Маринов.   Бисер Чаушев е отличен за работата си като граничен полицай в граничния полицейски участък в Момчилград и предотвратяването на незаконно преминаване на мигранти през границата ни. Заедно с кучето си той е заловил 456 мигранти.   Колективната награда отиде при сектор \"Измами\" на ГД\"Национална полиция\", които разбиха три групи за телефонни измами във Ветово, Левски и Горна Оряховица.   На церемонията беше отличен и главният прокурор Сотир Цацаров, който беше награден с ордена \"Доблест и чест\" за заслуги към МВР и оказано съдействие в множество операции.    ", "date": "2019.12.17", "title": "Граничарят Бисер Чаушев е полицай на 2019 година"}
{"url": "http://epicenter.bg/article/Ninova-ot-selo-Yavorets--Pravitelstvoto-da-ne-malchi-za-bokluka--Iziskvame-nezabavni-merki-/201782/2/0", "text": " община Габрово, които им предоставиха подписка. Това съобщиха от пресцентъра на партията.   В заявеното намерение е посочено, че   Според хората това създава опасност както за качеството, така и за количеството на водата.    Друг проблем за местните е, че    . Управляващи, спрете да давате разрешения за това. Искаме чист въздух, вода и храна за българите”, категорична бе Нинова.   Тя добави, че от   По думите й сметищата в много общини са цъкащи екологични бомби, тъй като са препълнени, а строителството на нови клетки вече е закъсняло.     \"  заяви в началото на срещата кметът на Яворец. Рано тази сутрин той бил поканен на среща в областната управа, която изведнъж видя, че опазването на екологията в областта е застрашено.   Както вече писахме,  . Местните, които се оказаха \"домакини\" по принуда вече година се притесняват от екологична катастрофа и алармират държавните институции, но никой не реагира.    Кметът на селото Коев е силно претеснен  от намеренията на италианеца. Коьо  Коев е категоричен, че ако става дума за преработка на медикаменти и химически вещества, то ", "date": "2019.12.17", "title": "Нинова от с. Яворец: Кабинетът превръща страната ни в бунище за вносни отпадъци! Спрете да тровите!"}
{"url": "http://epicenter.bg/article/Burgas---nay-krasiviyat-koleden-grad/201761/2/0", "text": "с думите: „Много съм щастлива, че най-накрая градът случи на кмет!\", призна Радева и допълни, че в момента Бургас е по-добър дори и в нещо толкова прозаично като коледната украса, а елхата в града е дори по-красива от тази в София. „Задължително ще мина и ще разгледам украсата, защото до сега съм я виждала само в интернет“, призна Десислава Радева.   Изящество, блясък и много настроение струи от централните улици на морския град, а пищната украса разказва празнична приказка за традиции и съвремие, вплетени в уникална хармония.   Ул. Александровска, ул. Стефан Стамболов, ул. Демокрация и ул. Богориди засияха от хиляди коледни светлинки още в началото на месеца. На отделна украса пък се радва най-големият жилищен комплекс в града - Меден рудник.   които ще се съчетаят със съществуващите и ще допълнят декорацията от предходните години, сред тях са огромни снежинки, няколкометрови светещи герлянди, венец от имел и пищна арка, разположена в сърцето на морския град.     Желаещите да се включат в инициативата трябва да изпратят снимка или кратко видео, с което да демонстрират как са помогнали за цялостното празнично настроение чрез направата на атрактивна коледна украса, поставена на външни фасади на жилища, офиси, магазини и обществени сгради, намиращи се в Бургас.    Празничното съоръжение, допринасящо за подсилване на романтиката, характерна за наближаващите коледни и новогодишни празници, е с размер 70 см. в диаметър и е надвиснал над емблематичния за Бургас Компас на главната улица \"Александровска\".    Татуист, действащ капитан на кораб, зъболекар, фотограф, програмист, лингвист, брокер, банкер, фризьор и маникюристка пък са част от художниците-любители, които са подредили празничната изложба, наречена \"Инвенции\". Експозицията бе открита в навечерието на патронния праник на града - Никулден, в зала \"Георги Баев\" на Културен център \"Морско казино\".    Всички творци се занимават с изобразително изкуство, но това не им е основна професия.   \"Инвенции\" е въздействаща колаборация от жанрове и стилове. Тук се преплитат живопис, графика и акварел. Ценителите на изкуството ще видят пейзаж, натюрморт, портрет, абстракция, анималистична рисунка и фигурална композиция. Стиловете преминават от хиперреализъм през реализъм, натурализъм, абстракция до абстрактен импресионизъм.    \"Коледни звезди\", един грандиозен и любим спектакъл на жителите, ще започне в 19.00 часа на 20 декември в залата на Операта. В него ще участват обичани певци и артисти като Георги Христов, Дичо, Еделина Кънева, Марчо Апостолов, вокална група \"Фортисимо\" с диригент Милена Добрева, детски хор \"Милка Стоева\" с диригент Светла Стоева, детска балетна школа \"Марина\" с ръководител Марина Змеева и музикантите на Държавната опера с диригенти Невена Михайлова и Йордан Дафов. Организатори на концерта са Община Бургас и Държавна опера - Бургас.   Всичко това и още много забавление предлага морския град на жителите и гостите на града.  Вторият мандат на Димитър Николов продължава успеха на първия, а празничната програма на общината, съчетана с уникалната по рода си коледна украса, са поредното доказателство за устрема и развитието на града. казва кметът, рекордьор по обществена подкрепа за начинанията си.Когато става въпрос за Бургас, той успява да обедини съгражданит си, така че да се конкурират с останалите градове. Коледната украса е най-малкото в това състезание, то тя е израз на отношението на управата Бургас към града и жителите му в стремежа им да го направят като истински дом на бургазлии.", "date": "2019.12.17", "title": "Бургас - най-красивият коледен град (Снимки)"}
{"url": "http://epicenter.bg/article/D-r-Ivaylo-Kaschiev--KEVR--Ochakva-se-vodata-v-Pernik-da-poskapne-s-okolo-3-/201739/2/0", "text": "С колко ще се вдигне цената на водата там и ще се реши ли кризата за перничани - темата в Сутрешния блок на БНТ коментира д-р Ивайло Касчиев, директор на Дирекция \"ВиК\" в КЕВР.  Да, ще има минимално увеличение на цената на услугата в Перник, мисля, че беше около 3%. Доколкото знам, тази година вече имаше случаи в няколко области, в които държавни оператори не въведоха веднага новите цени, а изчакаха малко. Увеличение ще има във всички области с одобрени бизнес планове, обясни Касчиев.  Комисията одобрява петгодишните бизнес планове, а с това и цените за този период. Информация за това къде ще отиват средствата за увеличение са подробно описани в бизнес плановете на тези 34 дружества. По думите на експерта, бизнес планът на Перник е изготвен от бившия вече управител на ВиК дружеството. „Бизнес планът на Перник е изготвен от г-н Витанов, който беше управител на дружеството. Аз чух, че той е освободен, но не чух защо, какви нарушения МРРБ е констатирало в неговата работа“, каза Касчиев. Смятам, че отговорните институции е крайно време да дадат някакви отговори наистина какво се е случило в Перник, заяви представителят на КЕВР.    След направена от нас извънредна проверка се вижда, че към лятото в язовир Студена започва да постъпва много по-малко вода... С около 250% по-малко е бил притокът. Същевременно, до месец ноември не е имало никаква промяна при подаването на водата както за битови, така и за промишлени нужди.  Когато се обяви един режим, винаги започват да настъпват аварии, обясни експертът.   : Повече от ясно е, че мрежата в Перник не е била подготвена за такъв режим. Хубаво е да се каже публично каква е концепцията на МРРБ за управлението на ВиК сектора, каза в заключение Касчиев.", "date": "2019.12.17", "title": "Д-р Ивайло Касчиев, КЕВР: Очаква се водата в Перник да поскъпне с около 3%"}
{"url": "http://epicenter.bg/article/Prof--Plamen-Kirov--Konstitutsiyata-na-Balgariya-e-pod-natisk-ne-otskoro/201740/2/0", "text": "Дали ще има промени в Конституцията, ни ще стане ясно след като приключат дебатите по тази тема при президента. Може да се окаже, че не са необходими никакви промени. Такова мнение изрази в студиото на ''Тази сутрин'' по bTV преподавателят по конституционно право проф. Пламен Киров.   ,,Конституцията ни е под натиск не отскоро. Промени по нея бяха правени с членството на България в ЕС. Именно с приемането в ЕС беше дадена една висока оценка за нашата Конституция'', припомни той.   Относно дали може да бъде свикано Велико народно събрание конституционният експерт отговори, че това зависи от предложенията за промени в основния закон. Ако има идея за изваждане на прокуратурата от съдебната власт, за това трябва да се свика ВНС.  ,,Инициативата на правителството кореспондира със съветите на Венецианската колегия относно фигурата на независим прокурор, който да следи главния прокурор. Подобно предложение не е извън Конституцията и тук отново се спекулира. Но това е становище, което не е задължително за България, обаче все пак се съобразяваме. Според мен преди Венецианската комисия трябваше първо да се допитаме до Конституционния съд'', коментира проф. Киров.   Припомняме, че днес президентът започва консултациите за конституционни промени. Първата подготвителна среща на „Дондуков“ 2 ще бъде с Правния съвет към президентството и представители на академичната общност. ", "date": "2019.12.17", "title": "Проф. Пламен Киров: Конституцията на България е под натиск не отскоро"}
{"url": "http://epicenter.bg/article/Ninova-otiva-v-s--Yavorets-zaradi-zavoda-za-prerabotka-na-otpadatsi/201743/2/0", "text": "Председателят на БСП Корнелия Нинова ще посети с. Яворец, община Габрово, където ще се срещне с кмета и жители на селото. Това съобщиха от пресцентъра на БСП.   Местните хора са притеснени от инвестиционно намерение, с което се цели да се разшири дейността на завод за преработване на отпадъци.   Срещата е насрочена за 11:30 ч. в кметството.", "date": "2019.12.17", "title": "Нинова отива в с. Яворец заради завода за преработка на отпадъци"}
{"url": "http://epicenter.bg/article/Poslanikat-ni-v-Cherna-gora-sled-vzriva--Nyama-myasto-za-dramatizam--shtetite-sa-leki/201744/2/0", "text": "\"Няма място за драматизъм. Нанесените щети са незначителни, леки\". Това заяви пред БНТ посланикът на България в Черна гора Меглена Плугчиева след новината от вчера за взрив пред българското посолство в Подгорица.    Прозорците в три кабинета на посолството са счупени, но това не пречи да продължим работа.    В случая, най-важното е, че няма пострадали граждани и служители на посолството, допълни Плугчиева.    \"Версиите към момента не са публично оповестени. Очакваме повече информация в следващите дни.    Наемател на заведението, към което вероятно е била насочена атаката, е черногорска фирма, която има верига от такива заведения\", допълни посланикът.", "date": "2019.12.17", "title": "Посланикът ни в Черна гора след взрива: Няма място за драматизъм, щетите са леки"}
{"url": "http://epicenter.bg/article/MOSV--Ploshtadkata-za-prerabotvane-na-otpadatsi-v-s--Yavorets-nyama-da-razshiryava-deynostta-si-/201811/2/0", "text": "Площадката за третиране на пластмасови отпадъци, която се намира на територията на село Яворец, община Габрово, област Габрово няма да разширява дейността си. Това съобщиха пресцентъра на Министерството на околната среда и водите (МОСВ).   На 16 декември 2019 г. операторът на площадката „ЛМ инсталации“ ЕООД е предоставил искане в Регионална инспекция по околната среда и водите (РИОСВ) – Велико Търново за прекратяване на започналата процедура по смисъла на Закона за опазване на околната среда (ЗООС).    На територията на селото има регистрирана площадка за третиране на пластмасови отпадъци. Дружеството притежава документ съгласно Закона за управление на отпадъците за третиране на пластмасови отпадъци. След третирането на отпадъците чрез сепариране и рециклиране получената фракция се предава съгласно сключени договори на дружества, които я използват като суровина в производствените си процеси.    През 2019 г. от РИОСВ – Велико Търново са извършени 3 проверки, при които не са установени нарушения. Последната проверка е от 16.12.2019 г. Тогава е констатирано, че територията на площадката отговаря на нормативните изисквания, съгласно наредбата по чл. 43 от Закона за управление на отпадъците – непропусклива повърхност, ограда, обозначение на отпадъците, които се приемат. Отпадъците на територията на площадката се съхраняват разделно.", "date": "2019.12.17", "title": "МОСВ: Площадката за преработване на отпадъци в с. Яворец няма да разширява дейността си "}
{"url": "http://epicenter.bg/article/Karakachanov--Kampaniyata--Badi-voynik--varna-doverieto-na-balgarina-v-armiyata-/201791/2/0", "text": "Кампанията „Бъди войник“ върна доверието на българина в армията и повиши самочувствието на военнослужещите и показахме, че средствата, които се отделят за армията и които нарастват, не са средства, вкарани в някаква затворена система, а са насочени към повишаване на способностите на Българската армия, която не само днес, но и в столетията назад гарантира териториалната цялост, свободата и суверенитета на България. Това каза министърът на отбраната Красимир Каракачанов днес, 17 декември, на тържествената церемония, на която бяха наградени структурите, участвали в националната информационна кампания „Бъди войник“, съобщиха от МО.    Министърът подчерта, че проведените 31 събития от кампанията, са реализирани с минимален бюджет, без шумни рекламни кампании само и единствено с усилията и желанието на структурите от Българската армия. Той благодари на всички, които са работили за тази кампания.    „Кампанията ще продължи и през следващата година, защото тя даде своите резултати. Тази година ще е втората, в която отчитаме положителен баланс – постъпилите в армията са повече от тези, които са напуснали“, каза министър Каракачанов и допълни, че наред с кампанията ръководството на Министерството на отбраната предприема и други мерки – реализиране на проектите за модернизация, отделяне на средства за ремонт на техниката и въоръжението, подобряване на материалната база и повишаване на възнагражденията за трета поредна година.    Министърът на отбраната Красимир Каракачанов отличи с предметна награда „Сувенир със символи на Министерството на отбраната“ участващите структури в кампанията: Съвместно командване на силите, Сухопътните войски, Военновъздушните сили, Военноморските сили, Съвместното командване на специалните операции, Служба „Военна полиция“, Националната гвардейска част, Централно военно окръжие, Национален военен университет „В. Левски“, Висше военноморско училище „Н. Й. Вапцаров“, Военномедицинска академия, дирекция „Операции и подготовка“, дирекция „Връзки с обществеността“, дирекция „Управление на човешките ресурси в отбраната“; Изпълнителна агенция „Военни клубове и военно-почивно дело“ и Информационния център на Министерството на отбраната.    „Кампанията е успешна, защото показахме пред обществото същността на армията, задачите които тя изпълнява, традициите, на които се основава и идеалите, на които служи“, каза в словото си заместник-началникът на отбраната генерал-лейтенант Димитър Илиев и изрази благодарност към участващите в кампанията от името на началника на отбраната генерал Андрей Боцев.    Заместник-началникът на отбраната подчерта, че военното и политическото ръководство работят заедно за развитието на армията и с подкрепата на обществото професията на военнослужещия ще се утвърди като достойна професия, която ще бъде избор на много млади хора.  ", "date": "2019.12.17", "title": "Каракачанов: Кампанията „Бъди войник“ върна доверието на българина в армията "}
{"url": "http://epicenter.bg/article/Ekaterina-Zaharieva-validira-marka-po-povod-70-g--na-diplomaticheskite-otnosheniya-s-Kitay/201804/2/0", "text": "Вицепремиерът и министър на външните работи Екатерина Захариева валидира юбилейна марка по повод 70-ата годишнина от установяването на дипломатически отношения между България и Китай, съобщават от пресцентъра на министерство на външните работи.   „Тази годишнина е знакова за нас, защото през изминалите 70 г., въпреки промените и предизвикателствата, успяхме да запазим много добри приятелски, топли и искрени отношения с Китай, а през юли тази година успяхме да ги издигнем на ниво стратегически диалог“, каза на церемонията Екатерина Захариева. Тя изтъкна, че добрите политически връзки са следствие на топлите чувства между двата народа.    „Убедена съм, че оттук нататък трябва да работим още повече, за да направим това стратегическо партньорство с много практическа насоченост – заяви министър Захариева. - Много ми се иска да видя повече проекти в инвестициите и търговията, повече български качествени стоки да намерят място на огромния китайския пазар и повече китайски туристи в красива България.“   Вицепремиерът благодари на министерството на транспорта, информационните технологии и съобщенията и на „Български пощи“ за доброто партньорство през годината и изрази убеденост, че красивата юбилейна марка ще зарадва както българския и китайския народ, така и филателистите.   Китайският посланик Дун Сяодзюн подчерта, че Китай възприема 70-ата годишнина като възможност да работи с България за по-нататъшното развитие на отношенията, използвайки предимствата на всяка от двете страни. „Макар пощенската марка да изглежда малка, в нея се запазва величието на историята. Номиналната й стойност е ясна, но е гравирана с неоценимо и скъпо приятелство“, посланик Дун.   Той добави, че България и Китай трябва да се възползват от три важни възможности за сътрудничество –– инициативата „Един пояс, един път“, платформата „17+1“ и партньорството между Китай и ЕС.   На церемонията по валидирането присъстваха и заместник-министърът на външните работи Георг Георгиев, на транспорта, информационните технологии и съобщенията Андреана Атанасова, както и Деян Дънешки, главен изпълнителен директор на „Български пощи“ ЕАД.   Валидираната днес марка е трета поредна, посветена на дипломатическите отношения между България и Китай.", "date": "2019.12.17", "title": "Екатерина Захариева валидира марка по повод 70 г. дипломатически отношения с Китай"}
{"url": "http://epicenter.bg/article/Brad-Pit-praznuva-Koleda-s-Dzhenifar-Anistan/201803/10/100", "text": "Американският актьор Брад Пит присъства на коледно парти у бившата си съпруга Дженифър Анистън, което се проведе тази събота, съобщава Пипъл, цитира Канал 3.   Дженифър винаги е обичала годишния празник по украшение на коледното дърво, както и Коледа. Затова, както обикновено, тя събра голяма компания. Що се отнася до Пит, те общуват и поддържат приятелски отношения, пише изданието.   Освен холивудския актьор, на коледното парти у Анистън са били и Гуинет Полтроу, Кейт Хъдзън, Джими Кимъл и други. През февруари Брад Пит също уважи 50-ия рожден ден на бившата си съпруга. Празнуваха го в един от хотелите в Лос Анджелис.   Актьорите бяха женени пет години от 2000 до 2005 г., докато Пит не се срещна с Анджелина Джоли на снимачната площадка на екшън филма „Мистър и мисис Смит“.", "date": "2019.12.17", "title": "Брад Пит празнува Коледа с Дженифър Анистън"}
{"url": "http://epicenter.bg/article/Nametalo-na-Supermen-beshe-prodadeno-na-targ-za-blizo-120-hilyadi-dolara/201807/10/99", "text": "Първото наметало, носено от актьора Кристофър Рийв във филма \"Супермен\", беше продадено на търг в Лос Анджелис за 193 750 долара, предаде БТА.   Общо само шест червени наметала са били използвани при заснемането на лентата през 1979 година. Наддаванията бяха организирани от аукционната къща \"Джулиънс окшънс\". Сред 400-те продадени лота фигурираха костюми от \"Стар трек\", като този, носен от Патрик Стюарт в ролята на капитан Жан-Люк Пикар.   Реквизитът намери купувач за 28 хиляди долара. А униформата на Ленард Нимой /Спок/, замина под чукчето за 20 хиляди долара. Комбинезонът, носен от Дан Акройд в \"Ловци на духове 2\" беше продаден за 32 хиляди долара. Лулата, с която пушеше хобитът Билбо /Иън Холм/във \"Властелинът на пръстените\" купувач на търга.", "date": "2019.12.17", "title": "Наметало на Супермен беше продадено на търг за близо 120 хиляди долара"}
{"url": "http://epicenter.bg/article/Hitat-na-chetvart-vek-oglavi-klasatsiyata-na--quot-Bilbord-quot--za-singli/201813/10/99", "text": "Марая Кери ще изпрати годината със сбъднато желание - 25 години след излизането си коледният й хит \"All I Want For Christmas Is You\" най-после оглави класацията   за сингли, съобщават сайтът на изданието и БНР.   Хитовото парче на Кери е първият празничен сингъл, който оглавява чарта след \"The Chipmunk Song\" през 1958-1959 и едва вторият, достигнал върха в чарта.   Издадена през 1994 г., песента   е част от албума \"Mery Christmas\"  . Парчето за първи път попада в Топ 10 на класацията Хот 100 едва през декември 2017 г. Година по-късно хитът бележи най-високото си класиране - трето място в чарта, което зае и при подредбата и миналата седмица.   \"All I Want For Christmas Is You\" освен това става 19-ият сингъл на Марая Кери, оглавил класацията Хот 100. Така Кери подобрява собственото си постижение сред самостоятелните изпълнители и се приближава с крачка напред към едноличните рекордьори \"Бийтълс\" с 20 сингъла под номер едно.   Второ място в чарта заема рапърът   с парчето  . Третата позиция бележи още едно коледно завръщане - на сингъла   от 1960 г.  . Парчето става едва третата празнична песен, намерила място в челната тройка.   В класацията   на първо място е рапърът Роди Рич с дебютния си албум \"Please Excuse Me for Being Antisocial\", следван от група \"Ху\" с \"Who\" и певицата Камила Кабело с \"Romance\".", "date": "2019.12.17", "title": "Хит на четвърт век оглави класацията на \"Билборд\" за сингли"}
{"url": "http://epicenter.bg/article/Ministar-Kralev-vrachi--Sporten-Ikar--za-shampionsko-dalgoletie-na-Ivet-Lalova-/201796/8/0", "text": "Министърът на младежта и спорта връчи наградата на Фондация “Български спорт” в категория “Шампионско дълголетие” на Ивет Лалова. Лекоатлетката направи фантастичен летен сезон. На 35 години тя се доказа като част от световния елит, след като покри норматив за участие на Олимпийските игри в Токио на 100 и 200 м. Освен това Лалова беше сред финалистките в дългия спринт на Световното първенство в Доха, Катар, нареждайки се на седмо място в крайното класиране, съобщават от ММС.    “Много се вълнувам, когато виждам на сцената да излизат толкова много успели български спортисти - нашите големи легенди, олимпийски шампиони в близкото минало, които продължават да ни радват, които продължават да бъдат вдъхновение на всички млади атлети. Радвам се, че връчих наградата на такава личност като Ивет Лалова, която е призната и обичана в целия свят не само заради спортните си успехи, но и заради личността, която тя представлява. Изпращаме една интересна година. Няма как да не четем резултатите от 2019-а в контекста на предстоящите Олимпийски игри. Много силно представяне на нашите спортисти, които останаха в подножието на върха, но постигнаха страхотни резултати – Владимир Илиев, Тайбе Юсеин, пробива на Божидар Андреев, Радо Панталеев. Постоянна класа показва нашият ансамбъл по художествена гимнастика и донесе медали от Световното първенство. Европейските игри в Минск, които все още търсят своето място под слънцето и в календара, се оказаха една много сериозна проверка за нивото на нашите атлети. Там успяхме да се представим много по-достойно и убедително, в сравнение с Игрите преди 4 години, което ни дава надежда за по-силно представяне на олимпиадата догодина. На крачка от медалите по време на световни първенства останаха Боряна Калейн, Даниел Асенов, Ивелина Илиева, Иво Ангелов, но те са в зоната на отличията. Имахме силно представяне, но нашите възможности са по-големи и трябва да вярвате в силите си, за да се реализирате на Олимпийските игри. Пожелавам ви здраве и късмет”, заяви Красен Кралев в речта си пред гостите на церемонията.    “Спортен Икар 2019” заслужи Владимир Илиев. През март тази година той донесе исторически първи медал за мъжкия ни биатлон от Световно първенство. Илиев финишира втори в индивидуалната надпревара на 20 км на шампионата в Йостерсунд, Швеция. Неговата награда получи майка му Красимира Илиева, тъй като новият сезон за биатлонистите вече започна, а на националите им предстоят стартове за Световната купа във Франция.    Призът за отбор на годината заслужи националният тим по баскетбол за жени до 20 г. Момичетата водени от старши-треньора Таня Гатева спечелиха европейската тила в Дивизия Б.    За проявен висок спортен дух награди получиха плувци от различни поколения. Отличен беше 11-годишният Калоян Кичуков, който прояви мъжество и характер, спасявайки живота на 6-годишно дете от Русия, благодарение на уменията си, придобити по време на тренировките. На 92 години Тенчо Тенев също беше отличен заради спечелените седем медала от Световното мастърс първенство в Куанджоу, Република Корея.    В категория “Впечатляващо представяне” журито отличи състезателката по фехтовка Йоана Илиева, която стана носителка на Световната купа на сабя за жени до 20 години.    В категория “Достойно представяне” Икари получиха Мария Оряшкова, Тайбе Юсеин и Християн Стоянов. Оряшкова триумфира на Световното първенство по самбо и на Европейските игри в Минск. Юсеин се окичи с европейска титла и сребърен медал от Световното първенство по борба, който й донесе и квота за Игрите в Токио. Стоянов стана световен шампион с нов европейски рекорд на 1500 м по време на първенството по лека атлетика за хора с увреждания в Дубай.    За пробив в световния спорт беше наградена световната шампионка за девойки в ловната стрелба (трап) Селин Али. Това е първи медал за България в този спорт независимо от формата на състезанието. 2019-та беше историческа и за конния спорт с бронзовия медал на Ая Митева от Европейското първенство по прескачане на препятствия за юноши и девойки. Сред младите и талантливи български спортисти бяха отличени още световната и европейска шампионка по модерен петобой за девойки Светла Згурова и плувенцът Йосиф Миладинов, който се нареди трети в света на 50 м бътерфлай и трети в Европа на 100 м бътерфлай.    Със специалната награда на Фонадция “Български спорт” бяха удостоени щангистът Божидар Андреев, кануистът Ангел Кодинов, боксьорите Радослав Панталеев и Уилиам Чолов.    “Пожелавам ви успех и да следвате линията, която следвахте през тази година, защото очевидно тя е успешна. Ние ще бъдем с Вас и ще помагаме с каквото можем и не забравяйте винаги да носите България в сърцето си, защото всички наши сънародноци очакват от Вас тези успехи, които да ги накарат да се гордеят. Знам, че можете и имате сили да го направите”, обърна се към спортистите министър Красен Кралев.    Кралев връчи почетни плакети на ММС на 24 медалисти от Европейските мастърс игри в Торино, Италия и Световното мастърс първенство по плувни спортове в Куанджу, Република Коря.    По повод навършването на кръгли годишнини председателят на Българския олимпийски комитет (БОК) Стефка Костадинова награди заслужи спортисти, треньори и деятели.   В церемонията “Спортен Икар 2019” участие взеха още председателят на парламентарната комисия по младежта и спорта Славчо Атанасов, заместник-председателите на БОК Любо Ганев, Йорданка Благоева, Красимир Инински и проф. Пенчо Гешев, председателят на фондация „Български спорт“ Николай Божинов, изпълнителният директор на Фондацията Цено Ценов, членове на Управителния й съвет и Изпълнителното бюро.  ", "date": "2019.12.17", "title": "Министър Кралев връчи „Спортен Икар“ за шампионско дълголетие на Ивет Лалова "}
{"url": "http://epicenter.bg/article/Obviniha--Tesla---Epal---Maykrosoft--i--quot-Gugal-quot--za-uzhasyavashta-eksploatatsiya-na-detsa-v-Kongo--VIDEO-/201763/7/0", "text": "Едни от най-големите технологични компании са обвинени за смъртта на деца в Демократична република Конго. Според първото по рода си дело „Тесла“, „Епъл“, „Майкрософт“, „Дел“ и компанията майка на „Гугъл“ – „Алфабет“ са съучастници в смъртта на деца от 14 семейства, които са били принудени да работят в мина за кобалт, предаде бТВ.    От делото става ясно, че децата са били принудени да работят в кобалтови мини в страната. Кобалтът е метал, който се използва в технологичната индустрия за производство на различни устройства, включително компютри и телефони. Металът се използва за направата на литиеви батерии, като повече от половината кобалт в световен мащаб се добива именно в Конго.    Това е първото дело, в което технологични гиганти са обвинени заедно за източника на кобалт, който използват в производството си.    На предоставените към делото снимки се вижда, че част от децата са обезобразени или им липсват различни крайници в следствие на тежкия труд. Шест от 14-те деца са загинали при срутване на тунели в кобалтовите мини, а всички останали са получили необратими наранявания. \r\n \r\n „Тези компании – най-богатите в света, които произвеждат различни джаджи – са позволили деца да бъдат осакатявани и убивани, за да се сдобият с евтиния кобалт, от който имат нужда“, коментира адвокат Теренс Колингсуърт, представляващ семействата.    Според документите по делото децата, някои от които - шестгодишни, са били принудени от семействата си да работят в кобалтовите мини заради изключителната бедност в страната.    Мините са собственост на британската компания „Гленкор“, която в миналото е била многократно обвинявана в използване на детски труд. Някои от тях са получавали заплащане от 1,50 долара на ден, работейки шест дни в седмицата.    Все още няма коментар от технологичните гиганти по темата.  ", "date": "2019.12.17", "title": "Обвиниха „Тесла“, „Епъл“, „Майкрософт“ и \"Гугъл\" за ужасяваща експлоатация на деца в Конго (ВИДЕО)"}
{"url": "http://epicenter.bg/article/-Di-Velt--Ot-Turtsiya-v-Gartsiya-sa-vlezli-nad-67-hilyadi-migranti--a-v-Balgariya---pod-200/201767/7/0", "text": "От януари до средата на декември от Турция в Европейския съюз са влезли нелегално 70 хиляди мигранти, съобщава германското издание “Ди Велт”, цитирано от БГНЕС. Това е с 46% повече, отколкото за същия период на 2018 г. В Гърция са влезли над 67 хиляди, а в България – под 200 души, пише изданието, позовавайки се на доклад на Еврокомисията, с който разполага.    От началото на тази година съществено е нараснал броят на мигрантите, които са потърсили убежище и нов дом от Турция в държавите от ЕС, пише “Ди Велт”. Като цяло в ЕС за 11 месеца и половина нелегално са влезли 70 002 души. От тях 67 741 мигранти са пристигнали в Гърция, 197 – в България, 1803 – в Италия и 261 в Кипър, пише още изданието.    В сравнение със същия период на 2018 г. броят на незаконните влизания от територията на Турция е скочил с 46%, алармират от Брюксел.    Междувременно броят на мигрантите, добрали се до гръцките острови, през декември е надхвърлил границата от 40 хиляди. Местата за настаняване са значително по-малко – 8530, се казва в доклада. Мнозинството от подалите молба за убежище в Гърция са пристигнали от Афганистан /30%/, следвани от сирийците /14%/, пакистанците /9,5%/, иракчаните /8%/ и турците /5%/.    Освен това в документа се отбелязва, че гръцката брегова охрана обвинява турските власти, че не спират лодките с мигранти, които напускат турските пристанища. В споразумението с Брюксел Анкара се задължава да охранява границите на страната, така че нелегални мигранти да нямат възможност да влизат в ЕС. В замяна на този ангажимент Турция получи 6 милиарда евро за настаняването на 3,6 милиона бежанци и мигранти.", "date": "2019.12.17", "title": "“Ди Велт”: От Турция в Гърция са влезли над 67 хиляди мигранти, а в България – под 200"}
{"url": "http://epicenter.bg/article/Tramp-uvelichava-populyarnostta-si-sred-izbiratelite-dni-predi-nachaloto-na-impiychmanta-/201773/7/96", "text": "Популярността на президента на САЩ достигна рекордни равнище дни преди почти сигурното му изправяне пред процедура по импийчмънт, показва допитване на университета Куинипиак, цитирано от \"Франс прес\" и БНР.    \"Няколко дни преди историческото гласуване за импийчмънт в Камарата на представителите президентът Доналд Тръмп постигна най-високото си равнище на популярност за всички времена\", при което 43 на сто от запитаните са изразили положително мнение за него срещу 52 на сто отрицателно, съобщи снощи американският университета, който редовно извършва подобни проучвания.    Въпреки този нов персонален рекорд се очаква след дни Камарата на представителите да гласува за импийчмънт, за трети път в историята на САЩ. Освен това популярността на сегашния президент е по-ниска от тази на повечето му предшественици по същото време в техните мандати.    На 23 октомври, преди началото на публичните изслушвания за импийчмънт популярността на Тръмп беше едва 38 на сто, припомня университетът. На 10 декември той се ползваше с подкрепата на 41 на сто от американците.    92 на сто от поддръжниците на Републиканската партия одобряват действията на президента, докато при избирателите на демократите процентът е едва 4.  ", "date": "2019.12.17", "title": "Тръмп увеличава популярността си сред избирателите дни преди началото на импийчмънта "}
{"url": "http://epicenter.bg/article/-quot-Boing-quot--spira-proizvodstvoto-na-737-Max-/201780/7/0", "text": "\"Боинг\" спира производството на модела 737 Max. Той беше свързан с инциденти в Индонезия и Етиопия, при които загинаха повече от 300 души.    Самолетите 737 Max бяха свалени на земята през март, а от следващия месец ще бъде замразено производството на този модел.    Полетите бяха спрени след две катастрофи в Индонезия и Етиопия , при които загинаха 346 души, а \"Боинг\" понесе загуби в размер на 9 млрд. долара.    След трагичните инциденти американският самолетостроител продължи да произвежда същия модел и в момента има около 400 самолета на склад.    „Спиране на производството на търговски самолет се случва много рядко. Наистина е безпрецедентно решение, което ще се отрази сериозно на \"Боинг\", неговите доставчици и на авиокомпаниите“, казва анализаторът Хенри Хартвелт, съобщи БНТ. Компанията се надяваше, че ще може да възобнови полетите със 737 Max до края на тази година, но американските регулатори бяха категорични, че това не може да се случи толкова скоро.    „Икономиката на САЩ също ще бъде засегната. Тя вече е! Ще се отрази на търговския дефицит на страната. Смятам, че ще има влошаване в краткосрочен план“, каза още Хенри Хартвелт.   Въпреки замразяването на производството, \"Боинг\" обяви, че няма да съкращава работници.", "date": "2019.12.17", "title": "\"Боинг\" спира производството на 737 Max "}
{"url": "http://epicenter.bg/article/Vuchich-obyavi-za-predstoyashti-viziti-na-Boris-Dzhonsan-i-Donald-Tramp-v-Sarbiya-/201783/7/51", "text": "Президентът на Сърбия Александър Вучич присъства на церемония в Ясика, където започва изграждането на Моравския коридор. Говорейки за напредъка на страната, той заяви, наред с другото, че в Белград първо ще пристигне британският премиер Борис Джонсън, а след това и американският президент Доналд Тръмп, пише белградският ежедневник „Вечерне новости“, цитиран от Агенция \"Фокус\".    Посещавайки строителната площадка, където започва строителството на Моравския коридор, Вучич разгледа машината, която ще извърши работата и забеляза „връзката“ на багера с победителя в последните избори във Великобритания Борис Джонсън.    Вучич се приближи до Зоран Дробняк, директор на „Пътища на Сърбия“ и му каза, че същият тип багер, JCB, е управляван от Борис Джонсън преди седем дни.    „И виждате как той ги изпревари на изборите“, отбеляза Вучич и изрази надежда, че Джонсън ще посети Сърбия.  ", "date": "2019.12.17", "title": "Вучич обяви за предстоящи визити на Борис Джонсън и Доналд Тръмп в Сърбия "}
{"url": "http://epicenter.bg/article/Ankara-izdade-zapovedi-za-zadarzhane-na-260-dushi-zapodozrenite-vav-vrazki-s-FETO/201785/7/0", "text": "Главната прокуратура в Анкара днес издаде заповеди за задържания на 260 души в рамките на операция, насочена срещу терористичната организация ФЕТО, предаде Анадолската агенция, цитирана от БТА.    До момента са задържани 171 души. Специалната операция по задържането на заподозрените във връзки с ФЕТО продължава. Лицата са заподозрени, че са използвали за контакт помежду си и за координация на действията си мобилното приложение Байлок (ByLock).   Турските власти смятат, че всички заподозрени се намират на територията на страната, само за седем от тях има подозрения, че се укриват зад граница.   Организацията с лидер Фетхуллах Гюлен се смята за терористична на територията на Турция, дейността ѝ е забранена след опита за държавен преврат през юли 2016г. Гюлен живее в самоналожено изгнание в Пенсилвания от 1999 г. и отрича всякаква съпричастност със събитията.", "date": "2019.12.17", "title": "Анкара издаде заповеди за задържане на 260 души, заподозрени във връзки с ФЕТО"}
{"url": "http://epicenter.bg/article/Gorbachov-obvini-SASht-v-stremezh-kam-nalagane-na-voenna-hegemoniya-nad-sveta-/201788/7/97", "text": "Бившият президент на СССР Михаил Горбачов счита, че чрез излизането от системата от договори за съкращаване и контрол на ядрените въоръжения САЩ се стремят към едностранно военно превъзходство, но, според него, тази цел е опасна и недостижима. Той заяви това в интервю пред японския вестник Asahi, предават ТАСС и Агенция \"Фокус\".    „Причината САЩ да се оттеглят от договорите“, каза Горбачов, „се крие в желанието им да се освободят от всякакви ограничения във военната сфера и за абсолютно военно превъзходство. В съвременния свят обаче хегемонията на една сила е невъзможна ... Ако има нестабилност в сферата на обезпечаването на сигурността, то в резултат от нова надпревара във въоръжаването цялата световна политика ще се потопи в анархия и непредсказуемост. Това ще навреди на сигурността на всички страни, включително и на САЩ“.    Според Горбачов Русия и Съединените щати трябва да възобновят диалога по въпросите на ядрените оръжия и да се насочат към свят без ядрени оръжия.    По-рано бившият президент на СССР в интервю за Си Ен Ен изрази надеждата си за запазването на Договора за ликвидация на ракетите със среден и малък обсег (ДРСМО) между Руската Федерация и САЩ. Действието му бе прекратено на 2 август по инициатива на Вашингтон.    Бъдещето на Договора за мерки за по-нататъшно намаляване и ограничаване на стратегическите нападателни оръжия остава неясно. Действието му изтича през февруари 2021 г., но продължаването на документа остава под въпрос поради позицията на САЩ.  ", "date": "2019.12.17", "title": "Горбачов обвини САЩ в стремеж към налагане на военна хегемония над света "}
{"url": "http://epicenter.bg/article/EP-ne-uspya-da-izbere-nov-ombudsman/201789/7/0", "text": "Европейският парламент не можа да определи в днешното първо гласуване следващия омбудсман на ЕС. Предвижда се утре гласуването да продължи с втори и трети кръг, като в последното гласуване ще се състезават само двамата кандидати, получили най-много гласове, съобщи БТА.   Гласуването се провежда тайно. За да бъде избран за омбудсман, кандидатът трябва да събере мнозинство от подадените гласове.   Кандидатите за поста са петима, като в днешното първо гласуване най-много гласове получи досегашният омбудсман Емили О'Райли, която пое поста през 2013г. и е първата жена на този пост. Нейни предшественици са Якоб Содерман (1995-2003) и Параскевас Никифорос Диамандурос (2003-2013). Освен нея за поста се кандидатират: Джузепе Фортунато, настоящ омбудсман на италианската област Кампания, Юлия Лафранк, съдия в Европейския съд за правата на човека от Естония, Нилс Муйжниекс, бивш комисар на Съвета на Европа за правата на човека от Латвия и Сесилия Викстрьом, бивш депутат в Европейския парламент от Швеция.   За преизбирането на О'Райли днес не достигнаха 55 гласа.        ", "date": "2019.12.17", "title": "ЕП не успя да избере нов омбудсман"}
{"url": "http://epicenter.bg/article/Evroparlamentat-nastoyava-za-dopalnitelna-zashtita-na-pchelite/201790/7/0", "text": "Европейският парламент настоява за допълнителна защита на пчелите и опрашващите насекоми. Това е заложено в резолюция, която ще бъде обсъдена на днешната пленарна сесия в Страсбург, съобщи БНТ.    Две са основните групи мерки, които се предлагат за справяне с проблема за намаляване на пчелите в световен мащаб и на територията на Европейския съюз. Първо, ограничаване на използването на пестициди и второ, извършването на допълнителни проучвания за точните причини за изчезването на пчелите.    Пълната забрана за използването на пестициди засега не среща подкрепата на всички държави-членки. Ето защо се предлага компромисно решение, което предвижда затягане на контрола на използването им, чрез по-сложна регистрация и увеличаване на проверките.    Отделно Европейският съюз предвижда мерки, които да ограничат вноса на мед, който може да бъде подправен.  Предвижда се и отпускането на допълнителни средства за научни изследвания, които да подпомогнат начините за съхраняване на пчелите, а оттам и на запазването на биоразнообразието.", "date": "2019.12.17", "title": "Европарламентът настоява за допълнителна защита на пчелите"}
{"url": "http://epicenter.bg/article/Papa-Frantsisk-otmeni-vatikanskite-pravila-za-sekretnost--urezhdashti-sluchaite-na-seksualno-nasilie/201792/7/0", "text": "Папа Франциск отмени ватиканските правила за секретност, уреждащи случаите на сексуално насилие. Този ход ще позволи на католическата църква да предаде на гражданските власти документи, свързани със случаи на сексуално насилие, съобщи Си Ен Ен, позовавайки се на Ватикана.  Клоновете на църквата правят това в много страни, но практиката не е универсална.    Премахването на това, което се нарича “папска тайна”, също ще позволи на жертвите да бъдат информирани за резултата по своите дела във Ватикана.    Специалната декларация на папата, наречена Рескрипт, не променя правилата за поверителност около подаване на сигнали за сексуално насилие или процеси във Ватикана срещу предполагаеми насилници.    Декларацията идва на 83-ия рожден ден на папа Франциск.    ", "date": "2019.12.17", "title": "Папа Франциск отмени ватиканските правила за секретност по случаите на сексуално насилие"}
{"url": "http://epicenter.bg/article/Pet-godini-sled-istoricheskoto-si-pomirenie-Kuba-i-SASht-pak-sa-skarani/201795/7/0", "text": "През декември 2014 г. Вашингтон и Хавана изненадаха света, като обявиха историческо сближаване след половин век вражда. Пет години по-късно идилията е нарушена и тегне опасност от нов разрив, предаде БТА.   Повод за търкания сега е случаят с дисидента Хосе Даниел Ферер, който е в затвора в Хавана от 1 октомври. Лидер на Патриотичния съюз на Куба, той е смятан за обикновен престъпник от правителството, което го обвинява, че е ударил друг мъж. Той е \"политически затворник в голяма опасност\", твърди американската шарже д'афер в Хавана, Мара Текач, която го защитава все по-активно в социалните мрежи. Нейното поведение е окачествено като \"вмешателство\" от кубинския официоз \"Гранма\". Правителството отрича да има политически затворници в Куба и обвинява опозицията, че е финансирана от Вашингтон. Политологът и специалист по темата Естебан Моралес изразява увереност, че има ескалация на напрежението, и целта е една: \"Тръмп ще поиска да скъса дипломатическите отношения.\" Дори и сега \"дипломатическите отношения са почти карикатурни, вече няма такива\".   Твърде далеч назад остана като че ли времето, когато Барак Обама и Раул Кастро се появяваха заедно с усмивка пред медиите в Хавана. Смяната на стопанина на Белия дом със сигурност оказа влияние върху този обрат.   Ръководителят на американския мозъчен тръст \"Междуамерикански диалог\" Майкъл Шифър отличава три мотива зад агресивната политика на Доналд Тръмп: Флорида, земя на кубински изгнаници, ухажвани от американските политици заради решаващата тежест, която може да имат техните гласове на изборите през 2020 г.; \"мислене от времето на Студената война\", насочено към взимане на реванш след 60 години социализъм в Куба; подкрепата на острова за Венецуела на Николас Мадуро.   Но \"кубинците също носят отговорност, тъй като пропуснаха да реализират възможностите, които им предостави протегнатата от Обама ръка\". Най-консервативното ядро в правителството не позволи твърде бърз напредък, казва той: \"Те втвърдиха позицията си, затвориха се още повече, станаха по-репресивни, защото се почувстваха застрашени.\" Това втвърдяване продължава.   Във вторник миналата седмица, Международния ден за правата на човека, десетина кубински независими журналисти и активисти казаха, че са получили забрана от полицията да излизат от вкъщи. Несъмнено тази мярка е целяла да се избегне каквато и да било мобилизация на тази символна дата. \"Не само враждебната политика на Тръмп доведе до по-твърд отговор във вътрешнополитически план от страна на кубинското правителство. Процесът започна преди това\", смята Алина Лопес Ернандес, анализаторка и редакторка в онлайн медията \"Ховен Куба\". Вярно е обаче, че в комунистическата партия (единствената разрешена в Куба) \"са насърчавани по естествен начин консервативните тенденции и те се засилват, когато американското правителство действа по начина, по който го прави сега\". Да се постигне \"истинска промяна\" на острова, каквато желае Вашингтон, \"е трудно в това обсадно положение\".   Според Кари Филипети, отговаряща за Куба и Венецуела служителка на Държавния департамент на САЩ, \"е трудно да си представим, че отношенията ще се подобрят значително, освен ако кубинското правителство не предприеме конкретни мерки за даване на глас на дисидентите, спазване на правата на народа и спиране на злонамерените дейности в региона\".    ", "date": "2019.12.17", "title": "Пет години след историческото си помирение Куба и САЩ пак са скарани"}
{"url": "http://epicenter.bg/article/Mrasniyat-vazduh-ubiva-5000-dushi-vsyaka-godina-v-Zapadnite-Balkani/201801/7/0", "text": "Хората, които живеят в страните от Западните Балкани губят средно по 1,3 години от живота си заради мръсен въздух. Общият брой на починалите преждевременно по тази причина достигат до 5000 човека годишно. Това заяви Майлинда Брегу, генерален секретар на Съвета за регионално сътрудничество (СРС).    Информацията е публикувана в коментар, озаглавен „На климатичните промени им е необходима шенгенска виза”, съобщава МИА. 84 % от гражданите в региона възприемат климатичните промени като проблем, заяви Брегу, цитирайки проучване на Балкански барометър. 9 от 10 човека смятат, че замърсяването на въздуха е проблем на тяхната общност. В същото време 32 % говорят, че не са готови да използват екологични продукти.   В доклада се посочва, че с 13 % е намалял броят на компаниите, предприели конкретни мерки за екологично производство.   Брегу подчертава, че Сараево, Белград и Скопие са между десетте най-замърсени градове в света. През 2018 г. в този списък са попаднали 6 от градовете в Западните Балкани. Всичко това показва, че е време за незабавни действия в тази област по линия на регионалното сътрудничество.  ", "date": "2019.12.17", "title": "Мръсният въздух убива 5000 души всяка година в Западните Балкани"}
{"url": "http://epicenter.bg/article/Rusiya-razshiri-sanktsiite-sreshtu-Ukrayna/201818/7/0", "text": "Премиерът Дмитрий Медведев разшири списъка с украинските граждани, по отношение на които се въвеждат специални икономически мерки. Съответното правителствено постановление от 16 декември беше публикувано на официалния портал за правна информация. Според документа в списъка са включени още девет души, двама украинци са изключени от списъка. Така списъкът вече включва около 570 души. Освен това кабинетът разшири списъка със стоки, чийто внос от Украйна в Русия е забранен, предава TACC, цитирана от Агенция \"Фокус\".    Забранени са царевичното нишесте, глюкозата и фруктозата, медицинските въздуховоди и тръби, нагревателни подложки, катетри, хемостатични турникети и редица други медицински изделия. Също така забраната важи за радиатори и котли за централно отопление, части от помпи за течности. В същото време списъкът на продуктите, чийто износ от Русия за Украйна е забранен, се допълва от рециклируема хартия или картон (отпадъчна хартия и свързаните с тях отпадъци). Решението влиза в сила на 17 декември.    На 29 декември 2018 г. Русия въведе забрана за внос от Украйна на пшеница, слънчогледово масло, сладкиши, зеленчуци, плодове, бира, вино, трактори, хартия, турбини, мебели и други стоки. Списъкът включва също шоколад, етилов алкохол, плодови сокове, хайвер от есетра, риба и консерви, хляб и брашно, сладкарски изделия, оборудване за преработка на селскостопански продукти, двигатели и генератори, трактори, редуктори, трансформатори, кабели и проводници, предмети за детска и женска хигиена, както и редица други стоки. Общо първоначалният списък включва повече от 50 вида продукти.", "date": "2019.12.17", "title": "Русия разшири санкциите срещу Украйна"}
{"url": "http://epicenter.bg/article/Britanskiyat-parlament-zapochna-rabota-v-noviya-si-sastav-/201821/7/0", "text": "Британският парламент започна работа в новия си състав. Церемонията се проведе в сградата на двореца Уестминстър на брега на Темза, в който се помещават и двете палати на британския законодателен орган, предават TACC и Агенция \"Фокус\".    Като своя първа задача, депутатите от Камарата на общините, долната камара на парламента, избраха своя председател. Тази церемония беше формална, тъй като депутатът от опозиционната Лейбъристка партия Линдзи Хойл беше одобрен за този пост на 4 ноември – един ден преди разпускането на предишния парламент. Още в първия ден на Хойл беше единодушно избран за председател на парламента.    След парламентарните избори, проведени в кралството на 12 декември, управляващата Консервативна партия получи 365 места в долната камара на британския парламент. За торите това е най-добрият резултат за последните 30 години, който ще им позволи да изпълнят основното предизборно обещание - да извършат Брекзит.    Нито една от опозиционните партии не може да попречи на правителството да изпълни тази задача.    Лейбъристката партия, водена от Джереми Корбин, претърпя смазващо поражение, като вкара само 203 депутати в парламента. Това е с 59 по-малко, отколкото през 2017 г., когато се проведоха последните парламентарни избори, които също бяха предсрочни.    Шотландската национална партия (с 48 депутати) заема третото място в Камарата на общините, следвана от Либералдемократите (11).    Останалите 23 мандата получиха и други партии, както и независими кандидати.  ", "date": "2019.12.17", "title": "Британският парламент започна работа в новия си състав "}
{"url": "http://epicenter.bg/article/Putin-i-Erdogan-obsadiha-Libiya-i-Siriya-v-telefonen-razgovor/201822/7/0", "text": "Турският президент Реджеп Ердоган и руският му колега Владимир Путин проведоха телефонен разговор за ситуацията в Либия, съобщават „Сабах“ и БГНЕС. Двамата лидери обсъдиха и регионалните развития, включително Сирия.   Следващият месец Ердоган и Путин ще се срещнат, за да обсъдят подробностите за плана, създаден от Турция за оказване на военна подкрепа на международно признатото правителство на Либия, заявиха от Кремъл. „Русия подкрепя всички усилия на отделните държави по отношение на намирането на решение на либийската криза\", заяви говорителят на Кремъл Дмитрий Песков. Припомняме, че Турция и Либия подписаха две отделни сделки на 27 ноември след среща между Ердоган и ръководителя на Съвета на правителството на националното споразумение Файез ал Сарадж в Истанбул. Една от сделките е изключително важна за даване възможност на Турция да гарантира правата си в Средиземноморието, като същевременно предотвратява всякакви фактически действия, предприети от други държави в региона. Другото споразумение очертава военното сътрудничество.   Сделката предлага турска подкрепа за създаването на сили за бързо реагиране на полицията и военните в Либия, както и засилено сътрудничество в разузнаването и в отбранителната индустрия. След споразумението за военно сътрудничество Ердоган заяви, че Анкара може да обмисли изпращането на войски в Либия, ако либийското правителство поиска военна помощ. В резултат на това споразумението стана една от водещите теми в дневния ред на парламента.   Сделката очертава създаването на военно поделение с функция на полицейски сили, които да функционират в Либия с турско обучение. Турция също ще предостави консултации, опит, планиране и оборудване. Тя също така очертава създаването на офис за организиране на сътрудничество в областта на отбраната и сигурността между двете страни. Освен това споразумението включва и възможността двете страни да си сътрудничат в областта на сигурността и отбраната, борбата срещу тероризма и нелегалната миграция, както и сигурността на морското, въздушното пространство и сухопътните граници и предотвратяването на контрабандата. Двете държави също трябва да действат заедно за обучение и обмен на информация при природни бедствия, провеждане на съвместни учения, управление на персонала и двустранни официални посещения.   Очаква се двете страни да обменят и разузнавателна информация, да си сътрудничат по оперативни и логистични въпроси и да обменят информация за логистични системи, военна медицина и здравни услуги, електронни информационни системи, киберзащита, защита на мира, хуманитарна помощ и борба с пиратите. Ще има и обмен на персонал за подобряване на професионалното обучение, както и социални, спортни и културни събития.", "date": "2019.12.17", "title": "Путин и Ердоган обсъдиха Либия и Сирия в телефонен разговор"}
{"url": "http://epicenter.bg/article/Amerikanskiyat-Senat-odobri-sanktsiite-sreshtu--Severen-potok-2--/201831/7/96", "text": "Сенатът на САЩ гласува с голямо мнозинство за налагане на санкции срещу компании, работещи по руския газопровод „Северен поток 2“, изпращайки на президента Доналд Тръмп законопроект, който със сигурност ще предизвика недоволството на европейските държави, разчитащи да получат природния газ от проекта, предават AFP и Агенция \"Фокус\".    Мярката, която миналата седмица лесно премина през Конгреса, има за цел да спре по-нататъшното изграждане на газопровода „Северен поток 2“ - инвестиция в размер на 10,6 милиарда долара, изграден по дъното на Балтийско море, който се очаква да удвои доставките на руски природен газ в Германия.    Американските депутати предупредиха, че големият енергиен проект ще изпрати милиарди долари приходи в хазната на руския президент Владимир Путин и значително ще увеличи политическото влияние на Москва в Европа.    Европейските правителства призоваха Вашингтон да не се меси в бизнес делата на Стария континент.  ", "date": "2019.12.17", "title": "Американският Сенат одобри санкциите срещу „Северен поток-2“ "}
{"url": "http://epicenter.bg/article/MVR-proveryava-targovskite-obekti-za-nezakonna-targoviya-s-piratki-i-foyerverki/201758/4/0", "text": "Засилени проверки в търговската мрежа започна МВР заради наближаващите празници и употребата на пиратки и фойерверки у нас, съобщава БНР.   Иван Игнатов от Националната полиция заяви:  „Проверките са по Закона за оръжията, боеприпасите, взривните вещества и пиротехническите изделия. Също така се следи за забраната за продажба на пиротехнически изделия от категория F1 на лица под 12-годишна възраст, от F2- под 16 и F3 - под 18-годишна възраст. Към момента са извършени 1580 проверки в страната. Произшествия, за радост, няма. Нарушенията, които са констатирани, са 4 и те са във връзка с търговската дейност“.    В София полицията проверява и по магазините. Нарушенията за момента са единични, каза Милен Писаров от Столичната полиция:    „Извършват се проверки както в магазините с издадени разрешения, така и на обществени места – пазари, базари, импровизирани търговски обекти, сергии, спирки. До момента в СДВР има установено нарушение за незаконна търговия – иззети са 6 кутии пиратки. Съставен е акт. Извършени са проверки на 295 места...\".    Придобиването на пиротехнически изделия от нерегламентиран търговски обект крие огромен риск за здравето, тъй като не се знае откъде и как са внесени, нито срокът им на годност, нито дали отговарят на изискванията на ЕС, предупреждават от МВР.", "date": "2019.12.17", "title": "МВР проверява търговските обекти за незаконна търговия с пиратки и фойерверки"}
{"url": "http://epicenter.bg/article/Balgariya-na-10-o-myasto-po-konsumatsiya-na-bira-v-ES-/201770/4/0", "text": "В страните от ЕС вече има над 10 000 пивоварни, сочат най-новите данни, публикувани от Пивоварите на Европа (Brewers of Europe). В същото време през последните пет години производството и консумацията на бира на стария континент бележат непрекъснат ръст и увеличаване на добавената стойност на бранша, съобщават от Съюза на пивоварите у нас, предаде БГНЕС.    Според Годишния статистически доклад на европейската бирена организация, много от ключовите икономически показатели отчитат траен растеж. За първи път от 10 години насам обемите на производството на бира общо в страните от ЕС надхвърлят 400 милиона хектолитра. В същото време Полша вече е вторият по големина пивопроизводител в ЕС, измествайки Великобритания. По същия показател, България се намира в златната среда на класацията, нареждайки се веднага след Дания и изпреварвайки държави като Хърватия и Словакия.    От друга страна, потреблението на бира през последните 2 години е нараснало във всяка от страните, членки на ЕС на фона на невероятното разнообразие от над 50 000 марки и асортименти пиво. Заради по-здравословния начин на живот, все пoвече потребители се насочват към слабоалкохолни и натурални напитки и респективно – към бирената категория. Консумацията на нискоалкохолни и безалкохолни бири също нараства с всяка година.    „Подобни са тенденциите и у нас. Провежданите ежегодни независими проучвания за бирената категория показват, че 30% от българите считат, че при умерена консумация бирата е част от здравословния начин на живот, а според 35% – че е подходящото за тях питие. Ето защо, повече от всякога браншът полага усилия да отговори на очакванията на потребителите с устойчиво производство, иновация в продуктите, пълна прозрачност за съставките, хранителните вещества и калориите на почти 100% на всички произвеждани в страната бири.“, отбеляза Ивана Радомирова, изпълнителен директор на Съюза на пивоварите в България.    Вече повече от десетилетие статистическите доклади за бирата показват стабилно развитие на категорията като важна потребителска и експортна за ЕС стока със съществен принос към европейската икономика. Износът общо надхвърля 90 милиона хектолитра, а вносът е 55 милиона хектолитра. През 2018 г. приходите от акцизи от продажбите на бира в страните от ЕС възлизат на 11.4 милиарда евро.    За същия период директната работна заетост надхвърля 140 000 души, докато 5 години по-рано работещите в бранша са били 125 000 души. С най-висока работна заетост се отличават пивоварите в Германия – 27 561 души и във Великобритания – 17 200.    През 2018 г. обемът на бирения пазар в ЕС е 371 милиона хектолитри. По този показател неотклонно първенството е на Германия, следвана от Великобритания и Испания, докато България запазва 13 позиция. По отношение на консумацията на пиво на глава от населението в ЕС, страната ни се нарежда на 10-то място, а в първата тройка отново са Чехия, Австрия и Германия с изпити над 100 л. бира на глава от населението.    По данни на СПБ, средно претеглена честотата на потребление на бира у нас обичайно е 8-9 пъти месечно. За 2019 г. проучванията показват, че 70% от българите над 18 г. консумират бира минимум веднъж в месеца, а 52% – поне веднъж седмично. Най-активните консуматори са на възраст от 30 до 49 години. През 2019 г. най-често са слагали на трапезата си пиво в Русе – 12 пъти месечно, в Монтана – 11 пъти в месеца, а в Бургас и Плевен – 10 пъти.    Статистиката показва, че бирената категория е във възход, както в Европа като цяло, така и в отделните държави и пазари – без значение колко големи или малки са те. През м. март 2020 г. в Брюксел се очаква и 10-тият Гала форум на Пивоварите на Европа ,,Бирата служи на Европа”, на който традиционно присъстват представители на официалните институции на ЕС, журналисти, членове на Бирения клуб на Европейския парламент, общественици и експерти. На юбилейното събитие в пълни детайли ще бъдат представени най-актуалните резултати за икономическия принос на пивоварния бранш за последните 3 години, подкрепени с данни и анализи за всяка страна на ЕС, включително България", "date": "2019.12.17", "title": "България на 10-о място по консумация на бира в ЕС "}
{"url": "http://epicenter.bg/article/Ot-1-yanuari-tsenata-na-vodata-se-vdiga-mezhdu-0-1-i-9-26--/201772/4/0", "text": "От 1 януари 2020 г. се предвижда увеличение на цените на ВиК услугите в почти цялата страна с между 0,1 и 9,26 процента. Доклад, който беше разгледан днес на открито заседание в Комисията за енергийно и водно регулиране /КЕВР/ показва, че Кърджали е градът, в който се планира най-голямо поскъпване на ВиК услугите - с 9,26 на сто, предаде БТА. Най-малко се предвижда да се повишат цените на ВиК услугите в Пловдив - с 0,1 процента. За София-град се планира увеличение с 6,64 процента. Увеличението, предвидено за Перник, където в момента има проблем с водоснабдяването, е от 3,29 на сто в сравнение с цените на ВиК услугите тази година. За друг район, където често има проблеми по ВиК мрежата - Шумен, се предвижда увеличение с 3,71 на сто. За областите Кърджали, Видин, Габрово и Смолян увеличението на цените на ВиК услугите е между 6 и 9 процента в сравнение с 2019 г. За Силистра и Добрич предложеното увеличение е съответно 4,27 и 2,75 процента, се посочва в доклада на КЕВР. За област Разград цените на ВиК услугите ще бъдат намалени. Според доклада на КЕВР предложението е за 3,65 лв./куб. м, но тъй като това е над социално поносимата цена е 3,42 лв./ куб. м, цените на ВиК услугите в Разград от 1 януари 2020 г. ще бъде 3,42 лв./ куб. метър. Четири области - Хасково, Търговище, Кюстендил и Пазарджик, са без приети бизнес-планове и за тях няма предстоящо увеличение на цените.   Окончателното решение за цените на ВиК услугите от 1 януари 2020 г. ще бъде прието на закрито заседание на КЕВР на 23 декември, съобщи председателят на КЕВР Иван Иванов.", "date": "2019.12.17", "title": "От 1 януари цената на водата се вдига между 0,1 и 9,26% "}
{"url": "http://epicenter.bg/article/-quot-Trend-quot--Balgarite-odobryavat-tol-sistemata/201775/4/0", "text": "Нагласите на българите към въвеждането на тол системата са изключително позитивни. Това е един от изводите в проучването на Изследователски център „Тренд“, направено по поръчка на Агенция „Пътна инфраструктура“. 77% от запитаните оценяват като справедливо изискването тежкотоварните автомобили и автобусите да плащат тол такса. Проучването е проведено в периода 30 ноември – 6 декември.    Дълго отлаганата във времето тол система за преминаване по републиканските пътища сега има възможност да стартира с най-модерната в момента технология, която не прави „тапи“ по пътищата, изтъкна пред БНР социологът Евелина Славкова от „Тренд“.      Относно заявените протести от страна на превозвачите и заиграването със страховете на хората за поскъпване на определени стоки заради тол таксите, Славкова изтъкна, че според анализ на Световната банка до 2 стотинки ще се увеличи цената на килограм на основни храни като ориз и брашно.    „Но трябва да имаме предвид, че един тир не превозва 1 кг ориз и 1 кг брашно, а превозва тонове“, посочи Евелина Славкова, която вижда в опита за създаване на напрежение по-скоро спекулации. По отношение на автобусните превози и цените на билетите за пътуване тя допълни, че вероятно ще има такова, но институциите и браншът трябва да се договорят за поносимо по-високи цени, „защото иначе всичко останало би било спекула“.    22% от българите са на мнение, че правителството е направило много големи отстъпки спрямо превозвачите, установява още изследването на „Тренд“. Първоначалният замисъл тол таксите да обхващат над 10 хиляди километра бе ревизиран от Министерството на регионалното развитие до 6 хиляди километра.      „Тук се обхваща наистина малка част от републиканската пътна мрежа и много пътища остават без тази тол система, тоест могат да минават без да заплащат тол такси. 22% от българите са на мнение, че трябва превозвачите да плащат за цялата републиканска пътна мрежа от 20 хиляди километра. 25% са на мнение, че този първоначален обхват трябва да се увеличава постепенно до пълното покритие на цялата републиканска пътна мрежа“, поясни Славкова.    72 на сто от българите знаят за въвеждането на тол системата от март догодина, установява още изследването на \"Тренд\".      Превозите безспорно ще се оскъпят, коментира пред „Хоризонт“ Валентин Неделчев, собственик на транспортна фирма. „Защото това, което ще се плаща тепърва, е повече от това, което плащахме до момента. Оскъпяването на превоза, ако говорим на километър ще е с около 10 до 15% на пропътуван километър“, прогнозира той.    Трябва да се отделят две групи превозвачи – превозващите стоки и товари на територията на страната и пътуващите транзитно, като първата група ще бъде по-засегната от новата разценка. От друга страна трафикът на транзитни автомобили с чужда регистрация досега е бил облагодетелстван, посочи още Неделчев.    Запитан ще има ли спекулативно увеличение на цените на превозваните стоки, Валентин Неделчев изрази мнение, че това не може да стане, защото конкуренцията е много голяма. „Това става където няма конкуренция, където има монополи. В бранша конкуренцията е изключително силна.“    Въвеждането на системата е без алтернатива, подчерта Валентин Неделчев. За планирания първоначален обхват на тол системата той смята, че не е голям. „Така или иначе трябва да се плаща по всички пътища. Друг е въпросът дали всички пътища, по които ще се плаща, си заслужават цената, която ще заплати превозвачът.“", "date": "2019.12.17", "title": "\"Тренд\": Българите одобряват тол системата"}
{"url": "http://epicenter.bg/article/Podnovyavat-gazovite-pregovori-mezhdu-Ukrayna--Rusiya-i-ES-na-19-dekemvri-/201779/4/0", "text": "Следващият кръг от тристранните газови преговори между Европейския съюз, Русия и Украйна за постигане на споразумение за газова сделка се очаква да се проведе в четвъртък (19 декември), заяви във вторник вицепрезидентът на Европейската комисия Марош Шефчович, цитиран от БНР.    В Туитър Шефчович написа, че очаква новите разговори с нетърпение, добавяйки, че \"сега е точният момент да се изпрати положително послание до пазарите и потребителите\".    В понеделник украинската държавна енергийна компания \"Нафтогаз\" заяви, че все още не е постигнала споразумение с руския производител на природен газ \"Газпром\", но разговорите между двете компании продължават.    Миналия петък изпълнителният директор на \"Нафтогаз\" Юрий Витренко обяви, че е било постигнато предварително споразумение между Украйна и Русия да продължат да работят по варианти за поддържане на транзита на руски природен газ към Европа през Украйна. Това е станало факт след негови разговори с изпълнителния директор на \"Газпром\" Алексей Милер.    \"Нафтогаз\" обаче отрече в понеделник тази информация, като написа в Туитър, че не е сключена сделка и че \"страните продължават преговорите на ниво експерти, както и в тристранния формат с посредничеството на Европейската комисия\". От украинската компания също така посочиха, че работят конструктивно върху постигането на решение, като в същото време очакват \"равностойностен\" ход от страна на Русия.    Настоящата сделка за пренос на природен газ изтича в края на тази година, като в края на миналия месец стана ясно, че \"Нафтогаз\" е получила писмо от \"Газпром\", в което се казва, че руският концерн няма да има правно основание да доставя газ на Украйна от 10 часа сутринта на 1 януари 2020 година.  ", "date": "2019.12.17", "title": "Подновяват газовите преговори между Украйна, Русия и ЕС на 19 декември "}
{"url": "http://epicenter.bg/article/Novite-evropravila-za-borba-s-praneto-na-pari-vlizat-v-sila-ot-20-yanuari/201781/4/0", "text": "От 20 януари влизат в сила нови правила за финансови разплащания на ниво Европейски съюз. Те предвиждат затягане на контрола, за да се повиши контрола в сферата на финансовите измами и прането на пари. Това обяви пред БНТ евродепутатът Емил Радев от ЕНП, който е и докладчик по темата. България е една от страните, които е изпълнил почти всички законодателни изисквания свързани с финансовите измами и прането на пари.   За първи път на ниво Европейски съюз се затяга контрола върху криптовалутите и тяхното превръщане в реални разплащателни средства. \"До този момент нямаше реални правила по какъв начин виртуалната валута се превръщаше в реална, което допускаше пране на пари, а с това и финансиране дори на терористични организации\", обясни Радев.   Промени има и при финансовата обосновка в сферата на произведенията на изкуството, където вече на ниво Европейски съюз също ще бъдат въведени правила. По думите му, в момента на ниво европейски съюз се залавят едва 1% от случаите на пране на пари, което е прекалено малко. България обаче е една от страните с висок процент на залавяне на подобни случаи като у нас част от правилата особено касаещи конфискуването на незаконно придобито имущество, са по-сериозно, отколкото в други страни-членки. Според данните на Радев в момента у нас е запорирано имущество за близо 2 млрд. лева. Темата с прането на пари и злоупотребата с еврофондове е сред водещата на днешната парламентарна сесия.", "date": "2019.12.17", "title": "Новите европравила за борба с прането на пари влизат в сила от 20 януари"}
{"url": "http://epicenter.bg/article/Ekspert--Tokat-mozhe-da-poskapne-s-50-na-sto-do-2030-g--/201786/4/0", "text": "Намаляването наполовина на въглеродните емисии може да вдигне цената на тока с 50 на сто до 2030 година. Това прогнозира експертът по устойчиво развитие Димитър Стоянов по време на конференция на тема „Устойчиво развитие и бизнес в България и Европа” в София, съобщи  .    До края на следващото десетилетие цената на тон въглеродни емесии ще се увеличи до 40 евро, което ще повлияе нагоре на цената на електроенергията. Европейската комисия (ЕК) представи тази седмица своя план за привеждане на икономиката на Европейския съюз (ЕС) в съответствие с нуждите на планетата, т.нар. \"Зелена сделка\", като наложи по-строги ограничения по отношение на емисиите на парникови газове.    Ето защо пред Европа и България енергийната трансформация е едно от основните предизвикателства. За интегриране на енергийните пазари през следващите десет години, изпълнявайки европейските цели за устойчиво развитие и климатичен преход, са необходими около 1 трилион евро. Парите са нужни, за да станат мрежите \"умни\", да има пълна интеграции на ВЕИ, както и за управление и обединение на европейския енергиен пазар, обясни Стоянов.    По думите на Стоянов ЕС не отделя достатъчно средства за устойчиво развитие. За десетилетие напред са определени 30 млрд. евро, които обаче ще отидат за цифровизация, индустрия, климат и енергетика по програмата за научни инвестиции \"Хоризонт Европа\". Докато Китай до 2020 г. ще инвестират във водородната структура около 44 млрд. долара. В иновации Европа също инвестира два пъти по-малко от лидера Южна Корея, според Глобалния иновационен индекс, цитиран от експертът. Позитивното за България е, че до момента страната ни е успяла да развитие потентциала на ИКТ сектора и възможностите, с които да се подпомогне енергийния сектор.    В свое видеобръщение до участниците в конференцията, организирана от БТПП, евродепутатът Ева Майдел коментира дебата за устойчиво развитие в Европа. По думите й е важно в дискусията да се води с факти от научни изследвания и анализи. \"Можем да преминем към устойчиво развитие при ниска безработица, работещ бизнес и растяща икономика. България може да бъде в авангарда на промяната\", смята Майдел.  ", "date": "2019.12.17", "title": "Експерт със стряскаща прогноза: Токът може да поскъпне с 50 на сто до 2030 г."}
{"url": "http://epicenter.bg/article/Britanskata-lira-se-obeztseni-zaradi-novata-ideya-na-Boris-Dzhonsan-/201794/4/0", "text": "Британската лира загуби 0,7 процента от стойността си, след като станаха ясно плановете на Борис Джонсън за кратък преходен период след раздялата с ЕС, пише Ройтерс.    Валутата спадна до 1.3236 долара за една лира, след като в петък достигна до най-високите нива от година и половина.    Причината за спада са публикуваните от британската преса планове на премиера Борис Джонсън, за които съобщават Таймс и Файненшъл Таймс.    Джонсън възнамерява да внесе в парламента закон, който поставя като краен срок на преходния период след Брекзит 31 декември 2020.    Всяко удължаване на този срок ще бъде направено незаконно, което означава, че ще бъде създаден голям натиск, защото Великобритания ще трябва да договори търговските си отношения с Европейския съюз за по-малко от година.    След като Великобритания напусне ЕС на 31 януари 2020, страната няма да е член на Общността само на хартия, защото влиза в сила преходният период, при който действат досегашните правила, докато не бъде подписан търговски договор между Лондон и Брюксел.    Ако бъде приет закон, че този преходен период не може да продължи след 31 декември 2020 г., ще означава, че търговския договор трябва да бъде изработен и подписан за 11 месеца. В момента за това са отделени почти 3 години.    Главният преговарящ на ЕС Мишел Барние предупреди, че 11 месеца не са достатъчни за изработването на подробно търговско споразумение.  ", "date": "2019.12.17", "title": "Британската лира се обезцени заради новата идея на Борис Джонсън "}
{"url": "http://epicenter.bg/article/MRRB-finansira-s-nad-2-mln--lv--avariyni-deynosti-za-vodosnabdyavaneto-v-Pernik/201808/4/0", "text": "Министерството на регионалното развитие и благоустройството (МРРБ) осигурява над 2 млн. лв. от бюджета си за изпълнение на част от първите спешни мерки за подобряване на водоснабдяването в Перник. Това съобщиха от пресцентъра на МРРБ.   Финансирането е извън предвидените 2.7 млн. лв., които утре Министерският съвет ще отпусне за подмяна на утаителите в пречиствателната станция за питейни води.    Още утре по споразумение с областната администрация ще бъде подменена спирателната арматура в началото на главен клон от водопроводната мрежа за кв. „Изток“ след отклонението му за Промишлена зона.    От бюджета на министерството са осигурени и 1 881 640 лв., с които ще се изгради временно аварийно съоръжение по трасето с. Чуйпетлово – с. Боснек – яз. „Студена“. Средствата ще бъдат предоставени на Община Перник. В предложението й се предвижда изграждане на бетонен дънен праг за водовземане и разполагане на утаител и уредба за изпускане на задържани дънни наноси. Чрез премостването, което е съобразено с трасето на пътя Боснек – Чуйпетлово, р. Струма ще се захранва с допълнителни водни количества.   С тези средства ще бъдат финансирани доставката на материали и изграждането, проектиране, комплексен доклад за оценка на съответствието на инвестиционните проекти, осъществяване на строителен и авторски надзор.    В настоящата кризисна ситуация МРРБ ще финансира и мерки от аварийния план на инж. Атанас Русев. Те включват дейности за захранване на язовир „Студена“ от алтернативни или вече съществуващи водоизточници. Като следваща стъпка МРРБ ще осигури и финансиране на дейностите, предложени от проф. Костадин Щерев.", "date": "2019.12.17", "title": "МРРБ финансира с над 2 млн. лв. аварийни дейности в Перник"}
{"url": "http://epicenter.bg/article/Iztegliha-nad-13-hil--litra-nekachestveni-goriva-ot-pazara/201809/4/0", "text": "В навечерието на традиционните ваканционни пътувания за Коледа и Нова година, инспектори на Държавна агенция за метрологичен и технически надзор провериха 51 обекта, разпространяващи течни горива на територията на цялата страна. Екипи на Главна дирекция контрол на качеството на течните горива (ГД ККТГ) са извършили 48 планови проверки на бензиностанции. Изпълнена е и една проверка по сигнал, съобщиха от Агенцията. Съвместно с органите на МВР, Агенция Митници и НАП са проверени 2 бензиностанции.    При инспекциите са взети 77 проби от течни горива. От тях 32 проби са на автомобилни бензини, 42 проби на гориво за дизелови двигатели, 3 проби на маркирано гориво за извънпътна техника и селскостопански машини.    След изпитване в акредитирана лаборатория, за 6 от взетите проби са установени несъответствия с изискванията на Закона за чистотата на атмосферния въздух (ЗЧАВ) и Закона за енергията от възобновяеми източници (ЗЕВИ).    При 4 от пробите е установено несъответствие на течните горива с изискванията за качество, съгласно изискванията на ЗЧАВ. Най-често срещаното отклонение от нормите, заложени в „Наредбата за изискванията за качеството на течните горива, условията, реда и начина за техния контрол“ при автомобилните бензини е по показател „дестилационни характеристики”. При горивото за дизелови двигатели е установено несъответствие за показател „пламна температура”. За останалите 2 проби е установено несъответствие с изискванията на ЗЕВИ за съдържание на биогориво в течно гориво.    В резултат на тези проверки и във връзка с установените несъответствия, от началото на месец декември 2019 г. от пазара са изтеглени 13861 литра течни горива. От тях 3624 литра са автомобилен бензин, а 10237 литра са гориво за дизелови двигатели. На нарушителите са издадени 3 Наказателни постановления с наложени имуществени санкции в размер общо на 30 000 лв.", "date": "2019.12.17", "title": "Изтеглиха над 13 хил. литра некачествени горива от пазара"}
{"url": "http://epicenter.bg/article/MVF--Delat-na-sivata-ikonomika-v-Balgariya-e-sred-nay-visokite-v-Evropa/201823/4/0", "text": "Делът на сивата икономика в България е 37,8%, което ни поставя на едно от водещите места в Европа. Това сочат данните на Международния валутен фонд, съобщава БГНЕС.    Сред балканските страни отстъпваме шампионското място в тази негативна класация само на Косово, чийто показател е 38,8% и на Черна гора с 38,2%.    Македония е близо до нас не само като територия – нейният показател за дял на сивата икономика е 37,6%. Хърватия е с 35%. Румъния е някъде около златната среда на Балканите с 34,8%. Сърбия има 34,5%, Босна и Херцеговина 34,5%, Гърция показва „добър“ резултат от само 1/3 сив дял от икономиката си. Най-добре на полуострова са Турция – с 29,6% и Албания, която е с едва 28,3%.    Във връзка с този документ гръцкият в. „Катимерини“ пише, че гръцката държава би могла да инкасира приходи три пъти по-големи от взиманията по Единния данък върху собствеността (ENFIA) всяка година, ако незаконната икономика на Гърция беше ограничена до средното ниво на развитите страни в Европа.    Документът на МВФ „Обясняване на сивата икономика в Европа“ поставя Гърция сред държавите с най-големи незаконни икономики. Сивата икономика на страната достигна 30,2% от общата икономика през 2016 г., последната година, за която са налични данни. Това е равно на дела, който страната загуби по време на кризата.    Проучването на МВФ установи най-високите проценти на незаконна икономика в Източна Европа, като в Косово тя достига до 38,8% от БВП, в България – 37,8% и Естония – 36,8%. От друга страна, незаконната икономика на Австрия възлиза на едва 9,4% от БВП, в Люксембург тя достига 9,7%, а в Швейцария 9,8%. Според анализаторите на МВФ развитите икономики са имали средно 15-20 процента сива икономика, а развиващите се икономики са между 30 и 35 процента.    Следователно, ако Гърция намали сивата си икономика до 15 процента, тя би могла да включи почти 30 милиарда евро в доходите си, след като БВП е малко под 200 милиарда евро, пише „Катимерини“. Анализаторите изчисляват, че средната данъчна ставка върху този доход, около 20-30 процента, ще означава допълнително 6-9 милиарда евро годишно за държавата, което би възлизало на три или четири процента от БВП.    За страната ни при БВП от порядъка на 120 млрд. лева влизането в графата на развитите икономики, т.е. ограничаване на сивия сектор в икономиката до максимум 20 %, би означавало сериозен ръст.", "date": "2019.12.17", "title": "МВФ: Делът на сивата икономика в България е сред най-високите в Европа"}
{"url": "http://epicenter.bg/article/GDBOP-i-Ikonomicheska-politsiya-vlizat-na-proverki-v-bolnitsite-/201745/3/0", "text": "Засилени проверки на МВР, ГДБОП и Икономическа полиция да има във всички болници - за това са договориха премиерът Бойко Борисов и медицинските сестри на среща, продължила повече от 2 часа снощи в Министерския съвет, съобщава БНТ. Медицинските специалисти изнесоха данни за мащабни нередности - фалшиви болнични, клинични пътеки и други нарушения пред Бойко Борисов.    В четвъртък след подписването на Националния рамков договор предстои втора среща с премиера, а в сряда медицинските сестри ще преместят протеста си пред парламента.", "date": "2019.12.17", "title": "ГДБОП и Икономическа полиция влизат на проверки в болниците "}
{"url": "http://epicenter.bg/article/78-godishna-zhena-beshe-osadena-za-uchastie-v-prestapna-grupa-za-razprostranenie-na-narkotitsi-/201750/3/0", "text": "Специализираният наказателен съд наложи една година лишаване от свобода с тригодишен изпитателен срок на 78-годишна жена, която през ноември 2018 г. (тогава на 77 години) бе обвинена от Специализираната прокуратура за участие в организирана престъпна група за разпространение на наркотици в столичния жк „Люлин“, съобщиха от Апелативната специализирана прокуратура.   Четири години „Лишаване от свобода“ определи съдът за внука й, който бе обвинен като ръководител на групата. Той вече е приведен в Софийския затвор, след като съдът не измени мярката му за неотклонение „Задържане под стража“. Ако присъдата му бъде потвърдена от горните съдебни инстанции, той ще трябва да остане зад решетките общо 6 години. Ще изтърпи ефективо и 2-годишна предходна условна присъда за разпространение на наркотици, след като в рамките на изпитателния срок извършил ново престъпление.    В затвора вече са и другите двама подсъдими по делото. Още преди внасянето на обвинителния акт в съда (на 16 април 2019 г.), те се признаха за виновни и поискаха споразумение с прокуратурата, като приеха да изтърпят 3-годишни ефективни присъди. Четиримата наркоразпространители бяха задържани на 1 ноември 2018 г. при съвместни действия по разследването на ГДБОП и Специализираната прокуратура. Във всеки от тях бяха намерени и иззети различни количества наркотици. Най-възрастната жена, привличана до момента към наказателна отговорност за наркоразпространение, сама разфасовала марихуана на дози, когато внукът й отсъствал, и я продавала в дома си на клиенти след уговорка по телефона, доказа съдебното дирене. При неутрализиране на групата, малко преди разследващите да влязат в жилището й, от прозореца на обитаваната от нея стая бил изхвърлен плик с близо четвърт килограм марихуана. Жената опитала да се освободи от друго количество в тоалетната чиния.    По-лекото наказание, наложено й от съда, се дължи както на напредналата й възраст, така и на факта, че единствено тя от подсъдимите не е била осъждана. Към момента тя е с мярка за неотклонение „Подписка“. Определените от Специализирания наказателен съд наказания на 78-годишната жена и внука й не са окончателни и могат да бъдат обжалвани и протестирани пред Апелативния специализиран наказателен съд.", "date": "2019.12.17", "title": "78-годишна жена беше осъдена за участие в престъпна група за разпространение на наркотици "}
{"url": "http://epicenter.bg/article/Dzhok-Polfriyman--Balgarskite-zatvori-imat-potentsiala-da-promenyat-prestapnitsite-/201757/3/0", "text": "Сдружението на австралиеца Джок Полфрийман нае офис в София, докато чака Върховният съд да се произнесе по казуса с предсрочното му освобождаване. Гражданското сдружение ще се занимава със защита на правата на затворниците в България, предаде bTV.    Преди десетина дни Полфрийман се срещна с министъра на правосъдието Данаил Кирилов – един от големите противници на решението австралиецът да бъде освободен предсрочно.    „Моята цел при срещата с министър Данаил Кирилов беше да има втора среща. Да обясня, че ние не сме срещу министерството, не сме против републиката, напротив. Ние искаме спазване на българските закони в местата за лишаване от свобода и министерството и правителството няма какво да губят от контакта с нашето сдружение и със затворниците”, каза Полфрийман в интервю за bTV.     „Той (Данаил Кирилов – бел. ред.) обеща, че ще има редовни срещи с представители на сдружението. Че сдружението ще работи с министерството на правосъдието. Много неправителствени организации работят с министерството на правосъдието и с други министерства – това е нормално. Това е нашата цел – да се даде гласност на другата гледна точка. Не знам кога ще бъде следващата ни среща, но се договорихме за месечни срещи. Идеята беше да има месечна среща между представители на сдружението и министерството на правосъдието. Това казах на министъра – аз съм видял потенциал в българските затвори да променят живота на нарушителите, на престъпниците. Видял съм с мои очи и съм живял с тези хора. Обсъждали сме как са живели преди затвора, грешките, които са правели. Но най-важното нещо за тези хора е да намерят причина за промяна за добро”, казва още Полфрийман.    А на въпрос каква поука е извлякъл от убийството, заради което влезе в затвора, отговори: „Това е малко странен въпрос, защото много хора са казали, че няма добро, което не е наказано. Забравил съм как е поговорката на български... – Само че поговорките не важат в съдебните зали. – Не важат и затова ме освободиха. Казаха: „Напълно си поправен, че не си заплаха за обществото”.    Вече над два месеца няма решение на Върховния касационен съд дали ще отмени предсрочното освобождаване на австралиеца в затвора.", "date": "2019.12.17", "title": "Джок Полфрийман: Българските затвори имат потенциала да променят престъпниците "}
{"url": "http://epicenter.bg/article/Arestuvaha-dvamata-maskirani--ograbili-kazinoto-v-Karlovo/201764/3/0", "text": "Само за ден бяха заловени двамата маскирани, ограбили 16 хиляди лева от казиното в Карлово. Извършителите са местни жители - на 23 и на 24 години.    След като са извършили удара, те са избягали в друг град, опитали са се да унищожат уликите и са се върнали в Карлово. Били са арестувани вчера, докато са се придвижвали с автомобилите си из Карлово. Задържани са при съвместна акция на районното полицейско управление и пловдивския отдел „Криминална полиция“.   Намерена и иззета е по-голямата част от отнетата  сума, както и други веществени доказателства. Работата по случая продължава.    Обирът бе извършен рано сутринта в понеделник. Сигналът за престъплението е получен 4,50 ч. от охранител, като самият обир е станал около 15 минути преди това, съобщава БНР. Охранителят обяснил, че обирът е станал чрез използване на сила и заплаха спрямо крупие в игрална зала.   Двамата не са били въоръжени, при обира няма пострадали, уточни директорът на пловдивската полиция старши комисар Йордан Рогачев.  ", "date": "2019.12.17", "title": "Арестуваха двамата маскирани, ограбили казиното в Карлово"}
{"url": "http://epicenter.bg/article/Marinov--Proverkite-v-lechebnite-zavedeniya-sa-edna-ot-liniite--po-koito-usileno-rabotim/201776/3/0", "text": "Проверките за нарушенията в болниците вървят повече от година. След вчерашната среща на медицинските сестри с премиера Бойко Борисов, ще бъдат добавени още лечебни заведения. Това каза министърът на вътрешните работи Младен Маринов, след награждаването на отличените в церемонията “Полицай на годината 2019”, предаде БГНЕС.    “Проверките вървят повече от година и половина – две, вече има и реализирани операции. Като политика на министерството, това е една от линиите, по които усилено работим, тъй като това е основен проблем за качеството на здравеопазването и цената му“, заяви министър Младен Маринов и подчерта, че те разследват престъпления и установяват нарушения.    По думите му законодателите трябва да направят така системата, че да изключат възможности за злоупотреби в нея.    „Има много сигнали. По тях работи Главна дирекция „Национална полиция“ и Главна дирекция „Борба с организираната престъпност“, посочи Маринов.    Той подчерта, че не може да се говори за пробойни в цялата система, защото всеки престъпен акт е дело на конкретно лице.    „Една система колкото и добре да е направена и с хуманитарна цел, винаги се намират такива, които да я използват за лично облагодетелстване и извършване на престъпления. Да не слагаме система върху цялата система. Тя е направена така, че да работи за хората и да дава здраве на хората. Виждате, че във всяка една система има такива, които се възползват от тези възможности, затова ние се фокусираме върху точно такива лица“, коментира вътрешният министър.    Той уточни още, че в тези проверки влизат и тези, свързани с фалшивите ТЕЛК решения.    Директорът на ГД „Национална полиция“ главен комисар Христо Терзийски припомни данни от миналогодишния им анализ.    „В области като Бургас и Благоевград броят на населението, което е с ТЕЛК решения е между 7 и 10%, а в област Силистра, той надвишава 20%“, посочи Терзийски и уточни, че в момента работят съвместно и със журналисти, които разследват конкретни случаи и разкриват схемите, по които са работили медици.    Директорът обяви, че към настоящия момент са образувани повече от 50 досъдебни производства в цялата страна.    Младен Маринов коментира и вчерашния инцидент в една от площадките на АЕЦ „Козлодуй“, при която загинаха хора.    „Там става въпрос за производствена авария. В такива случаи се води следствие, което не е от компетенциите на МВР, но става въпрос за авария, свързана със строително-монтажни дейности, което за радост не е свързана с изтичането на радиоактивни вещества.    Силовият министър благодари на главния прокурор Сотир Цацаров, че е поискал възобновяване на делото и разглеждане пред Върховния касационен съд срещу полицаите, лежали в затвора по случая “Чората”, за да могат да се защитят и да докажат своята невинност. Маринов заяви, че подкрепя полицаите и се надява да успеят да се защитят", "date": "2019.12.17", "title": "Младен Маринов: Разширяваме проверките в лечебните заведения"}
{"url": "http://epicenter.bg/article/Ivan-Geshev-vstapva-v-dlazhnost-kato-glaven-prokuror-na-18-dekemvri-/201784/3/0", "text": " съобщиха от държавното обвинение.  Преди ден, на 16 декември, държавният глава Румен Радев подписа указа за освобождаването на Сотир Цацаров като главен прокурор, след като на 11 декември Народното събрание го избра с внушителната подкрепа от 165 гласа за председател на Комисията за противодействие на корупцията и за отнемане на незаконно придобитото имущество (КПКОНПИ).    След подписването на указа от страна на президента стана възможно встъпването в длъжност на новия главен прокурор Иван Гешев.    След първия вот на кадровиците и продължило над 10 часа изслушване на кандидата, президентът Румен Радев отказа да подпише указа за назначаването на Гешев и върна решението на ВСС.   Кадровият орган обаче отново прегласува кандидатурата му и го избра повторно с 20 гласа \"за\" срещу 4 \"против\", при което държавният глава вече беше задължен да подпише указа за назначаването му.    Началното и средното си образование завършва в гр. София, където живее с родителите си.    Завършва висше образование във факултета \"Полиция\" към Висшия институт на Министерството на вътрешните работи през 1994 г.Придобива юридическа правоспособност през 1996 година.    След дипломирането си работи в полицията и следствието в София – като оперативен работник (1994 – 1995), помощник-следовател (1995 – 1996) и следовател (1996 – 2006).      От 2009 г. е командирован в Софийска градска прокуратура, а от 2012 г. е официално назначен там. През 2010 г. получава ранг на прокурор от ВКП/ВАП.     след като единственият друг претендент се оттегля от конкурса.     без Гешев да има реален конкурент.    В ролята си на ръководител на Специализираната прокуратура, Гешев се представя като „лицето на екипа“, работил по делото за фалита на банката. Обвинителният aĸт, внесен в съда (се състои от рекордните над 10 000 страници, ĸaĸто и 1360 тома материали. Разпространено е и безпрецедентно „резюме“ от 155 страници, озаглавено „Oбщ поглед върху модела KTБ“.     на Република България след края на мандата на Сотир Цацаров.   Срещу кандидатурата му се организират протести в София. Една от причините за протестите е манипулативното тълкуване на казаното от него в интервю пред БНТ от 23 юли 2019 г.:      На 17 септември пред Етичната комисия на ВСС Гешев поясни смисъла на изказването си:  Едновременно се провеждат и митинги в негова подкрепа.    На 7 ноември 2019 г. президентът Румен Радев с указ връща предложението за избор на Иван Гешев за главен прокурор на Висшия съдебен съвет с мотивите, че липсва алтернативна кандидатура и изборът е предрешен.   След успешно прегласуване на кандидатурата му на 14 ноември 2019 г. тя е върната на президента.     На 18 декември Иван Гешев ще влезе в Съдебната палата като Главен прокурор на България - седмият от началото на прехода.     - Сотир Стефанов Цацаров - 10.01. 2013 – 18.12.2019    - Бойко Найденов - Изпълняващ функциите - 06.11.2012 - 09.01.2013    - Борис Владимиров Велчев - 23.02.2006 - 02.11.2012    - Никола Филчев Борисов - 16.02.1999 - 22.02.2006    - Иван Николов Татарчев - 17.02.1992 - 21.02.1999    - Мартин Христов Гунев - 01.11.1990 - 19.02.1992    - Евтим Христов Стоименов - 14.12.1989 - 06.11.1990    - Васил Желязков Мръчков - 18.08.1987 - 14.12.1989  ", "date": "2019.12.17", "title": "Сотир Цацаров предава щафетата на Иван Гешев на официална церемония утре"}
{"url": "http://epicenter.bg/article/Spryano-e-stroitelstvoto-na-ploshtadkata-za-radioaktivni-otpadatsi-kray-Kozloduy-/201787/3/0", "text": "Спряно е строителството на площадката на Държавното предприятие „Радиоактивни отпадъци” край Козлодуй, съобщи Нова телевизия. В понеделник там загинаха двама работници и бяха ранени още двама. Към момента по случая работят всички ресорни институции, за да се изясни причината за трагичния случай.    Единият от загиналите е от град Мизия. Оставали му само няколко месеца, докато се пенсионира. Напуснал старата си работа и отишъл на този строеж, за да взема по-висока пенсия.    „Четиримата са били в изкопа, а около тях са били кранисти, технически ръководител и лица, които са длъжни да стоят на работното място”, обясни Георги Разложки, зам.-изпълнителен директор на ДП РАО.    Все още не е ясна причината, поради която 5-метровите метални конструкции са рухнали върху хората. От фирмата-изпълнител твърдят, че са спазени всички правила за безопасност.    От Държавното предприятие „Радиоактивни отпадъци” осъществяват надзор, но и те могат да влизат в обекта само съгласно специален режим.    „Ние сме със специални пропуски за достъп”, заяви Ина Стефанова, главен инженер ДП РАО.    Досъдебното производство под надзора на Окръжна прокуратура - Враца е образувано за професионална небрежност. Разследването пък ще поеме Националната следствена служба.", "date": "2019.12.17", "title": "Спряно е строителството на площадката за радиоактивни отпадъци край Козлодуй "}
{"url": "http://epicenter.bg/article/Mazh-pochina-v-aresta-na-zatvora-v-Bobov-dol/201802/3/0", "text": "Мъж е починал в следствения арест на затвора в Бобов дол във вторник на обед, съобщава в. \"Струма\". Най- вероятната причина за смъртта му е сърдечна или дихателна недостатъчност.   Сигналът за смъртта му е постъпил в Районното полицейско управление в Бобов дол от затворническите власти.   Към момента е известно само, че починалият се казва Иван и е от София. Пристигналият на място лекарски екип не е успял да спаси живота му.  При първоначалния оглед следи от насилие не са били открити, а тялото е транспортирано за аутопсия в кюстендилската болница, съобщават от полицията.   Криминалисти от Бобов дол работят по случая. За случая е уведомена Окръжната прокуратура в Кюстендил. ", "date": "2019.12.17", "title": "Мъж почина в ареста на затвора в Бобов дол"}
{"url": "http://epicenter.bg/article/Sotir-Tsatsarov-vazlozhi-na-NSlS-razsledvaneto-na-avariyata-v-AETs--Kozloduy-/201806/3/0", "text": "Главният прокурор Сотир Цацаров възложи действията по разследването на причините за аварията в АЕЦ „Козлодуй“ да се извършват от следователи от Националната следствена служба (НСлС). Това съобщиха от пресцентъра на Прокуратурата.   До момента е образувано досъдебно производство по чл. 123, ал.1 от НК, което се наблюдава от Окръжна прокуратура- Враца. Извършени са първоначалните действия по разследването - оглед на местопроизшествието, назначени са експертизи за установяване на причините за смъртта на двама работници и е иззета документация от значение за разследването.    При инцидент, възникнал на 16 декември 2019 г., около 10.00 часа нa тeритoриятa нa AEЦ „Кoзлoдуй”, на строяща се площадка ДПРAO „Рaдиaнa” зa ниcкo- и cрeднoaктивни рaдиoaктивни oтпaдъци, при извършване на cтрoитeлнo-мoнтaжни дейности са починали двaмa от рaбoтниците, други двама са ранени, като единият е настанен за лечение в здравно заведение.", "date": "2019.12.17", "title": "Сотир Цацаров възложи на НСлС разследването на аварията в АЕЦ „Козлодуй“"}
{"url": "http://epicenter.bg/article/Govori-78-godishnata-zhena--osadena-za-prodazhba-na-droga--Ne-sam-prodavala-narkotitsi---VIDEO--/201828/3/0", "text": "Само пред NOVA - говори 78-годишната жена, осъдена за продажба на наркотици и участие в организирана престъпна група. Това е най-възрастната жена, привличана към наказателна отговорност у нас. По случая е осъден и внукът й.    По професия, Цветанка е счетоводител. Преди година попада зад решетките по обвинение в наркотрафик. Казва, че никога няма да забрави как спецполицаи от ГДБОП я арестували в апартамента й в „Люлин”.    „Оставиха ме в една килия. Вътре имаше едно метално легло, някакво скъсано одеяло и един метален стол. Беше студено”, каза осъдената на първа инстанция като наркодилър Цветанка Чавкарска.    Остава там една седмица. След това я пускат под домашен арест. Сега е на свобода, с присъда от 1 година, условно. Избягва да се среща с хора, за да не я сочат с пръст.    Запитана как е възможно една жена, която е и майка, и баба да продава наркотици на деца, тя отговаря:    „Много пъти съм мислила за това и затова дори, когато можех да излизам, аз ходех само зад блока – отивах докрая и се връщах. Просто не исках да срещам хората. Исках да виждам хората, да ги чувам, да говоря с тях, но се чувствах неудобно”.    Въпреки присъдата, Цветанка не изпитва вина. Не хвърля такава и върху внука й, който е осъден на 4 г. затвор.    „Аз не съм разпространявала наркотици, нито съм вземала пари от децата, както казват. Не съм продавала”, коментира тя.    Не и според съда.    „От събраните доказателства е установено, че възрастната жена сама разфасовала марихуаната на дози и е продавала в дома на си клиенти след предварителна уговорка по телефона”, заяви Сийка Милева, говорител на Специализираната прокуратура.    Цветанка твърди, че е противник на дрогата. „Обичам всички деца – малки и големи и се моля никога да не им се случва нещо такова - да вземат наркотици”, каза тя.    „Тя е изхвърлила от прозореца плик, съдържащ наркотични вещества. Жената се опитала да изхвърли и останалото съхранявано от нея наркотично вещество в тоалетната чиния”, каза Сийка Милева.    Освен условното наказание, възрастната жена трябва да плати и глоба от 5000 лева. Присъдата й не е окончателна.  ", "date": "2019.12.17", "title": "Говори 78-годишната жена, осъдена за продажба на дрога: Не съм продавала наркотици! (ВИДЕО) "}
{"url": "http://epicenter.bg/article/Obviniha-i-bashtata-na-zaginaloto-bebe-pri-katastrofata-s-Mestan-/201829/3/0", "text": "Бащата на загиналото при катастрофата с Лютви Местан бебе също е привлечен като обвиняем по делото за произшествието. Това съобщи заместник-окръжният прокурор на Кърджали Димитрина Делчева, предаде кореспондентът на БГНЕС в града.    Юсеин Ахмед ще отговаря за независимо съпричиняване на смърт. На бащата на загиналото дете е наложена мярка за неотклонение “парична гаранция” от 2000 лева.    Трагичният инцидент стана на 14 април 2019 година на разклона край момчилградското село Загорско при опит на Лютви Местан да се включи с автомобила си в международен път от Кърджали за Гърция. Последвал сблъсък с БМВ, движещо се от Кърджали по посока ГКПП “Маказа”, при който движещият се по главния път автомобил напуска пътното платно пада в близкото дере.    При инцидента загина 6-месечната Еджрин, която пътувала със семейството си в БМВ-то. Ранени са братчето и родителите й.    Зад волана на БМВ-то е седял бащата Юсеин Ахмед. Часове след инцидента Лютви Местан беше задържан от полицията и му беше повдигнато обвинение за причиняване на смърт по непредпазливост.    В продължение на 9 месеца политикът беше единственият обвинен за случая.    Привличането на бащата като съпричинител стана, след като излезе назначената от прокуратурата автотехническа експертиза, резултатите от която все още са следствена тайна.    Според експерти вероятно вещите лица са установили, че БМВ-то се е движило с по-висока от разрешената на участъка скорост от 90 км. в час.    Непосредствено след катастрофата близки до Местан твърдяха, че автомобилът, с който е пътувало семейството, се е движил много бързо, припомня БГНЕС.  ", "date": "2019.12.17", "title": "Обвиниха и бащата на загиналото бебе при катастрофата с Местан "}
{"url": "http://epicenter.bg/article/Sotir-Tsatsarov-veche-e-redovi-prokuror-vav-VKP-/201830/3/0", "text": "Сотир Цацаров вече е редови прокурор във Върховна касационна прокуратура (ВКП). Това стана ясно, след като във вторник Прокурорската колегия на Висшия съдебен съвет (ВСС) го преназначи по негова молба, по реда на чл. 169, ал.5 от Закона за съдебната власт (ЗСВ), предаде \"Правен свят\".    Цацаров беше преназначен от кадровиците, считано от 17 декември.    \"Считаме, че са налице законовите предпоставки за преназначаването му\", посочи говорителят на колегията Даниела Машева.   От своя страна Евгени Диков, който водеше заседанието, тъй като Цацаров вече не е главен прокурор и председател на колегията, посочи, че указът на президента Румен Радев за освобождаването на досегашния \"обвинител №1\" от поста вече е публикуван и в \"Държавен вестник\".    На 18 септември мястото на Сотир Цацаров официално ще заеме Иван Гешев, който в 9:30 часа ще встъпи в длъжност в зала \"Тържествена\" на Съдебната палата.    На 12 декември пленумът на Висшия съдебен съвет (ВСС) прие оставката на главния прокурор Сотир Цацаров с 20 гласа \"за\", след като ден по-рано, в сряда - 11 декември, Народното събрание го избра със 165 гласа подкрепа за председател на Комисията за противодействие на корупцията и за отнемане на незаконно придобитото имущество (КПКОНПИ).  ", "date": "2019.12.17", "title": "Сотир Цацаров вече е редови прокурор във ВКП "}
{"url": "http://epicenter.bg/article/Prezidentat-Radev-shte-otkrie-pametnik-na-Kapitan-Petko-voyvoda-v-Borisovata-gradina/201810/2/0", "text": "На 18 декември, сряда, държавният глава Румен Радев ще открие паметник на Капитан Петко войвода на „Алеята на бележитите българи“ в Борисовата градина. Това съобщиха от прессекретариата на държавния глава.   В 11.30 часа президентът и върховен главнокомандващ на Въоръжените сили ще приеме почетния строй на Националната гвардейска част, след което ще произнесе слово.", "date": "2019.12.17", "title": "Президентът Радев ще открие паметник на Капитан Петко войвода в Борисовата градина"}
{"url": "http://epicenter.bg/article/US-lingvistat-Viktor-Fridman--Pozitsiyata-na-BAN-za-makedonskiya-e-ezikov-imperializam--/201812/2/0", "text": "Позицията на БАН, че официалният език в Република Северна Македония е писмена регионална норма на българския, продължава да препъва отношенията между Скопие и София.   Изявлението от научната институция бе направено в отговор на македонската харта на езика, приета от парламента в Скопие на 3 декември. Американският лингвист, македонист и славист от Чикагския университет проф. Виктор Фридман обясни пред скопската електронна медия „360 градуса“ на какво се дължи реакцията на БАН, а именно – на „езиков империализъм“.    „Това е стара история. През 1979 г. те направиха същото, а през 1999 г., когато за първи път признаха македонския език, признаха само книжовния език, така че сега повтарят същото. В самата харта се казваше, че македонският език съществува с всичките му диалекти и именно поради Преспанското споразумение не беше ясно как ще се третират егейските диалекти на македонския език, макар че в София искат те да бъдат третирани като български диалекти. България иска иредентизъм. Това е положението, за съжаление\", констатира Фридман, който е доктор хонорис кауза на скопския университет \"Св. Кирил и Методий\". Същевременно той подчертава, че няма основание за подобно отношение от страна на България.    „Би било все едно датчаните да кажат, че норвежците говорят на книжовния език на датчаните, или шведите да кажат, че норвежкият е писмена форма на шведския език. Няма връзка. Македонският език е силно свързан със западното наречие, с елементи от източното, както и с други наречия. Това е като езиков империализъм и той не е само към Македония - българите искат цяла Източна Сърбия в своите атласи. Дори и Косово, част от Албания и т.н.\", подчертава Фридман, който е любимец на македонските медии от дълги години, тъй като защитава тяхната гледна точка в езиковия спор.    Съгласно препоръките му, страните трябва да се придържат към европейските принципи, че всяка държава има право на собствен език – нещо, което е широко прието от световната научна лингвистична мисъл.    „Разликите между македонския и българския език са на всяко езиково ниво - фонология, морфология, синтаксис, семантика, каквото и да е. Има разлики между български и македонския, дори моите приятели, които разбират български много добре, когато чуят македонски ще ми кажат - но Виктор, това е друг език, не го разбирам. Има много разлики между македонския и българския. Човек, чийто майчин език не е македонски или български, ако знае единия език, няма да разбере другия\", уверен е Фридман, който е носител на редица македонски награди и член на Македонската академия на науките МАНУ.    Той сравнява ситуацията с тази между скандинавските езици, където хората могат да се разбират, но никой не оспорва, че става въпрос за различни езици.  ", "date": "2019.12.17", "title": "US лингвистът Виктор Фридман: Позицията на БАН за македонския е езиков империализъм! "}
{"url": "http://epicenter.bg/article/Mariyana-Nikolova-poseti-tsentrove-za-detsa-s-uvrezhdaniya-i-domove-za-vazrastni-hora-v-Sofiya/201815/2/0", "text": "Заместник-министър председателят по икономическата и демографската политика Марияна Николова посети два центъра за настаняване от семеен тип за деца и младежи с увреждания в София. Тя разговаря с персонала и се запозна с дейностите и условията, в които се полагат грижи за децата със специални нужди. Това съобщиха от правителствената информационна служба.   „Центровете от семеен тип в България вече разполагат с необходимата материална база и са обезпечени с всичко, с което да покрият битовите нужди на своите обитатели. Единственото, което ние като общество трябва да дадем, е човешко отношение, топлина и съпричастност“ сподели вицепремиерът при разговора с персонала.    По-късно заместник министър-председателят Николова посети и домовете за стари хора в столичните квартали „Надежда“ и „Зона Б 5“.", "date": "2019.12.17", "title": "Марияна Николова посети центрове за деца с увреждания и домове за възрастни хора в София"}
{"url": "http://epicenter.bg/article/US-na-APB-i-US-na-KSB-Protsedurata-po-izbor-na-gl-prokuror-e-protekla-otkrito--pri-spazvane-na-zakona/201816/2/0", "text": "  Това пише в писмо на Асоциацията на прокурорите в България и Камарата на следователите в България до европейските институции. Като проследяват хронологията събитията, членовете на управителните съвети на двете съсловни организации изказват своята категорично становище  за законосъобразност на проведения избор на Главен прокурор на Република България.   , пише още в документа.    Писмото, съдържащо становището на УС на АПБ на КСБ, е адресирано до г-жа Тина Астола – генерален директор на Генерална дирекция „Правосъдие и потребители“; г-жа Параскеви Мишу – заместник – генерален секретариат на ЕК, Главна дирекция „Миграция и вътрешни работи“, г-н Уилям Слийт – Директор на Дирекция „Граждани, миграция и сигурност“ при генералния секретариат на ЕК и г-жа Кристин Роже – Генерален директор на Генерална Дирекция „Правосъдие и вътрешни работи“ на Съвета на Европейския съюз.   !  ", "date": "2019.12.17", "title": "Прокурорите и следователите до ЕС: Изборът на Иван Гешев е публичен, открит и законен!"}
{"url": "http://epicenter.bg/article/Prof--Georgi-Bliznashki--Ot-pravna-gledna-tochka-prezidentat-i-premierat-sa-negramotni-/201817/2/0", "text": "Това заяви преподавателят по конституционно право проф. Георги Близнашки в студиото на „Плюс-Минус. Коментарът след новините” по Нова тв, който по-рано днес участва в инициирания от президента Румен Радев дебат за промяна в Конституцията.    \"Президентът беше поставил въпроса да обсъдим конституционния модел на съдебната власт. Казах му пределно ясно и подчертах, че  \",  разкри експертът по конституционно право.    „Големият въпрос е, че трудно се свиква. Най-трудното решение беше да извадим следствието от катакомбите на Министерството на вътрешните работи и да го направим публична институция в условията на демокрацията. Това беше изключително трудна стъпка”, коментира още служебният министър-председател на България в периода август-ноември 2014 г.    „  защото през последните 60-70 години нещата се развиват именно в тази посока и ние сме ползвали най-добрите европейски образци като Франция и Испания например”, каза още той.    Запитан защо трябва прокуратурата да бъде в съдебната система, Близнашки отговори:      „Преди повече от 100 години министърът на правосъдието е ръководил и прокуратурата. Имало е в историята такива неща, но най-новата тенденция е това, което ние направихме през 1991 г. ”, допълни още Георги Близнашки.   Според бившият служебен премиер и преподавател по конституционно право Георги Близнашки       Aко се стигне до подобна ситуация, това е малко вероятно, тогава   там са опитни прокурори, които са в края на кариерата си, с огромен опит, знания и компетентност, който да извърши едно независимо разследване и да представи доклада си пред ВСС.  , каза той.  „   ”, категоричен бе той.    \"  въведоха се механизми за отчетност. Много преди Холандия сме на база конституция, тяхната конституция е много архаична.  заяви Георги Близнашки по повод Венецианската комисия, чиито препоръки според него въобще не са задължителни. Дори напротив, по неговото мнение тя третира България като държава трета ръка.    категоричен е конституционалистът.   , отсече проф. Георги Близнашки по повод на конституционния модел във Франция. Никъде в Европа няма такава, освен в Турция и Русия, където има имперски режими, заяви той. Полупрезидентската република във Франция бе създадена заради генерал Дьо Гол и след него никак не могат да я изпълнят със съдържание, обясни юристът.  ", "date": "2019.12.17", "title": "Проф.  Близнашки: От правна гледна точка и президентът, и премиерът са неграмотни и това е проблем!"}
{"url": "http://epicenter.bg/article/Elena-Yoncheva-kam-EK--Da-sprem-s-politicheskite-igri-i-da-zapochnem-da-deystvame-/201819/2/0", "text": "По време на пленарната сесия на Европейския парламент в Страсбург, евродепутатът от Групата на социалистите и демократите в ЕП Елена Йончева участва в дебат във връзка с върховенството на закона в Малта след последните разкрития около убийството на малтийската журналистка Дафне Галиция.   „Корупцията убива! И убива не само в Малта. Тя убива върховенството на закона, демокрацията и икономиката, но също така убива надеждите и живота на хората!“, заяви Йончева, цитирана от пресцентъра на БСП.    Евродепутатът добави още, че това, което се случи в Малта, е огромна трагедия и трябва да се гарантира, че справедливостта ще възтържествува и Дафне Галиция няма да бъде забравена. Тя подчерта, че трябва да се осъзнае, че много журналисти в Европа са редовно заплашвани и цензурирани от хора с власт. Депутатът отбеляза, че в България индексът на свободата на медиите е най-ниският в ЕС, истински медиен плурализъм почти липсва, корупцията е на всички нива, а доверието в институциите е много ниско.   „Мисля, че е крайно време да спрем с политическите игри и да започнем да действаме. Не можем да се преструваме, че трагедията в Малта е изолиран национален проблем. Не е достатъчно само да осъдим убийството на журналистката Дафне Галиция с резолюция. Нуждаем се от напълно изграден европейски механизъм, който ще ни позволи да идентифицираме недостатъците в системата, преди да станем свидетели на следващата трагедия“, бе категорична Елена Йончева.   Тя призова Комисията да не се крие зад полумерки, а да предложи конкретни решения.  ", "date": "2019.12.17", "title": "Елена Йончева към ЕК: Да спрем с политическите игри и да започнем да действаме! Корупцията убива!"}
{"url": "http://epicenter.bg/article/Krasimir-Yankov-vliza-v-sarevnovanie-s-Ninova-za-liderskiya-post/201820/2/0", "text": "Депутатът от БСП Красимир Янков обяви пред Bulgaria ON AIR, че влиза в битката за лидерското място в БСП. На 26 април левицата ще избира нов партиен председател.   Разцепление в парламентартната група на БСП няма, увери той в студиото на \"България сутрин\". За такова се заговори след гласуването за назначаването на Сотир Цацаров начело на Антикорупционната комисия. Тогава част от депутатите на БСП подкрепиха избора му, въпреки общото решение на парламентарнта група да се гласува против номинацията на ГЕРБ.     \"Самото гласуване е разделителна линия. Ръководството на БСП отказа да има номинация за КПКОНПИ и имаше колеги, които не участвахме в дебатите за избора. Обяснението не звучеше сериозно. За мен е неприемливо БСП да няма кандидатура\", заяви Янков.   Депутатът от левицата посочи, че БСП е решила да има пряк избор на партиен председател още през 2008 година и до този момент не е имало виждането, че може да има прозрачна процедура.    \"Правилата, които се приеха сега, също не са след общо съгласие. Моето разбиране е, че тези преки избори създават много усложнения. Ще изпаднем в ситуация, в която се предлага един месец БСП да няма председател, ако Нинова бъде кандидат. Очаквам да има предложения от моите съпартийци за различни кандидатури.\", обясни Янков.    В началото на месеца депутатите се договориха за партийна субсидия от 8 лева на глас. Народни представители от БСП също застанаха зад предложението, а ДПС разкритикува решението.   \"Борисов обяви, че ГЕРБ ще инициира дебат за размера на партийната субсидия. Очаквам този дебат да доведе до намаляване на субсидията или до таван. Управляващото мнозинство има гласовете да реши каква да е субсидията\", коментира темата Красимир Янков.    И зададе няколко въпроса. Янков е на мнение, че когато всички си отговорят на тези въпроси, ще бъде взето информирано решение за избора на нов лидер на партията.   Дали в това състояние БСП може да спечели парламентарни избори и да има кабинет с управление? Какво е състоянието на БСП в рамките на четирите години, които отминават? Дали са изпълнени ангажиментите, поети преди 4 години? ", "date": "2019.12.17", "title": "Красимир Янков влиза в съревнование с Нинова за лидерския пост"}
{"url": "http://epicenter.bg/article/Bezplatni-buferni-parkingi-v-Sofiya-utre-zaradi-mrasniya-vazduh-/201824/2/0", "text": "Столичната община въвежда безплатни буферни паркинги утре за всеки, който остави колата си и използва градския транспорт, заради прогноза за по-високи нива на замърсяването на въздуха. Това стана ясно от сайта на общината https://air.sofia.bg за следене на качеството на въздуха, предава Канал 3.    Освен да оставят личните си автомобили от кметството призовават софиянци да преминат и към по-екологично отопление.    Отделно Столичният инспекторат ще продължи с извънредни проверки за контрол на промишлени, транспортни и битови източници за замърсяване с прахови частици. Ще бъдат проверени и строителни обекти.    На посочения сайт всички граждани могат да следят в реално време измерваните стойностите на фини прахови частици, прогнозите за следващите дни, както и допълнителните мерките, които Столична община въвежда, в дните с по-високи нива на замърсяване.  ", "date": "2019.12.17", "title": "Безплатни буферни паркинги в София утре заради мръсния въздух "}
{"url": "http://epicenter.bg/article/Sled-namesata-na-Korneliya-Ninova-ploshtadkata-za-otpadatsi-v-s--Yavorets-nyama-da-se-razshiryava-/201825/2/0", "text": "След срещата днес на председателя на БСП Корнелия Нинова и депутата от левицата Кристина Сидорова с кмета и жители на габровското село Яворец- РИОСВ излезе с решение, че площадката за преработване на отпадъци няма да бъде разширявана. Това съобщават от пресцентъра на партията.    Припомняме, че преди решението на институцията Нинова получи подписката на местни жители срещу намерението на инвеститора за разширяване на дейността.    Тя призова правителството за спешни мерки и за преглед на всички площадки за боклук в цялата страна.    Кметът на селото Кольо Коев благодари на председателя на БСП за бързата реакция.  ", "date": "2019.12.17", "title": "След намесата на Корнелия Нинова площадката за отпадъци в с. Яворец няма да се разширява "}
{"url": "http://epicenter.bg/article/Rumen-Radev--Debatat-za-konstitutsionni-promeni-otgovarya-na-stremezha-za-varhovenstvo-na-zakona/201826/2/0", "text": "Дебатът за необходимостта от конституционни промени е във връзка със стремежа България да се развива като демократична, правова и социална европейска държава, да се гарантира върховенство на закона, разделение на властите и достойно бъдеще на гражданите. Това заяви държавният глава Румен Радев на проведения днес на „Дондуков“ 2 Правен съвет към президента, в който участие взеха и представители на академичната общност. Заседанието на Съвета поставя началото на обявения от президента широк обществен дебат за необходимостта от конституционни промени. Това съобщиха от прессекретариата на държавния глава.    Конституционният модел на прокуратурата, правното положение на главния прокурор в съдебната власт, механизмът за разследване на главния прокурор в предложения от Министерския съвет законопроект, както и възможността за въвеждане на индивидуална конституционна жалба, бяха сред акцентите на дискусията.    Държавният глава подчерта необходимостта от реална отчетност и прозрачност в работата на институциите и особено по отношение на съда, следствието и прокуратурата. Това конституционно задължение не може да бъде изпълнено само с един отчетен доклад пред Народното събрание.    Повдигнат беше и въпросът за тежестта на правомощията на държавния глава при назначаването на председателите на Върховния касационен съд, Върховния административен съд и главния прокурор.    Мнозинството от участниците в дискусията определиха инициативата на държавния глава като навременна и общественозначима, откроиха необходимостта от прецизиране на текстове в Конституцията, Закона за съдебната власт, Наказателно-процесуалния кодекс, Наказателния кодекс. Беше споделено мнение, че изходът от започващите консултации трябва да остане отворен до завършването им.    В дискусията взеха участие членовете на Правния съвет към президента, както и проф. Пламен Киров, проф. Веселин Вучков, проф. Петя Шопова, проф. Георги Близнашки, проф. Янаки Стоилов, проф. Йонко Кунчев, доц. Даниела Дончева, доц. Атанас Славов, Росен Димов, Росен Карадимов и Емануил Йорданов.  ", "date": "2019.12.17", "title": "Румен Радев: Дебатът за конституционни промени отговаря на стремежа за върховенство на закона"}
