{"url": "http://epicenter.bg/article/Korneliya-Ninova--Utre-sabirame-hidroinzheneri--postroili-yazovirite-na-Balgariya/204507/2/0", "text": "„Вотът на недоверие не засяга само темата с водата. Проблемът с водата е системен и национален - има го в Шумен, Сливен, Търговище, Ловеч, Ботевград. В Перник проблемът е най-остър, но не бива да се съсредоточаваме само там. Проблемът е национален и се дължи на крайно некомпетентното управление на целия сектор”. Това заяви предсeдателят на БСП Корнелия Нинова пред Нова ТВ.    \"Уважавам казаното вчера от Йорданка Фандъкова, а именно - една криза не може да се потушава с потенциална нова криза. Трябва да бъдем съпричастни с каквото можем, но без да има риск за София\", смята Нинова.    \"Решението за ВиК холдинга е взето в кризисна ситуация, панически. Задава повече въпроси, отколкото дава отговори. Например - този холдинг няма да обхване цялата система, ще обхване 50-60% - там, където има държавно участие. В национален мащаб проблемът не се решава така - големи ВиК дружества остават извън него, така пак ще има различия”, подчерта председателят на левицата. Тя коментира още, че не става ясно какви изчисления аргументират тази сума от един милиард, който се отпуска.    „Няма експертиза за какво точно ще отиде този един милиард. Тези пари ги няма в бюджета. Откъде ще дойдат? Ще правят ли нов бюджет? Актуализация? Ще влиза ли в парламента?”, попита Нинова. Тя обърна внимание, че няма нито дума по тези въпроси от страна на управляващите. Тя припомни, че подобно „упражнение” са направили с язовирите преди година и половина. Тогава са били отпуснати 500 милиона извън бюджета с решение на МС. „След две години,резултатът е такъв - 400 язовира са в предаварийно състояние, а 113 са с неизвестна собственост. Къде са 500-те милиона?”, попита още Корнелия Нинова.    \"Без нито един документ, без нито едно изчисление, решават да се прехвърли вода от един язовир в друг”, подчерта председателят на БСП и добави, че от левицата са поканили на „Позитано” всички големи авторитети, хидроинженери, енергийни специалисти, строили всички тези съоръжения на времето. „Те знаят за какъв обем са го строили, за какъв капацитет, къде може да има връзки и къде - не, какво да се избегне и къде може да има опасности. Това всичко ще обсъдим утре”, обяви тя. Нинова бе категорична, че политиците трябва да стъпят на експертиза и отбеляза, че от вчера са възникнали съмнения дали стената на Бели Искър ще издържи. По мнение на левицата първо трябва да се ремонтира стената и този, който не го е направил през последните 5 години, да си понесе отговорността. „Ами представете си, че нещо стане със стената? Не искаме да излагаме на риск гражданите на София”, заяви тя. По думите й една криза не може да се гаси с потенциална нова криза и е необходимо първо да се гарантира липсата на опасности и след това да се действа стъпка по стъпка, за да се осигури вода на Перник.Нинова коментира още, че по мнението й политиците не са тези, които следва да дават експертно мнение: „Нашата работа e политическа. Добри закони, силен контрол, добро управление на сектора\".    \"Традиционно ГЕРБ бягат от отговорност 10 години. В период, в който са държали цялата власт - изпълнителна, законодателна, областни управители, шефове на ВиК, по-голямата част от кметовете - да прехвърляш вина на минало управление е несериозно и е опит да избягаш от отговорност. Това вече не върви. Кой от миналото ти е виновен, че вчера беше открит боклук в Бургас, Варна, Плевен, Костинброд? Кой отпреди 10 години ти е виновен, че министърът на финансите е подписал писмо за внасяне на 735 хиляди тона боклук от трети страни, от Африка? Тези боклуци са минали през митница - кой е виновен за това? А кой е виновен за увеличението на водата три пъти за последните 10 години?”, попита Нинова и акцентира, че управляващите са увеличили 300% цената на водата, взели са парите на хората, а в резултат - само 1% от мрежата е подновен. „Средно 60% от водата се губи, за 10 години не са направили нищо, но пак им е виновен някой от миналото. Сега опират в спасителното си решение, на съоръжения, строени в миналото. Сега търсят спасение в строителството от онова \"лошо минало\", заяви още председателят на БСП.    „Най-странна е позицията на патриотите, защото това е уникален патриотизъм. Патриотизъм, при който продаваш българско гражданство с фалшиви паспорти, е антипатриотизъм. Патриотизъм, в който стигаш дотам да тровиш собствения си народ, е антипатриотизъм. Да го изтрият това „патриоти” от заглавието си”, коментира Нинова.  ", "date": "2020.01.21", "title": "Корнелия Нинова: Утре събираме хидроинженери, построили язовирите на България"}
{"url": "http://epicenter.bg/article/Boyko-Borisov-spodeli-vpechatleniya-i-usmivki-s-Ivanka-Tramp/204517/2/0", "text": "\"Разговарях с Иванка Тръмп след като двамата изслушахме речта на американския президент Доналд Тръмп. Тя е в официалната делегация на Белия дом на Световния икономически форум в Давос като съветник на президента Тръмп\", написа премиерът Бойко Борисов във \"Фейсбук\".    \"Споделихме впечатления си от форума и от обръщението на президента на САЩ, в което той изтъкна визията си за редица глобални въпроси\", разказа още премиерът.   По-рано днес в Давос Борисов се срещна с председателя на ЕП Давид Сасоли, председателя на ЕК Урсула фон дер Лайен, премиерите на Словения, Грузия, Хърватия и други.     ", "date": "2020.01.21", "title": "Бойко Борисов сподели впечатления и усмивки с Иванка Тръмп"}
{"url": "http://epicenter.bg/article/VKS-potvardi-otkaza-da-registrira--Nyama-takava-darzhava--kato-partiya/204526/2/0", "text": " съобщи Дарикнюз. Решението на тричленния състав на ВКС не подлежи на обжалване. Делото пред ВКС е образувано по касационна жалба на председателя на политическата партия „Няма такава държава“ и по протест на Софийската градска прокуратура (СГП) срещу решението на Софийския градски съд (СГС),     Отказът е мотивиран с нарушаване на забраната по чл. 5, ал. 1, пр. 1 от Закона за политическите партии - а именно, че Прието е, че символът на партията по начина на словесното му описание в Устава на партия – „отворена човешка длан в син цвят, в която са интегрирани цветовете бяло, зелено, червено“,    През декември Софийски градски съд също отказа регистрация на партията. Тогава мотивите на съдебния състав бяха два - името и емблемата на партията, в която има вградено българското знаме. Тогава Трифонов заяви, че „ако следващата инстанция потвърди това безумно и незаконно решение, ще регистрира нова партия – с друго име и с други цветове”. Според него мотивите на съда са били \"измислена причина\".   Решението на съда е очаквано. От първия миг на учредяването на партията на Слави Трифонов  непрекъснато повтаряше, че партия \"Няма такава държава\" - с тези символи и цели не може да бъде регистрирана, тъй като е в нарушение на Конституцията.      С Решение № 1/21.01.2020 г., постановено по т. дело № 33/2020 г., тричленен състав на Върховния касационен съд (ВКС) потвърждава решението на Софийския градски съд (СГС) от 06.12.2019 г. по ф. д. № 60/2019 г. Решението не подлежи на обжалване.   Делото пред ВКС е образувано по касационна жалба на председателя на политическата партия „Няма такава държава“ и по протест на Софийската градска прокуратура (СГП) срещу решението на СГС, с което е отхвърлена молбата за вписване на партията в публичния регистър на политическите партии. Отказът е мотивиран с нарушаване на забраната по чл. 5, ал. 1, пр. 1 от Закона за политическите партии („политическите партии не могат да използват в своите символи герба или знамето на Република България“). Прието е, че символът на партията по начина на словесното му описание в Устава ú – „отворена човешка длан в син цвят, в която са интегрирани цветовете бяло, зелено, червено“, допълнително изяснен с негово графично изображение, не опровергава породеното от вида му съмнение, че е използвано националното знаме.   Тричленният състав на ВКС приема, че касационната жалба и подаденият от СГП протест са неоснователни. Основният спорен въпрос, поставен за разглеждане в касационното производство, е дали със символа на новоучредената партия е осъществен съставът на нарушението по чл. 5, ал. 1, пр. 1 от Закона за политическите партии (ЗПП). Съдебният състав на ВКС изцяло споделя съображенията на СГС, с които е аргументиран отказът за регистрация.   В мотивите се посочва, че в чл. 15, ал. 2 и ал. 3 от Закона за държавния печат и националното знаме на Република България (ЗДПНЗРБ) са определени елементите на националното знаме. Описанието е допълнително детайлизирано в Приложение № 2 към закона. Според съдебния състав на ВКС съпоставени описаните в закона и в приложението елементи на българското национално знаме с установеното в хода на делото съдържание на символа на новоучредената партия дават основание да се приеме, че изводът на регистърния съд за осъществено нарушение на чл. 5, ал. 1 пр. 1 от ЗПП е законосъобразен и в съгласие с доказателствения материал по делото.   Върховните съдии сочат, че в последователната и непротиворечива до момента практика на ВКС, свързана с приложението на чл. 5, ал. 1 от ЗПП и изразена и в посоченото в обжалвания съдебен акт решение по т. д. № 700/2016 г. на І т. о. на ВКС, е възприето разрешението, че самото формално използване на съществените елементи и цветове на националния герб и знаме, в комбинация, която обуславя значително сходство с тях, също съставлява нарушение на чл. 5, ал. 1, пр. 1 от ЗПП.   „С тази практика, безусловно споделяща се от настоящия съдебен състав, СГС се е съобразил, като е приел, че за нарушаване на забраната на чл. 5, ал. 1, пр. 1 ЗПП е достатъчно внушението на използвания символ да е силно, а не символът да е напълно идентичен със знамето“, пишат върховните съдии. Според тях наличието на формирана практика на ВКС по приложението на конкретната визирана разпоредба от ЗПП, която е надлежно оповестена в сайта на съда значително преди предприетото учредяване на политическа партия „Няма такава държава“, по отношение на която нито касаторът, нито представителят на Върховната касационна прокуратура (ВКП) доказват да съществува обществена и правна необходимост от изоставянето ú, респективно от нейното осъвременяване, изключва да е основателно твърдяното в жалбата и в протеста противоречие, което поради създадена непредвидимост на съдилищата да нарушава върховенството на закона и обусловения от него принцип на равенство на политическите субекти.   С оглед въведения от касатора и от представителя на ВКП довод за регистрация на други политически субекти, в чиито символи се съдържат елементи на националното знаме, съдебният състав на ВКС изцяло споделя изразеното в обжалвания съдебен акт разбиране, че евентуалната незаконосъобразна регистрация на друга политическа партия (партии), която е допусната от регистърен съд в нарушение на чл. 5, ал. 1 от ЗПП, не може да е основание за възприемането ú като приложима съдебна практика, която по съображения, черпени от принципа за равенство на политическите субекти, да бъде продължена и чрез обжалвания съдебен акт.   „Визираният в касационната жалба и протеста принцип, както законосъобразно е счел СГС, изисква равно прилагане на закона по отношение на всички правни субекти, а не равното му неприлагане по отношение на същите“, категорични са върховните съдии.   При преценка съизмеримостта на последиците от неспазване на установената забрана от страна на новоучредената политическа партия, съдебният състав на ВКС съобразява факта, че касаторът има възможност да заяви отново искане за регистрация, като  изпълни и  изискването, установено в чл. 5, ал. 1 от ЗПП.   Следователно, доколкото отказът за регистрация не е твърде драстична мярка, както изрично се посочва и в практиката на Европейския съд по правата на човека, не би могло да се счете, че не съществува достатъчна причина по критериите на чл. 11 от ЕКПЧ, за да се откаже исканата регистрация.  ", "date": "2020.01.21", "title": "Край! ВКС реши окончателно - няма да има партия на Слави с име \"Няма такава държава\""}
{"url": "http://epicenter.bg/article/Kmetat-na-Ardino--Prioritetite-ni-sa---voda-za-vsichki-naseleni-mesta--patishta-i-infrastruktura/204529/2/0", "text": "„Ще продължаваме да работим активно по проблема с питейната вода в района на Горно и Долно Прахово, Башево, Търна, Чернигово и Дедино. Вода за всички населени места, пътища и инфраструктура са нашите приоритети“. Това заяви кметът на община Ардино инж. Изет Шабан по време на срещите си с жителите на Горно и Долно Прахово, Башев, Търна, Чернигово и Дедино по съставянето на Бюджет 2020. Той заедно с председателя на общинския съвет Сезгин Байрям и общинските съветници от района Кадир Аптикадир, Айнур Юмер, Шахин Байрямов и Сунай Салиев посетиха 6-те населени места, за да чуят на място предложенията на местните жители по съставянето на новия общински бюджет за тази година.   „Правим тези срещи, за да се видим очи в очи с хората и да чуем какво искат от нас“, заяви още инж. Изет Шабан. Жителите на Горнопраховския район казаха добри думи за ръководството на общината и ги похвалиха за реализираните проекти в района. До приемането на бюджета кметът на общината инж. Изет Шабан ще се срещне с жителите на всички населени места на територията на общината.", "date": "2020.01.21", "title": "Кметът на Ардино: Приоритетите ни са - вода за всички населени места, пътища и инфраструктура"}
{"url": "http://epicenter.bg/article/Patriarh-Neofit-otbelyaza-svoya-imen-den-sas-Sveta-liturgiya-i-s-moleben-/204531/2/0", "text": "\"Единството и взаимната обич и подкрепа между архиереите на нашата света Православна църква е първото и най-важно условие за успеха на нейната мисия сред поверения ѝ народ и свидетелство за приемственост на църковност и духовност, които са ни завещани от нашите велики достославни предци\", каза в словото си Българския патриарх Неофит след края на св. литургия и тържествения молебен по повод неговия имен ден. Това съобщиха от БПЦ. Той отбеляза паметта на небесния си покровител - св. мчк Неофит и св. Максим Изповедник, чиято памет честваме днес, в митрополитската катедрала \"Св. Неделя\". Предстоятелят на БПЦ бе посрещнат тържествено тази сутрин, преди началото св. литургия.   По решение на Св. Синод тайнството Евхаристия бе възглавено от митрополита на САЩ, Канада и Австралия Йосиф, който бе в съслужение с Техни Високопреосвещенства Ловчански митрополит Гавриил, Западноевропейски митрополит Антоний, Варненски и Великопреславски митрополит Йоан, Неврокопски митрополит Серафим, Русенски митрополит Наум, Старозагорски митрополит Киприан, Врачански митрополит Григорий, Видински митрополит Даниил и с Техни Преосвещенства Мелнишки епископ Герасим – главен секретар на Св. Синод, Адрианополски епископ Евлогий - игумен на Рилската св. обител, Велички епископ Сионий – игумен на Троянската и Бачковската св. обители, Белоградчишки епископ Поликарп, викарий на Софийския митрополит. Участие в тайнството Евхаристия взеха още архим. Василий, протосингел на Софийска митрополия, архим. Васиан, представител на Руския патриарх у нас, архим. Теоктист, отговарящ за Българското църковно подворие в Москва, архим. Пахомий, ректор на Софийската духовна семинария, ставр. ик. Нелуц Опря, представител на Румънския патриарх у нас и свещеници от София и страната и дякони.    Молитвено участие взеха множество духовници, монаси, монахини от цялата страна, както и десетки православни християни.    Проповед за празника произнесе Негово Високопреосвещенство митрополит Йосиф. Той говори върху подвига и живота на св. Неофит, както и за неговата пламенна вяра и готовност за себежертва.    Лично Негово Светейшество патриарх Неофит възглави благодарствения молебен, а в съслужение с него бяха архиереи от Св. Синод, като към по-рано служещите се присъедини и Великотърновският митрополит Григорий.    В края на богослужението приветствие от името на Св. Синод прочете Западноевропейският митрополит Антоний. „Знаем с каква ревност, плам и дръзновение бяха изпълнени делата Ви в полза на Църквата на различните поприща, на които бяхте призован – протосингел на Софийска епархия, преподавател и ректор на Духовната академия, главен секретар на Св. Синод, Доростолски и Червенски митрополит. Накрая бяхте избран и за най-високото служение – предстоятел на Българската православна църква.   Светските хора приемат тази длъжност като висок пост, но ние в Църквата знаем, че архиерейското служение и най-вече патриаршеското, изисква саможертва и пълна отдаденост на вярата, с което се приближава до мъченичеството.   Господ Иисус Христос издига основният критерий за църковно служение: “Който иска между вас да бъде големец, нека ви бъде слуга; и който иска между вас да бъде пръв, нека ви бъде раб, както Син Човеческий не дойде, за да Му служат, но да послужи и даде душата Си откуп за мнозина” (Мат. 20:26-28)., каза митрополит Антоний.    От името на служителите и духовниците при Софийската св. митрополия приветствие прочете викарният епископ Поликарп. Той пожела дълголетно служение, крепко здраве, телесни и духовни сили, бодрост на душата и тялото, за да ръководите светата ни Православна църква и Софийска епархия, както и досега.    „Стоейки пред Ваше Светейшество виждаме, че не случайно Бог Ви е дарил този свети мъченик за покровител. Вие във всичко му подражавате. Из млада сте поели по трудния духовен живот и в последствие сте приел монашески постриг. Както светият се подвизаваше в молитва, бдение, духовни размисли и преуспяване в богословието, така и Вие сте се утвърдил в тези тайни. Както той стана укротител на див звяр, така и Вие със своето смирение, кротост, любов и състрадание, укротявате и умилявате всеки дръзнал да прекрачи границата на благоразумието, човечността и мъдростта”, каза в своето епископ Поликарп.    \"В деня, определен от светата Христова Църква за молитвена памет на преподобни Максим Изповедник и свети мъченик Неофит, отправямe нашата топла благодарност към всички вас, които с вашето присъствие и молитвено участие в днешното богослужение засвидетелствате своята искрена любов, внимание и уважение към наше смирение, споделяйки радостта ни от празника на нашия небесен покровител.   На всички вас – архиереи, освещен клир и църковен народ, които Христовият мъченик и светец Неофит и днес събра заедно, в единство и единомислие, изразяваме на свой ред и ние нашата любов и почит, с надежда, щото нашето благословено от Бога единство ще пребъдва във времето за слава на нашия Господ Иисус Христос и преуспяване на нашия обичен народ в светата православна вяра и в християнските добродетели\", каза още в словото си патриарх Неофит.    От името на премиера Бойко Борисов бе прочетен поздравителен адрес от г-н Емил Велинов, директор на Дирекция по вероизповеданията при МС. В адреса премиерът поздравява Светейшия патриарх Неофит, като му пожелава дръзновение, бодрост и дълголетие.   Поздравление бе отправено и от ставр. ик. Ангел Ангелов, духовен надзорник на Софийска епархия и и.д. председател на столичната катедрала \"Св. Неделя\".    След многолетствието Българският патриарх Неофит прие благопожеланията и поздравленията от всички православни християни, които молитвено съучастваха на светото богослужение в приемния салон на Софийска св. митрополия.", "date": "2020.01.21", "title": "Патриарх Неофит отбеляза своя имен ден със Света литургия и с молебен в \"Св. Неделя\""}
{"url": "http://epicenter.bg/article/Borisov-razgovarya-s-Andzhey-Duda-za-evropeyskata-prespektiva-na-Zapadnite-Balkani--VIDEO-/204533/2/0", "text": "Премиерът Бойко Борисов разговаря с президента на Полша Анджей Дуда в Давос в рамките на Световния икономически форум. Това съобщиха от правителствената информационна служба    Двамата обсъдиха засилването на двустранните отношения на политическо и икономическо ниво, както и ключови теми от международния дневен ред.    Акцент в разговора им беше европейската перспектива на страните от Западните Балкани, която е във фокуса на „Берлинския процес“. От тази година съпредседатели на инициативата са България и Република Северна Македония, а миналата година домакин бе Полша.    Бойко Борисов и Анджей Дуда бяха категорични, че евроатлантическото бъдеще на страните от Западните Балкани означава сигурност, стабилност и просперитет за региона.    На срещата беше отбелязана необходимостта от още по-активното насърчаване на добросъседските отношения и регионалното сътрудничество, което е от ключово значение за цяла Европа.  ", "date": "2020.01.21", "title": "Борисов разговаря с Анджей Дуда за европейската преспектива на Западните Балкани (ВИДЕО)"}
{"url": "http://epicenter.bg/article/Slavi-otvarna-na-udara--Pravya-nova-partiya----quot-Ima-takav-narod-quot--/204536/2/0", "text": "Шоуменът Слави Трифонов реагира на решението на Върховния касационен съд, който потвърди решението на Софийски градски съд за отказ за регистрация на партията му \"Няма такава държава\".                 ", "date": "2020.01.21", "title": "Слави отвърна на удара: Правя нова партия - \"Има такъв народ\"! "}
{"url": "http://epicenter.bg/article/Spas-Garnevski--Ima-ogromna-volya-mandatat-da-bade-zavarshen-i-toy-shte-bade-zavarshen-/204537/2/0", "text": "Волята да бъде завършен този мандат е огромна и той ще бъде завършен! Това заяви в предаването \"Плюс - минус\" по Нова телевизия депутатът от ГЕРБ Спас Гърневски във връзка с вота на недоверие на кабинета, поискан от БСП. Отношенията в коалицията ГЕРБ-ВМРО са изключително сериозни, градивни и позитивн, убеден е Гърневски.   Доходите растат, външнополитическата стабилност е безспорна. През 2020 г. ще бъде сложен край на амбициите на БСП да се върне на власт. На следващите избори ГЕРБ отново ще спечели, продължи патетично Гърневски. Той обвини за водната криза годините на социализма, когато цялата ВиК-инфраструктура била изградена не както трябва и както било в цивилизованите държави, а с гетинаксови тръби.   „В момента, в който беше внесен вотът на недоверие, Нинова каза още няколко думи. Най-вероятно въпросът за Перник ще бъде решен, това заяви тя. Далеч преди да се сетят те за вота, правителството вече беше взело решение. Много неща станаха, преди те да разберат, че са станали. Това е една от поредните бомби. Нинова попита какво ще стане с Шумен, с Търговище, с Ботевград. Минути след изявлението й гръмна водопровод в Свищов. Всъщност проблемът с водите в България ще става все по-сериозен. Защото в социалистическия период на България тази подземна инфраструктура - водопреносната мрежа, е изградена по коренно различен от цивилизованите страни начин”, каза още той.   Десет години ГЕРБ оправя неща от онова управление, убеден е Гърневски. Според него ВиК тръбите били като \"заложени бомби\", а цялата подземна водна инфраструктура била амортизирана още преди 30 години. Това старо социалистическо наследство трябва да бъде променено, подчерта Гърневски.   И направи извода, че във водния сектор \"криза има, но тя е дълбоко наследствена\". През последните 10 години се лекуват наследствата, продължи той. И попита социалистите \"с какво нахалство искат вот на недоверие, след като м.г. са загубили два избора - местни и европейски\".   „Този водопровод е от 40 години. ГЕРБ управлява от 10. А другите 30? Не е въпросът това. Ще гърмят тези бомби, докато в България не се стигне до подмяна на тази компрометирана и амортизирана мрежа”, смята депутатът.    „Ако водопреносната мрежа не бъде подменена, 70-80% от водата ще изтича под земята. Благодарение на онези общини, които сложиха пръст в раната, в Пловдив от 550 км са сменени 200 км водопреносна мрежа. Загубата на вода е намаляла на 60%\", обясни Гърневски.    Той даде за пример градове като София и Габрово, които са подменили тръбите, като това е довело до намаляване на загубата на питейната вода. Според него на България й трябват 40 млрд. лв., за да има чиста питейна вода.    ", "date": "2020.01.21", "title": "Спас Гърневски: Има огромна воля мандатът да бъде завършен и той ще бъде завършен!"}
{"url": "http://epicenter.bg/article/15-godishno-momche-se-samoubi-v-Angliyskata-gimnaziya-v-Ruse/204473/3/0", "text": "15-годишен ученик загина, след като се хвърли от покрива на Английската гимназия в Русе, съобщава БНТ.    Засега не са известни причините, които са го подтикнали да сложи край на живота си. Деветокласникът е в това училище отскоро.  Момчето е откарано в болница с множество травми, но по време на транспортирането е починало, съобщи Русе Медиа.    Инцидентът е станал тази сутрин около 7.30 часа преди началото на учебните занятия. На място са пристигнали веднага екипи на полицията. Изяснява се дали ученикът е бил бутнат, или е скочил сам.    Директорката на гимназията Маргарита Янакиева заяви пред btv, че детето е било от добро семейство и не е имало притеснително поведение в близките дни.    Всички психолози на Ресурсния център са повикани, за да работят с учениците от гимназията. Учебните часове в гимназията продължават без промяна в програмата.", "date": "2020.01.21", "title": "15-годишно момче се самоуби в Английската гимназия в Русе"}
{"url": "http://epicenter.bg/article/Vsichki-yazoviri-v-Balgariya-sa-postroeni-po-vremeto-na-sotsializma/204456/4/0", "text": "В България има около 3 000 язовира, които в различна степен регулират притока и които трябва да се инспектират всяка година. Това означава, че на ден ще трябва да се проверяват по 10 язовира.   Общият им полезен обем е около 6,8 млрд.m3.   От тях 48 броя по-големи и значими язовири имат общ полезен обем 5628 млн.m3 или 82,8% от общия полезен обем на всички язовири.   Оценката, че водата в България е малко, води до стратегическото решение в периода 1950 - 1985 година в страната да бъдат построени 216 големи и над 2000 малки язовира. Тяхната вода се ползва за поливане, водоснабдяване и производство на електроенергия.   След 1990 г. са довършени 11 големи язовира, сочи още статистиката. На 4 от всички стената е висока над 100 м. Лидер по този показател е „Въча” със 145 м. С най-голям обем е яз. „Искър” (673 млн. куб. м).    \r\n Това съоръжение е несравнимо с с днешната ни икономика и инженерно-строителен капацитет. От централата през трикилометрова безнапорна деривация водата достига до дневния изравнител на ВЕЦ Момина клисура, и след централата, преминавайки по 70-километров тунел, достигат до язовир \"Пясъчник\", чрез които се подпомага напояването на горнотракийското поле.\" Само с български инженерен и строителен състав и сила са построени 3 язовира, 2 дневни изравнителя, 4 електроцентрали, обвързани помежду си чрез сложна мрежа от напорни тунели и тръбопроводи, каптажи и канали. За едва 8 години време, при тогавашната техника и средства за строителство във високо-планински условия!  \r\n   \r\n До 1966 година са завършени или са в строеж 35 язовира с общ обем 5.147 милиарда кубични метра (или 5.147 кубични километра) \r\n   \r\n Изградените общо 216 язовира се класифицират споредизискванията на МКГЯ като големи язовири, и над 2000 малки язовири. \r\n  Най-големият от тях по обем е \"Искър\". Водохранилището на столицата София събира около 675 млн. куб. м вода. Разположен е между София и Самоков, на река Искър. \r\n Дълъг е 20 км, а в най-широката си част е 5 км. Строителните работи по него започват през 1949 г. и са завършени през далечната 1954 година! \r\n \r\n   \r\n Всички изградени тогава язовирни стени функционират и до днес, въпреки нулевата подръжка на същите. \r\n  като от всичките известни конструкции тогава в света на стени за язовири, сме построили 95 % от тях сами. Няма такава държава в света и до днес с такова постижение. Може само да се гордеем с нашите бащи и деди строители, и проектанти на язовири и каскади. \r\n Около 2400-2600 са малките, като общата им вместимост е малко под 1 млрд. куб. м.  , смятат експерти. 68 от тях в предаварийно състояние. \r\n", "date": "2020.01.21", "title": "Всички язовири в България са построени по времето на социализма"}
{"url": "http://epicenter.bg/article/Le-Monde--Mishustin-beshe-oshte-edin-trik-ot-rakava-na-Putin-/204491/11/33", "text": "Руският вестник „Комерсант“ нарече случващото се в страната „януарската революция“, прелюдия към големи промени. Новината за конституционните реформи и неочакваната оставка на правителството на Дмитрий Медведев потвърди решителната роля на президента на Русия Владимир Путин на политическата сцена на страната, коментира френското издание Le Monde, цитирано от Агенция \"Фокус\".    На преден план излезе ново лице - новият министър-председател Михаил Мишустин, чиято кандидатура беше одобрена по-рано от управляващата партия „Единна Русия“ и Държавната дума (парламентът), както и от президента. Този малко познат човек само за няколко часа зае видно място на шахматната дъска на руския лидер, за който се смята, че планира да остане на власт след края на четвъртия си и последен мандат през 2024 година.    Малко известен, но в никакъв случай и не и начинаещ на политическата сцена, Михаил Мишустин е шеф на Федералната данъчна служба в продължение на десет години, на който той посвети значителна част от кариерата си. Този московчанин и възпитаник на Московския машинен институт постъпва в държавната служба през 1998 г. като помощник на ръководителя на Държавната данъчна служба, а след това става заместник-министър по данъците и таксите.    През 2004 г. той оглавява Федералната данъчна агенция за недвижими имоти. Малко по-късно застава начело на Федералната агенция за управление на специални икономически зони, които са формирани за привличане на чуждестранни инвестиции. След кратка работа в частния сектор като директор на инвестиционния фонд на „UFG Asset Management“, той се завръща на държавна служба през 2010 г., където му е поверена задълбочената модернизация на данъчния отдел.    Като цяло той е типичен пример за \"сив\" технократ, чиито резултати въпреки това бяха счетени за блестящи, а методите му – за ефективни.    \"Той създаде най-добрата система за събиране на данъци в света\", твърди държавният телевизионен канал „Россия 24“, веднага след новината за назначаването му.    Дори и това да беше ненужна похвала, то все пак свидетелства за промени в администрацията, която дълго време работи изключително бавно и неефективно. В интервю пред „Комерсант“ от ноември 2019 г., Мишустин подчерта по-специално, че е успял да намали „данъчната разлика в ДДС“ (разликата между очакваните и реалните приходи) до 0,6% в Русия (в Европа тя е около 10%).    „Те вземат пример от Русия, те идват да учат при нас“, каза тогава той.    За да модернизира Федералната данъчна служба, Мишустин разчита на цифровите технологии, които също са приоритет за Владимир Путин. В края на 2018 г. неговият отдел обяви формирането („за повишаване на ефективността“) на централизирана база данни с руски граждани, която е достъпна за всички останали ведомства. Дали тогава той не създаде „Големия брат“ (Big Brother, който вижда всичко, препратка към книгата 1984 на Джордж Оруел)?    „Данъчните власти знаят повече за бизнеса и гражданите, отколкото можем да си представим. Мишустин разбира добре, че данните са всичко“, каза Кирил Никитин от бизнес асоциацията „Business Russia“.    През юли 2019 г. журналист на \"Financial Times\", който дойде да интервюира Мишустин, беше изключително изненадан, когато след натискане само на няколко клавиша, настоящият премиер му каза цената на кафето в хотела му и дори времето, когато то е поръчано.    \"Можем да видим всичко, което е купено навсякъде в Русия\", каза с усмивка Мишустин, който, според същото издание, почти е станал министър на цифровото развитие в страната през 2018 г. В очите на Владимир Путин всичко това е доказателство за кадърността на този човек, който дълго време остана в сянка.    Според „Forbes“, Мишустин е сред 100-те най-високоплатени руски държавни служители, като получава 23 милиона рубли (337 хил. евро) годишно. Съпругата му, за която има много малко информация, заема, според същата публикация, 9-то място сред най-високо платените служители с годишен доход от 160 млн рубли (2,3 млн. евро).    Мишустин става наследник на премиер, който изгуби цялото си великолепие. Оценките за руската подкрепа за бившия лидер Дмитрий Медведев, който беше на тази длъжност от 2012 г., варират между 30% и 38%. Според руснаците това е свързано със спада на доходите. Мишустин ще трябва да обърне тенденцията. В първите си изявления той спомена за връщане на „социалната справедливост“.    Спадът в доходите е основната причина за недоволството в Русия, което Путин добре осъзнава. Според статистическата агенция за руското публично мнение, 52% от руснаците смятат, че най-лошото за икономиката на страната все още предстои. Кремъл се цели в 5% икономически ръст вместо сегашните 1,2% (по данни на световната банка).    Слабият растеж и бавните реформи бяха две от основните критики срещу Медведев. Според вестник \"Ведомости\", изпълнението на програмата на Путин и проектите му до 2024 г. ще падне върху Мишустин. И той ще трябва да ги изпълни, без да засяга плановете на държавния глава.  ", "date": "2020.01.21", "title": "Le Monde: Мишустин беше още един трик от ръкава на Путин "}
{"url": "http://epicenter.bg/article/Svetovnoizvestniyat-bariton-Vladimir-Stoyanov-shte-pee-v--Rigoleto-/204542/6/0", "text": "  Прочутият български баритон Владимир Стоянов ще изпълни ролята на Риголето в едноименната опера на Верди на 4 февруари в Софийската опера от 19 часа. Това е една от коронните роли на Стоянов, с която той винаги е покорявал оперната публика – у нас и в чужбина.   Наскоро, през месец октомври 2019 г., баритонът беше удостоен с почетното звание „Рицар на Верди“ на концерт в Парма.   За ролята му на Риголето, Стоянов е определен от музикалната критика като „истински благородник на оперната сцена, въплъщение на класа, елегантост и стил“.   За отличието си Стоянов споделя:\"Тази награда   Беше ми връчена по време на концерт в \"ТеатроРеджо\" - Парма, аз нищо не знаех, нямах никаква информация. Гала концертът беше спрян и беше обявена тази награда.\" –изтъква Владимир Стоянов.   Наградата се дава от „Клуб на 27-те“ Баритонът обяснява, че „…всеки един от клубовете носи името на една от оперите на Верди и това са, така да се каже, изключителните фанатици на тема Вердиевото изкуство. Не всички певци минават в този театър.   Когато се изпълняват  оперите на Верди, това е публиката, която, ако има нещо, което не е както трябва, което не харесва, тя го изразява публично във формата на викане, на свиркане, на протестиране. Това е едно от малкото места в света, където все още има тази традиция – публиката да изразява гласно своето мнение“.   Любовта между Владимир Стоянов и публиката, навсякъде по света, е взаимна. В Софийската опера той ще си партнира с :   Даниел Дамянов, Станислава Момекова, Светозар Рангелов, Александрина Стоянова-Андреева, Благовеста Мекки-Цветкова (Джована), Николай Петров, Атанас Младенов, Ангел Антонов, Стоил Георгиев (Граф Чепрано), Ина Петрова, Надя Колева, Александър Георгиев   Диригент ще бъде : Жорж Димитров      ", "date": "2020.01.21", "title": "Световноизвестният баритон Владимир Стоянов ще пее в „Риголето“"}
{"url": "http://epicenter.bg/article/SZO-svikva-izvanredna-sreshta-zaradi-noviya-virus-v-Kitay/204458/7/0", "text": "Световната здравна организация свиква утре извънредна среща заради появата на нов вирус в Китай, предаде ДПА.    СЗО обяви срещата, след като експерти потвърдиха, че коронавирусът, от който са заразени над 200 души и който предизвиква подобна на пневмония болест, може да бъде предаван от човек на човек.    СЗО ще реши утре дали да обяви международно извънредно положение в сферата на общественото здраве.    Здравните власти в Китай съобщиха днес, че четвърти човек е починал от пневмония в град Ухан след разразяването на новия коронавирус.  ", "date": "2020.01.21", "title": "СЗО свиква извънредна среща заради новия вирус в Китай"}
{"url": "http://epicenter.bg/article/Nevrohirurg--Shumaher-veche-ne-e-chovekat--kogoto-pomnim-ot-pistata/204498/8/0", "text": "Легендата на Формула 1 Михаел Шумахер е много променен и състоянието му се е влошило. Това разкри неврохирургът Никола Акиари, който работи в болница в Болоня, цитиран от британското издание Daily Mail. „Той вече не е човекът, когото всички помним от пистата”, коментира Акиари шест години след ски инцидента, при който Шумахер падна и удари главата си в камък във Френските Алпи. Оттогава близките му дават оскъдна информация за състоянието му. Ясно е само, че 51-годишният бивш състезател е излязъл от комата, в която беше дълго време. Той живее в имението си в Женева, заедно с половинката си Корина и децата си Джина-Мари (22) и Мик (20). Преди няколко месеца мениджърът на Шумахер във „Ферари” Жан Тод разкри подробности за живота на звездата, след като го посети в дома му. „Гледахме състезание от Гран При. Михаел продължава да се бори. За него се полагат възможно най-добрите грижи. Но той вече не е в състояние да общува, както преди”, заяви Тод през септември миналата година.   Източник: Нова.тв", "date": "2020.01.21", "title": "Неврохирург: Шумахер вече не е човекът, когото помним от пистата"}
{"url": "http://epicenter.bg/article/Prints-Hari-otpatuva-ot-Obedinenoto-kralstvo-za-Kanada/204474/10/100", "text": "Принц Хари е заминал вчера от Обединеното кралство за Канада, където са съпругата му Меган и синът им Арчи, които не е виждал, откакто обявиха оттеглянето си като старши членове на кралското семейство, предаде Франс прес и БТА. \"Херцогът на Съсекс е потеглил от Обединеното кралство за Канада в понеделник вечерта след един от последните си ангажименти като член на кралското семейство\", съобщи британският вестник \"Дейли телеграф\".   \"Принц Хари заминава най-сетне за Ванкувър\", написа \"Дейли мейл\". Хари, шести в линията за наследяване на трона, \"хвана полет в 17,30 ч от \"Хийтроу\" и ще бъде при Меган и Арчи във вторник сутринта\", написа в. \"Сън\".   Херцогът на Съсекс напусна страната, след като вчера участва в среща на върха Обединено кралство-Африка за инвестиции в Лондон. На форума той се срещна с държавните глави на няколко африкански страни и с британския премиер Борис Джонсън.", "date": "2020.01.21", "title": "Принц Хари отпътува от Обединеното кралство за Канада"}
{"url": "http://epicenter.bg/article/Brad-Pit--Leo-Di-Kaprio-mi-lepna-pryakora--lyubovnik-/204519/10/100", "text": "Американският актьор   неговият партньор във филма “Имало едно време … в Холивуд” , съобщава Entertainment Weekly.   , коментира той, когато разговаря с репортери на церемонията по връчване на наградите на гилдията на актьори.   Пит подчерта, че при работа в киното повечето от колегите актьори се сближават: започват да се притесняват един за друг, да се уважават, имат общи шеги.   “Всичко е доста просто”, обясни актьорът. По-рано в речта си на „Златните глобуси“ Брад Пит разкри, че ласкавото му обръщение към Ди Каприо е „LDC“.   Източник: БГНЕС", "date": "2020.01.21", "title": "Брад Пит: Лео Ди Каприо ми лепна прякора „любовник“"}
{"url": "http://epicenter.bg/article/Obshtinskiyat-savet-v-Pernik-se-sabira-na-izvanredno-zasedanie/204461/2/0", "text": "Спасителният план за Перник събира на извънредно заседание местния Общински съвет, предаде БНР. Сесията ще започне в 17 часа. Тя беше насрочена веднага след приключването на вчерашното заседание на комисията по инженерна инфраструктура и енергийно планиране към Столичния общински съвет.  Съветниците ще разгледат докладни на кмета Станислав Владимиров, с които се иска съгласие за свързването на водопроводната система на Перник с тази на София чрез изграждането на довеждащ водопровод от Мало Бучино до Перник и за реализацията на обекти от първостепенно значение за преодоляване на безводието, които ще доведат до намаляване на загубите на вода по мрежата и подобряване на водоснабдяването.    Обектите, работата по които трябва да започне буквално до дни, са реконструкция на Главен клон 2 от водоснабдителната система на Перник, ремонт на пречиствателните станции за питейна вода и реконструкция на водопроводната мрежа на територията на община Перник.    Средствата за изграждането им са отпуснати от държавата.  ", "date": "2020.01.21", "title": "Общинският съвет в Перник се събира на извънредно заседание"}
{"url": "http://epicenter.bg/article/Korneliya-Ninova-/204462/2/0", "text": "БСП държи на вота на недоверие, заяви в предаването \"Тази сутрин\" по Нова телевизия лидерът на БСП Корнелия Нинова. Вотът вече има смисъл и дава резултат. Докато не обявихме вота, нямаше никаква реакция от страна на управляващите. Обявихме, че се внасят боклуци на 20 декември - никаква реакция. До 30-ти, докато не обявихве вота - никаква реакция, подчерта Нинова.   \"Вотът стана ежедневна тема на обществото. Важен е дебатът в залата, но много по-важна е подкрепата извън залата, защото смятам, че много голяма част от обществото в момента мисли като нас. Затова проведохме разговори освен с парламентарни и с извънпарламентарни партии, с граждански сдружения и с експерти. Тази подкрепа - външната, е много по-важна от вътрешната - от партии, които уж са опозиционни, но използват ситуацията, за да се пазарят с управляващите, тъй като знаят, че в следващия парламент няма да влязат\", бе категорична Корнелия Нинова.   ГЕРБ прехвърлят вината винаги към миналото, но управляват вече 10 години. 10 години не си направил нищо и ти е виновно миналото! Но сега опираш в спасителните си решения към това, което е построено в миналото, през \"лошия\" социализъм, изтъква лидерът на БСП. Нинова подчерта, че десет години ГЕРБ са назначавали шефовете на ВиК в страната, управляват водния сектор и цялата страна.   Що за патриотизъм е това на ВМРО?! Да изтрият \"патриоти\" от името си, а и вече не са обединени, разединени са, подчерта Нинова по повод на това, че министърът на екологията е излъчен от \"Обединени патриоти\".   Арестът на Нено Димов е за да се отпуши напрежението, каза още тя.   Тя разкри, че в сряда социалистите са поканили на \"Позитано\" 20 хидроинженерите, които са строили язовирите в България. Политиците трябва да стъпим върху експертиза, когато взимаме решения, подчерта тя.   Уважавам това, което каза вчера Йорданка Фандъкова - една криза не може да се потушава с друга криза, каза Нинова.   Решението за водния холдинг изглежда паническо, то не може да обхване всички ВиК-дружества в страната. Тази структура ще обхване 50-60% от язовирите, които са с национално участие. Тоест, големи ВиК дружества остават извън него, а това не решава проблема. Какви изчисления аргументират този 1 милиард, който се отпуска? Тези пари ги няма в бюджета, откъде ще дойдат?, пита лидерът на левицата.   Къде са отпуснатите 500 милиона за язовирите, пита още лидерът на БСП. Вчера в СОС самите общински съветници се бяха събрали без нито един документ и без нито едно изчисление, и решиха да подават вода към Перник. Как на базата на какво се взимат тези решения?, попита още Нинова.    ", "date": "2020.01.21", "title": "Нинова: БСП държи на вота на недоверие! Проблемът с водата е национален, дължи се на некомпетентност"}
{"url": "http://epicenter.bg/article/-quot-Sofiyska-voda-quot--Nyama-risk-za-vodata-na-stolitsata-/204472/2/0", "text": "Няма риск от нарушаване на водоснабдяването в София, ако вода се пренасочва от язовир \"Бели Искър\" към Перник, заяви в ефира на bTV Васил Тренев, изпълнителен директор на \"Софийска вода\".    „Нивото на автоматизация в дружеството следва добрите световни практики. Ние наблюдаваме през цялото време в онлайн режим какви са наляганията и потоците. Гарантирам, че няма да има нарушаване на водоснабдяването на столичани“, заяви Тренев.    Той обясни, че стената на язовир „Бели Искър“ е в частично работоспособно състояние, което означава, че тя може да работи при определени обеми от водни количества. Язовирът може да бъде пълен около 80%, което са около 13 милиона кубика.    Васил Тренев направи уточнението, че водните количества са динамична величина и ежедневно се променят. По данни от вчера в язовир „Бели Искър“ има 9 милиона кубика вода.    „Около 75% от водните количества, които постъпват в София, идват от язовир „Искър“, а около 25% - от „Бели Искър“. При средна консумация от около 12 милиона кубика на месец в столицата означава, че от „Бели Искър“ получаваме между 2,8 и 3 милиона кубика“, поясни Тренев.    Той не отрече, че съществува риск за язовирната стена на \"Бели Искър\" при природни явления, които не зависят от хората.    \"Конкретно не мога да отговоря на въпроса защо не е извършен ремонт до момента. Основният проблем в миналото беше собствеността. Текущото предписание за ремонт на стената е от 2016 г. Предвидените мерки са свързани с два идейни проекта, като единият е на „Софийска вода“, каза още изпълнителният директор на дружеството.  По думите му държавата трябва да извърши ремонта в лицето на Държавната консолидационна компания, която е собственост на Министерството на икономиката.    „Не очакваме да има какъвто и да е режим на водата в София, защото имаме възможност да снабдяваме южните райони с вода от язовир „Искър“, каза от своя страна Станислав Станев, зам.-изпълнителен директор на \"Софийска вода\".", "date": "2020.01.21", "title": "\"Софийска вода\": Няма риск за водата на столицата "}
{"url": "http://epicenter.bg/article/V-SEM-prodalzhavat-izslushvaniyata-na-kandidatite-za-generalen-direktor-na-BNR/204476/2/0", "text": "В Съвета за електронни медии продължават изслушванията на кандидатите за генерален директор на Българското национално радио, съобщиха от медията.    Своите концепции днес ще представят Митко Димитров, Даниела Манолова и Александър Велев. Вчера пред членовете на СЕМ представиха своите концепции Жени Гаджалова, Антон Митов и Андон Балтаков.    Окончателният избор на медийния регулатор се очаква утре - 22 януари.   До конкурса се стигна, след като през октомври СЕМ отстрани Светослав Костов от поста генерален директор.", "date": "2020.01.21", "title": "В СЕМ продължават изслушванията на кандидатите за генерален директор на БНР"}
{"url": "http://epicenter.bg/article/Borisov-zapochna-sreshtite-v-Davos--Razgovarya-s-turskiya-vanshen-ministar--VIDEO--/204477/2/0", "text": "Премиерът Борисов вече е в Давос, Швейцария, където ще участва в 50-ата годишна среща на Световния икономически форум. Министър-председателят проведе и първата двустранна среща от програмата си. Той разговаря с турския министър на външните работи Мевлют Чавушоглу.    \"Как да не съм добре, когато виждам моя брат\", заяви усмихнат Чавушоглу, здрависвайки се с Борисов.   Двамата обсъдиха актуални международни въпроси, като фокус на разговора им бяха резултатите от провелата се в Берлин мирна конференция за Либия.    „Чудесна работа сте свършили. С тези совалки на канцлера Меркел до Москва, това че присъстваха и президентите Путин и Ердоган, държавният секретар Помпео, Меркел-Макрон, аз съм оптимист“, заяви премиерът Борисов.    Турският министър на външните работи Чавушоглу подчерта, че всички участници в мирната конференция в Берлин са се обединили около разбирането, че военните действия в Либия трябва да спрат.    „Трябва да се остави оръжието настрана и да се водят политически разговори“, отбеляза Чавушоглу.    Премиерът Бойко Борисов и турският външен министър обсъдиха и предстоящото посещение на Чавушоглу в София в края на този месец.   ", "date": "2020.01.21", "title": "Борисов започна срещите в Давос. Разговаря с турския външен министър (ВИДЕО) "}
{"url": "http://epicenter.bg/article/Borisov-v-Davos--Balgariya-posledovatelno-podkrepya-usiliyata-na-Zapadnite-Balkani-po-patya-im-kam-ES-/204480/2/0", "text": "„България последователно подкрепя усилията на страните от Западните Балкани по пътя им към членство в ЕС”.   Това отбеляза министър-председателят Бойко Борисов по време на изказването си в панела „Диалог за дипломацията на Западните Балкани“ в рамките на Световния икономически форум в Давос, съобщиха от правителствената информационна служба.    Пред участниците в дискусията българският премиер акцентира, че изключително важно е да се запази ролята на политиката на разширяване на ЕС като катализатор за осъществяване на ключови реформи в страните от региона.    „Тези реформи са необходими както за модернизирането и развитието на Западните Балкани, така и за стабилността и просперитета на този стратегически важен за ЕС регион“, посочи министър-председателят Бойко Борисов.    По думите му различните инициативи и формати на регионално сътрудничество в Югоизточна Европа взаимно се допълват в насърчаването на политическата, икономическата и социалната стабилност в региона.    „Регионалното сътрудничество обаче не е алтернатива на европейската интеграция на Западните Балкани. Напротив - то следва да допринася за постигането на стратегическата цел за членството в ЕС на страните от региона“, изтъкна премиерът Бойко Борисов.    „България, съвместно с Република Северна Македония, от 1 януари 2020 г. домакинства Берлинския процес“, каза още в Давос министър-председателят Бойко Борисов. Той добави, че страната ни е поела този отговорен ангажимент като естествено продължение на постигнатото по време на Българското председателство на Съвета на ЕС и извеждането на преден план на процеса на европейската интеграция на Западните Балкани в политическия дневен ред на Съюза.    „Приоритетите на съвместното председателство на Берлинския процес са свързаността във всичките й аспекти: транспортна, енергийна, цифрова, както и свързаност между хората, особено сред младите, включително чрез образование“, подчерта премиерът Борисов в Давос. Той уточни, че един от основните проекти, които следва да бъдат реализирани, е напредък в изграждането на трансевропейския Коридор № 8. Той има ключово значение за региона и ще представлява добър пример за свързаност на Западните Балкани със съседните държави членки на ЕС.    „Дълбоко сме убедени, че бъдещето на страните от Западните Балкани е в ЕС, тъй като без тях европейският проект е непълен. Хърватското председателство също планира организирането на Среща на върха ЕС-Западни Балкани и ще поддържа фокуса върху европейската перспектива на региона в дневния ред на ЕС“, акцентира Бойко Борисов.    В изказването си той очерта, че заедно с Берлинския процес в Югоизточна Европа съществуват и други утвърдени и значими формати на регионално сътрудничество като Процеса за сътрудничество в Югоизточна Европа и Съвета за регионално сътрудничество.  ", "date": "2020.01.21", "title": "Борисов в Давос: България последователно подкрепя усилията на Западните Балкани по пътя им към ЕС "}
{"url": "http://epicenter.bg/article/Dve-babrechni-transplantatsii-sa-izvarsheni-tazi-nosht-v-UMBAL--quot-Ableksandrovska-quot--/204482/2/0", "text": "Тази нощ в УМБАЛ \"Александровска\" бяха извършени първите две бъбречни трансплантации за 2020 година. Донорът е жена на 36 години от гр. Плевен, изпаднала в мозъчна смърт вследствие на хеморагичен инсулт.    Трансплантирани са жена и мъж с хронична бъбречна недостатъчност в УМБАЛ \"Александровска\". Мъжът Кр. Г. е на 47 г. от област Пазарджик и все още не провежда хемодиализно лечение. Жената Сн. Ст. е на 58 години, от гр. Петрич и е на диализно лечение от 2011 година.    Двамата реципиенти са показали най-голям процент органна съвместимост с донора от общо 6 поканени от листата на чакащи. В момента са в стабилно общо състояние и се възстановяват в Клиниката по анестезиология и интензивно лечение на болницата.    Екипът на УМБАЛ \"Александровска\" изказва искрени съболезнования на близките на починалата жена и адмирира тяхното хуманно решение да дарят органите ѝ за спасяването на други човешки животи в най-трудния за тях момент.", "date": "2020.01.21", "title": "Две бъбречни трансплантации са извършени тази нощ в УМБАЛ \"Александровска\" "}
{"url": "http://epicenter.bg/article/Borisov--Otsenyavame-prinosa-na-EBVR-za-realizatsiyata-na-infrastrukturnite-proekti-na-Zapadnite-Balkani/204489/2/0", "text": "България оценява ключовия принос на Европейската банка за възстановяване и развитие при реализацията на значими за страните от Западните Балкани инфраструктурни проекти. Това заяви министър-председателят Бойко Борисов по време на срещата си с председателя на Европейската банка за възстановяване и развитие Сума Чакрабарти. Разговорът се състоя в рамките на 50-ата годишна среща на Световния икономически форум в Давос, съобщава правителствената информационна служба.    Българският премиер отбеляза, че изграждането на инфраструктурната свързаност по оста изток-запад и север-юг ще гарантира балансирано икономическо развитие, социална кохезия и стабилност в региона на цяла Европа.    „Това беше наш основен приоритет по време на Българското председателство на Съвета на ЕС през първата половина на 2018 г. И до днес страната ни продължава да работи за постигането на свързаността и стабилността в региона“, допълни министър-председателят Бойко Борисов.    Той подчерта, че поемането на съпредседателството на „Берлинския процес“, заедно с Република Северна Македония през тази година, е именно продължение на акцента върху европейската перспектива на страните от Западните Балкани в дневния ред на ЕС. Премиерът Борисов изрази удовлетвореност и от факта, че Хърватското председателство на Съвета на ЕС също планира Среща на върха ЕС-Западни Балкани през май 2020 г.    По време на разговора министър-председателят Борисов посочи, че освен свързаността между страните от региона, в дневния ред на „Берлинския процес“ за първи път ще бъде включена и темата за околната среда. Премиерът подчерта, че съвместното председателство възнамерява да работи по „Зеления дневен ред“ за региона и да предложи конкретни дейности в тази област.    „В този контекст, сътрудничеството с Европейската банка за възстановяване и развитие и с други международни институции ще бъде от ключово значение за реализирането на конкретни проекти и резултати, които ще можем да отчетем на Срещата на върха в София през есента на тази година“, заяви Бойко Борисов.    В хода на разговора с председателя на ЕБВР Сума Чакрабарти българският министър-председател Борисов оцени високо продължаващия ангажимент на финансовата институция за подкрепа на малкия и средния бизнес, прехода към „зелена икономика“, както и инвестициите в транспортната, дигиталната и енергийната инфраструктура в страните от Западните Балкани, които имат важен принос за засилване на свързаността в региона.  ", "date": "2020.01.21", "title": "Борисов: Оценяваме приноса на ЕБВР за реализацията на инфраструктурните проекти на Западните Балкани"}
{"url": "http://epicenter.bg/article/Stanishev--Shte-vizhdame-vse-po-sotsialen-GERB--Tova-e-opasnost-za-BSP-/204493/2/48", "text": "\"2020 година е ключова за БСП! Партията трябва да се подготви за два избора догодина – парламентарни и президентски\", заяви на пресконференция президентът на ПЕС Сергей Станишев.   Всяко съмнение в честността на прекия избор в БСП удря легитимността на партията да управлява, предупреждава Сергей Станишев.   . \"Няма реформи, управлява се на парче като реакция на кризата в един или друг сектор. Днес на дневен ред е водният сектор, но не по-малки са проблемите в БДЖ, например. Криза във водния сектор има и тя е провал на управлението. Основание за вот на недоверие има\", бе категоричен Станишев.   Хората очакват да се говори по-експертно, а не да има политически сблъсък заради самия политически сблъсък, каза още той.   \" \", бе категоричен Сергей Станишев.   Четири задачи и едно предупреждение очерта Станишев за България в ЕС през 2020 г. Само правителство с ясна визия и смелост за реформи може да преведе страната ни през трансформациите в ЕС, категоричен е президентът на ПЕС. В ЕС предстои мащабна трансформация – зелена, институционална, ценностна. Европа преминава в ново състояние, основано върху нови идеи и цели. Раждат се и съответните нови политики. Само правителство с ясна визия за приоритети и реформи, както и за средства за тяхното реализиране, може да се възползва от възможностите, смята лидерът на ПЕС Сергей Станишев. „Новата ЕК стартира с приоритетите на социалистите, в съответствие с поетите ангажименти към ПЕС – предложи нов Зелен пакт, инвестиционен план за финансиране на зеления преход, включително Фонд за справедлив преход; предстоят инициативи за реализиране на Социалния стълб и въвеждане на европейска рамка за по-справедливи минимални заплати в ЕС.  В България първосигналната реакция на мнозина е тези планове да се представят единствено като нови, по-строги европейски изисквания, най-вече свързани с енергетиката, водещи след себе си масова безработица и закриване на цели индустрии. Това е фалшива новина, удобно прикритие за липсата на политическо мъжество за истински реформи, които да доведат до качествено подобрение в живота на хората. Всъщност, плановете и промените, които се предлагат сега, са безпрецедентно мащабни и дълбоки, и това е уникална възможност за ЕС и за всяка страна. От енергетика, през по-ефективно използване на ресурси и рециклиране на материали и продукти, до по-чиста градска среда и по-качествена храна – има нужда от промени във всички сектори. Това не трябва да плаши хората, а тъкмо обратното – те трябва да поискат от своите правителства да работят в тази посока, да изискват и да следят промените да се случват по най-бързия, ефективен и прозрачен начин. За съжаление, България не просто изостава, а върви в обратната посока. За 10 години управление на ГЕРБ, заради крехките коалиционни, геополитически и вътрешнопартийни баланси, не се състоя нито една реформа. Цели сектори са пред колапс: енергетика, транспорт, околна среда, здравеопазване, образование, цялостна социална политика, икономическа политика и чуждестрани инвестиции. Да, има добри макроикономически показатели и ниска безработица, но дали това е заслуга на правителството, конюктура или на факта, че много българи заминаха зад граница. Демографията и липсата на работна ръка са проблем, без тях няма икономически растеж и инвестиции. Не можем да си позволим повече да се въртим в кръг, да искаме отсрочки и изключения от правилата. ЕС ще продължи да върви напред – към по-устойчиво бъдеще, към по-добър живот за хората, към по-чиста планета. Следващите няколко години ще бъдат решаващи за мястото на България в Съюза и живота у нас – ако не успеем да се възползваме от новите възможности и да вървим заедно с другите, ще останем на опашката завинаги – мръсният заден двор на ЕС. Имаме да наваксваме много, но никоя европейска директива или план сам по себе си няма да ни реши проблемите, ако управлението у нас не подходи най-сетне отговорно и далновидно. Имаме нужда от политики с хоризонт 10, 20, 30 години, а не потушаване на кризи на парче по начин, който залага нови проблеми и капани. Ето защо, в името на националния интерес опозицията трябва да е особено взискателна управляващите у нас да изпълнят четири непосредствени задачи:  Хората очакват работа по същество, а министерските оставки и снишаването в криза не решават проблемите. В Европа на ход е висшият пилотаж. За него се иска не просто поемане на отговорност. Иска се мащаб, визия и компетентност.“   В Европа предстоят трансформации и преход на ценностите, България трябва да се включи в това приключение, подчерта още Станишев.   Според президента на ПЕС зелената сделка е важна, защото планетата ще оцелее, но зависи дали човечеството ще оцелее и как.   „ .“    Така президентът на ПЕС Сергей Станишев започна традиционния годишен брифинг пред българските медии и продължи анализа си за световните процеси: „Дълго време властваше тезата, че управлението на структурите трябва да бъде оставено в ръцете на експерти, а не на политици. Структурите зациклиха и могат да заработят само при силно политическо лидерство.    Но днес в криза е и политическото лидерство. Точно някои от световните лидери са носителите на глобалната несигурност и непредвидимост. А шансът ЕК да има своето силно лидерство с Франс Тимерманс за председател на ЕК беше удавен в тежките процедури и компромиси, които подкопават и без това ниското доверие в европейските институции.    Тази година политическите събития ще бъдат съобразявани с предстоящите избори отвъд океана. Който и да е стопанинът на Белия дом, обаче, едва ли ЕС ще върне своето стратегическо място в дневния ред на САЩ. Там вече са Китай и зоните на конфликти.“    „В последните месеци се убеждаваме, че живеем в началото на голям и драматичен исторически преход. Европа преминава в ново състояние, основано върху нови идеи, цели и ценности. Раждат се и съответните нови политики. Като част от Европа, България е част от това приключение.    В последно време видяхме краха на мечтата на крайната десница да превземе Европа чрез избори. Това е много добра новина. Днешната крайна десница е характерна с липсата на човеколюбие. Крайните десни не обичат хората. Насъскват едни групи срещу други, а в крайна сметка презират всички и се отнасят с тях като с плячка. Опитът тази политика да превземе Европа не успя.“, коментира европейските избори от миналата година лидерът на европейските социалисти.    „Избирателната активност от 50.95% през май тази година е рекордна за цялата история на евроизборите. Тя показва, че въпреки накърненото доверие в инстититуциите, все още европейците вярват в бъдещето на европейския проект.    Точно заради това беше непростимо поведението на ЕНП в преговорите за формиране на новите европейски институции. В името на властта, десницата загърби волята на избирателите за общ кандидат в изборите, за което те дадоха гласа си. Ръководствата на Комисията, ЕП и Съвета се избраха след тежки пазарлъци и компромиси.    Да, ПЕС загуби тази битка. Но нека си припомним, че мнозина предвиждаха крах на социалдемокрацията, отреждаха ни трето или четвърто място. ПЕС проведе вдъхновяваща кампания за социална Европа, издигнахме най-подготвения кандидат за председател на ЕК, който спечели дебатите и сърцата на хората и получихме 154 места в ЕП.  Фон дер Лайен поя ясни ангажименти към нашето политическо семейство. Това е най-социалната програма на Комисията от много години насам и тя отразява новия политически баланс в ЕС и волята на гражданите за промяна.    Под натиска на социалистите, още в първите 100 дни от мандата си, новата ЕК започна да реализира приоритетите на ПЕС, които залегнаха в нашата предизборна програма:              Разбира се, това е само началото и ние ще следим и настояваме за изпълнението на тези ангажименти. Тази Комисия ще бъде успешна, само ако скъса с предишния модел, когато ЕНП задушваше всички останали и налагаше тяснопартийна работна програма.    . Изпращаме силен екип от леви комисари с ясен политически мандат, така че да отстояваме нашите приоритети. Успяхме да извоюваме ключови ресори за тях – външна политика, икономика, зелената сделка, вътрешни работи, регионално развитие, околна среда, работни места и социални права.    След изборните победи през последната година в Испания, Португалия, Финландия и Дания, ПЕС укрепи позициите си и в Европейския съвет – вече имаме 7 премиери. Социалистите са част и от правителствата на Германия и Италия. Нашите кандидати успяха също в битката срещу модерните диктатори и дадоха надежда на хората в Будапеща и Истанбул.    Преди няколко седмици социалистите спечелиха президентските избори в Хърватия, което е важна крачка преди парламентарните избори в страната през 2020 г. Очакваме добри резултати през годината и за партиите от нашето семейство на парламентарните избори в Литва, Словакия и Северна Македония.“, обобщи постиженията на европейската левица Станишев.    Той посочи, че се радва, че още един източноевропеец поема лидерството на другото голямо политическо семейство в Европа. „Поздравих Доналд Туск и го поканих да обсъдим връщането на въпроса за общия кандидат в евроизборите в политическия дневен ред.“        „През 2020 г. за ПЕС предстоят три важни битки – за справедлив зелен преход, социални политики и силен бюджет.    Най-сетне обединена Европа си даде сметка, че не можем да продължаваме да унищожаваме природата, а същевременно да очакваме да водим добър живот. Прозрението, че сме на ръба на климатична криза, напълно преобърна приоритетите в европейската политика.    Основна битка за социалистите през последните години беше за по-социален и по-справедлив бюджет на ЕС. Навлизаме в ключовата фаза – през следващите няколко месеца ще се вземат решения, които ще определят бюджета и финансирането на всички европейски политики за следващите 7 години.  . Още в първия месец от мандата си, новият състав на ЕК започна да работи по много от тези приоритети.    Задължително трябва да се включим, с прогресивни и човеколюбиви идеи, в големия разговор, обявен за близките години, в който европейците ще изработят новите цели на своя Съюз и нова Конституция на Европа.  “          „2020 е ключова за БСП. Партията трябва да се подготви за два стратегически избора – парламентарни и президентски – догодина. И подготовката не е само на структурите.  .      Това заяви още на годишния брифинг пред българските медии президентът на ПЕС и евродепутат Сергей Станишев. И предупреди, че всяко съмнение в честността при провеждането на предстоящия пряк избор в левицата удря по легитимността на партията да управлява страната.    „БСП се нагърби с тежката задача да проведе   – национални избори – задача, в която дори държавата се проваля. От друга страна, БСП винаги е била партията, която най-яростно отстоява честността на изборите в България.     Медиите, гражданският сектор и най-вече управляващите изкъсо ще следят и ще сигнализират за това. Надявам се, че ръководството на партията си дава сметка за този огромен репутационен риск за БСП.“    „     Трябва да използваме 2020 година за енергизиране на нашата партия. От 1 декември 2019 г. БСП е в отчетно-изборна кампания. От разговорите ми с хора по страната разбирам, че в партията няма енергия, ръководството не е подало за обсъждане материали за Конгреса, а събранията се провеждат с малко хора, дори без кворум.    Ако използваме често даваното от ръководството сравнение с Испания, нека се върнем към първия пряк избор на Педро Санчес през 2014 г., когато заради публичния дебат за физиономията на партията, за нейното място и роля, много нови и млади хора се вляха в редиците на Испанската социалистическа работническа партия. В Италия, например, изборите са отворени и всеки гражданин има право да участва, за да се привлича периферия. Там в прекия избор се включват над 2 млн. души.    Ако искаме БСП да стане политическа алтернатива и да печелим избори, нека дадем шанс на широк дебат каква искаме да е нашата партия, накъде да върви, къде в политическото пространство да се позиционира, кого да представлява, какви отношения да има с политическото си семейство в Европа. Надявам се, че всички кандидати ще излязат с платформи и ще ги отстояват пред структурите и симпатизантите, но и в публичен дебат пред медиите.  “, продължи анализа си Станишев.    Президентът на ПЕС изрази загриженост по отношение на липсата на избирателни списъци, които са фундаментът на всички избори. Членовете на БСП по времето на Михаил Миков са били около 115 хиляди, а сега няма информация каква е членската маса. Станишев обърна внимание и на избирателната активност на членовете на столетницата по време на прекия избор. „Партията е уморена и изтощена. Имаше президентски и след това парламентарни избори през 2017 г. После кампания за „Визия за България“ и бойкот на парламента. Последвани от европейски и местни избори, съпроводени с конгрес. В момента тече отчетно-изборна кампания в БСП. И когато тя приключи – партията отива на пряк избор. Всъщност в единствената година без избори, когато другите партии се възстановяват и градят вътрешно, БСП организира свой национален избор. И това е предизвикателство – защото може да бъде бойкотиран съвсем обективно от членовете на партията.    Тази година ще е важна и за възстановяването и изграждането на структури по области и общини, защото местните избори показаха, че партията е изморена – имаме само 260 кмета на малки населени места и ни няма в половината от областите. Това не е естествен процес на износване, а налагана политическа линия – превръщане на партията от структурна и с партийни органи, в електорална, с вожд и избиратели, които се задействат само по време на избори. Вместо изборът на нов лидер да даде самочувствие на членовете и симпатизантите, той ще доведе до нови разделения. Партията трябва да бъде единна, но не виждам предпоставки това да се случи. Опасението ми е, че кампанията по прекия избор по-скоро ще разбие, отколкото ще обедини организациите в страната.“    „     За БСП 2020 г. ще е важна, за да осъзнае ролята си в българското общество, в българската политическа система. Да излезе от изолацията, от политическата самота; да се върне в ролята си на защитник на социалния интерес, а не да копира ГЕРБ и да търси нови ниши на националистическия терен, защото както показват последните три изборни загуби хората предпочитат оригинала пред копието. Очаквам един по-социален ГЕРБ, защото нуждата в българското общество от по-социална политика нараства заради огромните неравенства. БСП трябва да е проактивна с цялостна политика, за да мобилизираме и своя електорат, и да привлечем центъра. Трябва да сме предвидими и предсказуеми, а когато опозицията постоянно си сменя мнението и прави резки завои, естествено е хората да се плашат. Така през 2017 г. допуснахме да има протестен вот срещу опозиционна партия. Силовият модел на управление на ГЕРБ се изчерпва и обществото иска нормализация и сигурност, и вместо левицата да ги предложи, тя губи институционалност. Цели общности – труд, работници, синдикати, различни социални групи остават без представителност. Няма кой да брани обществото и да защитава ценностите на лявото, а така общата политическа конструкция е на път да рухне.“  „Главната задача пред БСП е да се превърне в основна алтернатива на управляващите. Всички анализатори са категорични, че именно липсата на алтернативност е основната причина за последните три изборни загуби на БСП и единствената причина ГЕРБ да са още на власт. БСП се проявява като силна и понякога агресивна опозиция, но липсва интелектуално надмощие и предвидимост. Това не са мои оценки, а оценки на избирателите. За да спечели доверието на гражданите БСП трябва да представи атрактивни приоритети, трябва да спре вътрешнопартийнити войни, които често са инициирани от ръководството.“, заяви Станишев.    БСП да спре да се занимава със себе си и да търси легитимност през носталгията, смята Станишев. Партията трябва да представи своя разказ за бъдещето, за надеждата. „За мен бъдещето на БСП категорично не е на терена на т.нар. консервативно ляво, а на модерното, социално, европейско и зелено ляво“, подчерта Станишев. БСП да потърси подкрепата на всички леви хора в България и да работи за разширяване към центъра, така че заедно да постигнат изборна победа. На терена на национализма, БСП е обречена единствено да губи.“, категоричен е лидерът на социалистите в Европа.  ", "date": "2020.01.21", "title": "Станишев: Ще виждаме все по-социален ГЕРБ! Това е опасност за БСП!"}
{"url": "http://epicenter.bg/article/Borisov-v-Davos--Tryabva-da-pokazhem--che-na-Balkanite-sme-porasnali--SNIMKI--VIDEO--/204496/2/0", "text": "„Трябва да покажем, че на Балканите сме пораснали. Бъдещето на страните от Западните Балкани минава през европейската им интеграция“.    Това заяви министър-председателят Бойко Борисов по време на срещата си с премиера на Хърватия Андрей Пленкович и с президента на Косово Хашим Тачи. Тримата разговаряха след провеждането на панела, посветен на диалога за дипломацията на Западните Балкани в рамките на годишната среща на Световния икономически форум в Давос, съобщиха от правителствената информационна служба.    Министър-председателят Борисов акцентира върху ценностите, които обединяват както държавите членки на ЕС, така и страните, които се стремят към присъединяване в европейското семейство. Във фокуса на разговора между Борисов, Пленкович и Тачи бе също значението и ролята на НАТО за сигурността в региона.    Премиерът Борисов приветства решението на Хърватското председателство на Съвета на ЕС да продължи да поставя високо в дневния ред на Европа европейската перспектива на Западните Балкани и планираната през май Среща на върха ЕС-Западни Балкани в Загреб.    Министър-председателят Бойко Борисов разговаря и с министъра на външните работи на Република Северна Македония Никола Димитров.    Двамата обсъдиха съвместното предстоящо председателство на „Берлинския процес“ през 2020 година. Акцент в разговора им беше и положителното развитие на двустранните отношения след сключването на Договора за приятелство, добросъседство и сътрудничество.    Премиерът Борисов изрази очакване, че работата на съвместната мултидисциплинарна комисия между двете държави ще продължи в конструктивен дух и няма да бъде повлияно от политическата конюнктура и напрегната предизборна обстановка в западната ни съседка.    В рамките на срещата министър-председателят Бойко Борисов още веднъж потвърди подкрепата на България за започване на преговори за присъединяване към ЕС на Република Северна Македония.    Премиерът се срещна и със словенския премиер Марян Шарец в Давос, където се провежда Годишната среща на Световния икономически форум.    Борисов и Шарец обсъдиха теми от европейския дневен ред. Тема на разговора им беше също диалогът в рамките на Процеса на сътрудничество в Югоизточна Европа (ПСЮИЕ), който е основна политическа рамка на регионалното сътрудничество и важна регионална платформа за европейската и евроатлантическата интеграция на страните от Западните Балкани.    На срещата на Борисов и Шарец беше акцентирано върху наличието на нереализиран потенциал по отношение на икономическите контакти между България и Словения. Подчертана беше и необходимостта да се търси решение за увеличаване на инвестиционния интерес между двете страни. ", "date": "2020.01.21", "title": "Борисов в Давос: Трябва да покажем, че на Балканите сме пораснали (СНИМКИ, ВИДЕО) "}
{"url": "http://epicenter.bg/article/Borisov-obsadi-s-Ursula-fon-der-Layen-Evropeyskiya-zelen-pakt-za-1-trilion-evro--SNIMKI--VIDEO--/204499/2/0", "text": "Министър-председателят Бойко Борисов разговаря с председателя на ЕК Урсула фон дер Лайен в рамките на Световния икономически форум в Давос. Във фокуса на разговора им бяха водещите теми от дневния ред на форума, свързани с опазването на природата, прозрачността на бизнеса, бъдещето на труда и геополитически въпроси, съобщи правителствената информационна служба.    Българският премиер изтъкна, че превръщането на ЕС до 2050 г. в първия в света неутрален по отношение на климата блок е голямо предизвикателство, но също така и чудесна възможност.    „Преходът към климатична неутралност ще изисква по-големи инвестиции за постигането на целта, но това ще е ярък знак, че Европа поставя на първо място здравето на своите граждани и опазването на природата за бъдещите поколения“, посочи Борисов пред Урсула фон дер Лайен.    В тази връзка двамата обсъдиха значимостта и ролята на новата стратегия на ЕК, известна като Европейски зелен пакт, за който се предвижда финансиране от около 1 трилион евро през следващото десетилетие. Пактът дава възможност така да се промени начинът ни на живот, че гражданите да живеят по-здравословно, а предприятията да станат още по-модерни и конкурентоспособни.    „Успехът на Европейския зелен пакт и на борбата с климатичните промени може да се осигури, ако тези инициативи бъдат подкрепени от всички държави, особено тези с високи парникови емисии. Необходимо е примерът на ЕС да бъде последван от нашите партньори и от основните играчи на международната сцена“, категоричен бе премиерът Бойко Борисов.  ", "date": "2020.01.21", "title": "Борисов обсъди с Урсула фон дер Лайен Европейския зелен пакт за 1 трилион евро (СНИМКИ, ВИДЕО) "}
{"url": "http://epicenter.bg/article/Fandakova--Stolichna-obshtina-shte-poiska-spiraneto-na-voda-kam-Pernik--ako-se-poyavi-kakavto-i-da-e-risk/204500/2/0", "text": "Кметът на София Йорданка Фандъкова присъства на ритуала \"миене на ръце\" по повод Деня на родилната помощ, известен още като Бабинден, в Първа САГБАЛ \"Света София\", предаде NOVINI.BG.    Градоначалникът на столицата поздрави лекарите за празника им. \"Ние ще продължим да помагаме на нашите две общински болници - \"Света София\" и \"Шейново\", и ще дофинансиране болницата с половин милион лева.\", каза тя. По думите ѝ близо два милиона лева са инвестирани в Първа АГ пред последните две години.    Фандъкова подари икона на Света София на майката на бебе Катрин, която присъстваше и участваше в ритуала и ѝ пожела здраве.   \"Днешният празник няма нищо общо с бабуването от едно време, а означава много голям професионализъм. Това е общинската болница, в която се родиха най-много бебета през изминалата година\", каза още Фандъкова.    Тя пожела повече здрави родители и деца през новата година.    \"Тази година общо бюджетът за здравеопазване, които залагаме е 54,5 млн. лева, от тях 31 млн. лева са от общинския бюджет и 10,5 млн. лева ще насочим за дофинансиране към всички общински болници. Първа АГ Болница ще се дофинансира с 500 000 лева. Това е голяма помощ за нашите болници - \"Света София\" и \"Шейново\". Гордеем се с нашите болници. София може да бъде град на младите хора и на децата.   Искам да поздравя всички акушери, всички лекари и санитари. В \"Света София\" са инвестирани близо 2 млн. лева за ремонти и ново оборудване, но най-важни са лекарите и акушерите. Ще проучим възможността да помогнем и тази година на болница. Д-р Коларова ме информира, че са на печалба. Ние не очакваме никакви дивиденти от болниците, а те ще ги инвестират в хора и в апаратура\", заяви Фандъкова.   По повод инвитро програмата тя каза, че са родени 13 бебета. \"Общинската програма е малко по-различна, тя насърчава донорството на яйцеклетки. Ще продължим да помагаме\", категорична бе тя.    Що се отнася до проблемите с водата на Перник, тя заяви, че е поискала цялата експертиза и \"Софийска вода\" трябва да гарантира водоподаването на София. \"Трябва да си помагаме, но това няма да е за сметка на софиянци. Трябва да се направи ремонтът на \"Бели Искър\" без да се източва водата. Обемът му няма да бъде надвишаван, а аз искам да е по-малък. Увериха ме, че е възможно. Що се отнася до Рилския водопровод - аварии се случват, но те ще бъдат отстранявани. Столична община ще поиска спирането на вода към Перник, ако се появи какъвто и да е риск за софиянци. Наблюдава се целият водопоток в реално време и при нужда - ние ще реагираме\", отсече Фандъкова.", "date": "2020.01.21", "title": "Фандъкова: \"Софийска вода\" трябва да гарантира водоподаването на София"}
{"url": "http://epicenter.bg/article/Premierat-obsadi-s-David-Sasoli-zeleniya-pakt-i-mnogogodishnata-finansova-ramka-na-ES--SNIMKI--VIDEO-/204504/2/0", "text": "Предизвикателствата пред Европа, Европейският зелен пакт и новата многогодишна финансова рамка на ЕС бяха във фокуса на разговора на министър-председателя Бойко Борисов с председателя на Европейския парламент Давид Сасоли. Двамата се срещнаха в рамките на провеждащата се в Давос Годишна среща на Световния икономически форум, съобщи правителствената информационна служба.    В хода на разговора им бяха откроени възможностите, които създават новия политически цикъл в ЕС и съпътстващата го нова междуинституционална динамика. Борисов и Сасоли обсъдиха също укрепването на водещата роля на ЕС при търсенето на работещи решения по глобалните теми.    Позицията на България е, че растящите глобални предизвикателства могат да бъдат решени само с полагането на общи световни усилия. Това заявипремиерът по време на срещата си президента на Световния икономически форум Бьорг Бренде.  ", "date": "2020.01.21", "title": "Премиерът и Давид Сасоли разговаряха за зеления пакт и финансовата рамка на ЕС (СНИМКИ, ВИДЕО)"}
{"url": "http://epicenter.bg/article/Vasil-Vasilev--/204506/2/0", "text": "  Вотът на недоверие успя! Правителството падна!  Не се стряскайте. Това не е парламентарна терминология.  Правителството падна в очите ни, рухна, сгромоляса се доверието към него, изпари се надеждата, че то е в състояние да решава проблемите на страната и на нейните граждани. А вотът на недоверие е на хората към правителството. Този вот успя. Това, което се лее в социалните мрежи, при разговорите, дори и тук-таме по медиите показва силно, искрено и необратимо недоверие към властта.      Кризата с боклука вмириса сегашното правителство. Дълго след като се махне, от спомена за него ще вони - на безпределна алчност, на мафиотски договорки, на ненавист към хората и на презрение към природата. Кой знае къде гният разхвърляни или заровени хиляди тонове европейски, африкански и азиатски боклуци, внесени през последните години. На пристанищата във Варна и Бургас балите престояват от няколко месеца, в Дражево - от три години. На много места - неохраняеми, безстопанствени, отровни хранилки за диви животни и птици. Гнусотията на света, изсипвана в България, с позволението и поощрението на нейните управници. Сред поразяващите ефекти на зловонния внос може да са епидемиите, които напоследък избухват сред домашните животни - африканска чума по свинете, птичи грип, син език и какво ли не. Кой може да каже, че вирусите не са внесени с боклука от Азия или Африка? Кой може да предположи какви зарази крият балите?   Чудихме се откъде ни връхлетя африканската чума. Нищо чудно да е тръгнала от нигерийските бали с боклуци? Представете си: търсят глиганите храна, връхлитат, привлечени от миризмата в неохраняемите площадки, ровят, ядат гнусотиите, а там се крият вносните вируси. После пренасят заразата и епидемията пламва.   Да видим каква е официалната позиция.   БАБХ няма данни огнищата от АЧС да са възникнали заради африкански или азиатски боклуци, се казва в отговор на писмо с три въпроса, което изпратихме до Министерството на земеделието. Това че няма данни не значи, че не съществуват. Обратното също е вярно. Може данните да не са оповестени.   По-интересни са отговорите на следващите два въпроса: Възможно ли е дивите прасета да се заразят, като ровят в тези боклуци, питаме ние. “Да, възможно е, когато остатъците са замърсени с вирус. Това е един от начините за пренасяне на болести”, посочват от Агенцията.   Може ли някой да докаже, че остатъците НЕ са заразени с вирус? Очевидно никой не се е опитвал. Има ли контрол дали, как и от кого се стопанисват и охраняват балите с вносен боклук, питаме отново.   “Контролът не е от компетенцията на Агенцията”. Разбира се. Проблемът е, че не е от ничия компетенция. Боклукът се захвърля, където падне, зарязва се без надзор и ако италианските карабинери не бяха пипнали онзи влак, нямаше да разберем в каква кочина управляващите превръщат държавата.   Въпреки зловещата картина вносната гадост не спира да приижда. Малко преди Нова година Николай Кънчев, зам.министър на Околната среда, вече може да бъде наричано Министерство на околната смрад, разрешил вноса на нови 25 000 тона боклук. 25 000 тона! Това са 2000 тира, колона от камиони, наредени от Народното събрание до Ихтиман.  И като капак на цялата тиня, въпреки всички убийствени факти, изнесени през последните седмици, новият министър Димитров се обяви срещу мораториума за вноса на боклук. Сигнал, че зад превръщането на България в кочина стоят могъщи мафиотски интереси, които управляващите услужливо обгрижват.      Миналата седмица стана дума, че едно зло не идва само. Пернишката криза, отровният въздух, боклуците, които ни затрупват. Сега на хоризонта изскочи още едно - мега зло - намерението на управляващите да продадат водите на България. Зловещата цел се спотайва зад благовидно намерение - да се създаде национален ВиК холдинг, за да бъдели решени проблемите в сектора. По същия сценарии преди 20 години бе подготвена грабителската концесия на Софийска вода. Язовирът, тогава Искър, изведнъж се оказа източен, тогава за Кремиковци. Софиянци останаха без вода и столичният кмет пробута концесията.   Сега схемата се повтаря - няма достатъчно вода за Перник, защото Стомана и ТЕЦ-ът я източили. Проблеми с водата изникват и в Шумен, Ловеч, Варна, Бургас, Сливен, къде ли не. И хоп - магическото решение - ще се прави мегахолдинг ВиК.   Идеята, може би, не би била лоша, ако не изхождаше от това правителство. Виждаме как то раздава, продава или дава на концесия абсолютно всичко, до което може да се докопа. Подготвя се да остави на наследниците си една обрана, запустяла, засипана с боклуци държава, в която дълго време нищо да не може да се развие. Как ще тръгнат събитията след образуването на ВиК холдинга :   - Ще обединят ВиК дружествата в едно държавно. След това ще се оплачат, че не могат да го управляват, защото държавата била лош стопанин.   - После ще излезе, че трябват милиарди инвестиции, каквито не са предвидени в бюджета.   - Световната банка или МВФ ще дадат пари, но ще искат дружеството бъде приватизирано. - Кметовете няма да могат да протестират, защото дружеството ще е държавно.   - Чужд инвеститор ще обяви, че е готов да вложи необходимото, но ще иска и дългогодишна концесия върху изворите и водоизточниците. - За да не остане съмнение в необходимостта от бърза приватизация, тук-таме ще гръмнат още няколко кризи като пернишката.   - П.П. Смята се, че бъдещият приватизатор бил толкова доволен от сценария с Перник, че вече капарирал сделката.      Министърката на външните работи предложи голям брой хора с “добро визово досие” да подават документи за американска виза, без значение дали имат желание, намерение, пари или сили да ходят до Америка.    Когато молбите бъдат решени положително, броят на одобрените молби ще нарасне и броят на отказите процентно ще намалее. Така от сегашните 10-ина % отказите можели да спаднат до 3 на сто и тогава българите ще тръгнат безвизово към Америка.    Ето как с ще преметнем Държавния департамент и Конгреса във Вашингтон и ще покажем как могат да бъдат надхитрени дори Съединените щати.    Остава да се уточнят някои подробности. Първо, Външно трябва да изготви критерии за благонадежност на кандидатите - вероятно за финансовото състояние, политическите възгледи, отношението към Путин и т.н. Второ, трябва да се увещават избранниците да подадат документи. Специални чиновници сигурно ще издирват кандидати, ще ги убеждават, уговарят, отстраняват неподходящите, докладват, вероятно на министърката. Трето, трябва да има бюджет. Кандидатстването струва 160 долара. Нито един от буфо- кандидатите няма да иска да плати. Значи възложителят трябва да се бръкне. Четвърто, трябва избраниците да бъдат обучени да лъжат убедително, ако чиновник от консулската служба на посолството поиска да разговаря с тях. Да не би пък да разбере, че това са само сламени човеци и вместо да изпишем вежди, да извадим очи. Курсове, сеанси по лъжесвидетелстване - това също струва пари.    Предложението не е толкова тъпо, колкото изглежда. Прилагането му ще създаде нови работни места във Външно. Дипломацията ни ще се прочуе с иновативния подход в решаването на сложен държавен проблем. Външно може да организира семинари и конференции с чуждестранно участие за разясняване на подробностите. И все пак в един момент възниква въпроса: за какво толкова ни е притрябвал безвизовия режим за Съединените щати. Не мога да си представя от Държавния департамент да откажат виза на нормален човек с добри намерения, който иска да посети САЩ. Виза вероятно се отказва на мутри, безделници, лица, смятани за съмнителни, но значи ли това, че Външно гледа да устрои именно тези категории?", "date": "2020.01.21", "title": "Васил Василев: Кризата с боклука вмириса сегашното правителство"}
{"url": "http://epicenter.bg/article/V-chii-dzhobove-potanaha-500-te-hilyadi-lv--za-Venetsianskoto-bienale--plateni-ot-danakoplattsite-/204508/2/0", "text": "Сметната палата да провери къде изчезнаха 500-те хиляди лева за българското участие на 58-ото международно Биенале за изкуство във Венеция, щедро платени от данъкоплатците, настояват от сдружение „Зограф“.  За инсталацията в Българския павилион с куратор Вера Млечевска са използвани само десетина кв.метра евтин фибран, няколко рафтчета от плексиглас и 4-5 броя чаши от Виетнам от рециклирано стъкло, на обща стойност не повече от 150-200 лева, алармират от сдружение „Зограф“.  Агенцията за държавна финансова инспекция и Сметната палата е време да извършат извънредна проверка в Министерство на културата /МК/ дали не са изхарчени неправомерно и нецелесъобразно отпуснатите от културното ведомство 500 000 лева за представянето във Венеция на българската инсталация с куратор Вера Млечевска, настоява сдружение „Зограф“. Както е известно, въпросната арт инсталация е сглобена само от няколко тънки плоскости от фибран, а бърз преглед не сайтове за строителство показва, че средната цена на дребно за 1 кв.м.топлоизолация от фибран XPS 300-L (eкструдирани полистиренови плочи с дебелина 2см), е 3,86 лв.  За монтажа на инсталацията в Българския павилион на таванския етаж в бароковата сграда на палацо „Джустиниан Лолин“ във Венеция на практика са използвани едва около десетина кв.м. плоскости от фибран, а това ще рече, че закупуването на тези топлоизолиращи материали няма как да струва на данъкоплатците смайващите половин милион лева, категорични са в гражданското сдружение.   В писмения отговор на министъра на културата Боил Банов от 3 юли 2019 г. на въпрос на народните представители от 44-тото Народно събрание Кристина Сидорова и Александър Симов относно разходите за българското участие на 58-то Венецианско биенале обаче се изнасят смайващи суми и цифри, които здравият разум не може да приеме.  Така например само като разходи за реализацията на кураторския проект Министерство на културата е заделило 49 990 лева, а за инсталирането, монтажа и демонтажа на въпросната инсталация от фибран са отпуснати внушителните 50 хиляди лева /!/, става ясно от писмения отговор на министър Банов, качен на сайта на парламента.  Опаковката и транспортът до Венеция на въпросните плоскости от фибран и рафтчета от плексиглас пък е струвала на данъкоплатците общо 19 000 лева, а за рекламната кампания за българското участие във Венеция културното ни министерство щедро е заделило сумата от 47 500 лева, отбелязват от „Зограф“ и същевременно напомнят, че в престижните европейски медии така и не се появиха информации и публикации за нашето участие на биеналето.   В отговора си на депутатския въпрос министър Банов признава също, че Министерство на културата е заделило и сериозно перо за „разходи по координация на дейностите на място в Италия“ в размер на 42 500 лева, както и за „командировъчни разходи“ до Венеция - на обща стойност от 30 260 лв. В тази връзка от сдружение „Зограф“ ще настояват служителите от пресслужбата на министър Боил Банов да възстановят неправомерно изхарчените средства за луксозната си разходка на държавни разноски до Венеция за откриването на Биеналето. Както е известно, чиновниците „екскурзианти“ от Министерство на културата и пиарите на министър Банов не качиха нито един ред информация на официалния сайт на културното ведомство за откриването на 58-ото Венецианско биенале, а това превърна служебната им командировка в Италия в приятна ваканция, финансирана изцяло от българските данъкоплатци, подчертават от сдружение „Зограф“.   Журналистически разследвания разкриха, че за официалното откриване на Българския павилион на Венецианското биенале бяха командировани и пиарите на културния министър Банов - Иванка Бедрова и Жулиде Хамзова, които имаха честта да прелетят до Италия с възможно най-скъпи самолетни билети и да нощуват в супер елитни хотели, но от Министерство на културата и до днес така и не обясниха защо е допуснато подобно скандално разхищение на публични средства.   Смайващата сума от няколко десетки хиляди лева, изхарчена за командироването на делегация чиновници от Министерство на културата за старта на 58-ото Биенале за изкуство във Венеция, е невероятно по безочие разхищение на парите на данъкоплатците, то ражда съмнения за явна злоупотреба със служебно положение и не може да остане безнаказано, смятат от сдружение „Зограф“ и очакват виновните висши длъжностни лица, парафирали и одобрили въпросните командировъчни до Венеция, да подадат оставки.", "date": "2020.01.21", "title": "В чии джобове потънаха 500-те хиляди лв. за Венецианското биенале, платени от данъкоплатците?"}
{"url": "http://epicenter.bg/article/Borisov-se-sreshtna-s-premiera-na-Gruziya-Giorgi-Gahariya-v-Davos--VIDEO--/204522/2/0", "text": "Министър-председателят Бойко Борисов се срещна с премиера на Грузия Гиорги Гахария в рамките на провеждащия се в Давос Световен икономически форум. Акцент в разговора между двамата правителствени ръководители беше задълбочаването на политическите и икономическите връзки между двете страни, съобщиха от правителствената информационна служба.    Пред своя грузински колега, премиерът Бойко Борисов изрази своето удовлетворение от отличните двустранни отношения между двете държави, като подчерта, че Грузия е сред основните външнополитически партньори на България в региона на Черно море и Южен Кавказ.    „България счита Грузия за свой традиционен икономически партньор, с когото желаем да развиваме всестранно, дългосрочно и взаимноизгодно сътрудничество“, подчерта българският министър-председател.    В рамките на срещата Бойко Борисов посочи, че България приветства засилването на партньорството ни в контекста на инфраструктурната свързаност между Европа и Азия, особено в изпълнението на проекти от общ интерес в областта на енергетиката и транспорта. По думите на българския премиер това ще допринесе за укрепването на стабилността, сигурността и икономическото благосъстояние на двете страни и на Черноморския регион като цяло.    В хода на разговора българският министър-председател Борисов изтъкна ролята на Грузия като стратегически партньор на ЕС във връзка с повишаване сигурността на енергийните доставки, диверсификацията на маршрутите и източниците на доставки на газ за Европа и за България в частност.    „Развитието на Южния газов коридор, включително разширяването на газопровода в Южен Кавказ на територията на Грузия, е общ приоритет с цел транспортиране на каспийските енергийни ресурси към западните пазари“, допълни Бойко Борисов пред грузинския премиер.    В контекста на българската подкрепа за европейската и евроатлантическата перспектива на Грузия, премиерът Бойко Борисов отбеляза, че страната ни ще продължи да работи и за в бъдеще за стратегическия избор на Грузия.    „България ще продължи да споделя своя опит в направление ЕС и НАТО, както и цялостно в процеса на провеждане на демократични реформи в Грузия“, заяви Борисов.  ", "date": "2020.01.21", "title": "Борисов се срещна с премиера на Грузия Гиорги Гахария в Давос (ВИДЕО) "}
{"url": "http://epicenter.bg/article/Radev-e-priel-pokanata-na-Putin-da-uchastva-v-tarzhestvata-v-Moskva-za-9-ti-may/204457/2/0", "text": "Румен Радев прие поканата на Владимир Путин да участва в тържествата в Москва по случай 75-тата годишнина от Великата отечествена война   От съобщение на   става ясно, че българският президент Румен Радев е приел поканата на президента на Руската Федерация Владимир Путин да посети Москва на 9 май по повод Деня на победата, съобщи агенция КРОСС.   Покани са изпратени и до президента на САЩ Доналд Тръмп, британския премиер Борис Джонсън, председателя на Държавния съвет на КНДР Ким Чен Ун, лидерите на ОНД и ШОС и до други европейски лидери.   Сред тези, които потвърдиха участието си в празненствата, са лидерите на Индия, Куба, Франция, Чехия, Венецуела, Беларус, Армения, България, Сърбия, Таджикистан.", "date": "2020.01.21", "title": "Радев ще присъства на парада в Москва по случай Деня на победата"}
{"url": "http://epicenter.bg/article/Shte-preobladava-slanchevo-vreme-s-maksimalni-temperaturi-mezhdu-4--i-9-/204459/2/0", "text": "Сутринта на места в котловините видимостта за кратко ще е намалена. През деня ще преобладава слънчево време, с по-значителна облачност преди обяд над Източна България. Това съобщи за Агенция „Фокус” дежурният синоптик Мартин Славчев от Националния институт по метеорология и хидрология (НИМХ).   Ще духа слаб, в Дунавската равнина и по Черноморието - до умерен северозападен вятър. Дневните температури ще се повишат и максималните ще са между 4° и 9°. Атмосферното налягане е значително по-високо от средното за месеца, през деня слабо ще се понижи. Над Черноморието ще е предимно слънчево, с временни увеличения на облачността в часовете до обяд. Ще духа до умерен север-северозападен вятър. Максимални температури на въздуха между 5° и 8°. Температурата на морската вода е около 7°. Вълнението на морето ще е 2-3 бала, с тенденция през деня да отслабва. Над планините ще е слънчево. Ще духа умерен север-северозападен вятър. Ще се затопли и максималната температура на 1200 метра ще е около 4°, на 2000 метра – около минус 1°.  ", "date": "2020.01.21", "title": "Ще преобладава слънчево време с максимални температури между 4° и 9°"}
{"url": "http://epicenter.bg/article/Rumen-Radev-e-na-poseshtenie-v-Izrael-po-povod-otbelyazvaneto-na-75-ata-godishnina-ot-Holokosta/204460/2/0", "text": "Президентът Румен Радев е на посещение в Държавата Израел. Това съобщиха от прессекретариата на държавния глава. Визитата на българския държавен глава е по покана на израелския му колега президента Реувен Ривлин по случай отбелязването на 75-ата годишнина от освобождаването на Освиенцим и Деня за възпоменание на Холокоста. Във възпоменателното събитие се очаква да участват над 40 държавни и правителствени ръководители от цял свят. Днес Румен Радев ще проведе среща със своя колега Реувен Ривлин в президентския дворец в Ерусалим. Държавният глава ще разговаря в Кнесета и с председателя Юли-Йоел Еделщайн. По-късно през деня българският президент и водената от него делегация ще се срещнат с членове на института „Яд Вашем“. На 22 януари Румен Радев ще посети Центъра за мир и иновации „Перес“, както и компанията за автономни автомобили Mobilеye. На 23 януари българският президент ще представлява страната ни на Петия международен форум за Холокоста в мемориала „Яд Вашем“. Официалното събитие, което отбелязва 75-ата годишнина от освобождаването на Освиенцим и Деня за възпоменание на Холокоста, е под патронажа на израелския президент Реувен Ривлин. По-късно в Тел Авив Румен Радев ще присъства на премиерната прожекция на израелско-българския документален филм „Следващото поколение“ на българския режисьор Димитър Гочев. След края на филма държавният глава ще се срещне с представители на българската общност. В рамките на визитата си президентът Радев ще проведе двустранни срещи със свои колеги. По време на посещението си в Израел българският държавен глава ще бъде придружаван от съпругата си Десислава Радева.  ", "date": "2020.01.21", "title": "Румен Радев е на посещение в Израел по повод отбелязването на 75-ата годишнина от Холокоста"}
{"url": "http://epicenter.bg/article/Promeni-v-Zakona-za-gorivata-vlizat-za-vtoro-chetene-v-komisiyata-za-borba-sas-sivata-ikonomika-/204463/2/0", "text": "Парламентарната комисия за наблюдение на приходните агенции и борба със сивата икономика ще обсъди на второ четене промени в Закона за горивата.    Преди седмица депутатите гласуваха тежки санкции за незаконна търговия с гориво и намаляване на финансовите прагове за банкови гаранции и регистрация на фирмите.    Бензиностанциите и складовете за горива ще бъдат запечатвани, ако продават контрабандно гориво, а цистерните, които го превозват, ще бъдат спирани от движение. Промените в текстовете облекчават финансовите изисквания за регистрация и банковите гаранции, като ги поставят в зависимост от оборотите на фирмите, за да не се нарушават конкурентните принципи на пазара. Земеделските производители излизат от обхвата на закона, но:    \"Ако някой земеделски производител реши да се занимава с търговия, той задължително ще трябва да се регистрира. Ако не, ще носи всичките санкции на закона\", заяви министърът на икономиката Емил Караниколов.    Между двете четения от Петролната и газова асоциация ще настояват за промени, които обясни с пример Живодар Терзиев:    \"Какво се случва за обекти, които пълнят бутилка през колонка, регистрирани. И няма да ги затворим за две години? Законът за изменение и допълнение трябва да реши възникнали проблеми, а не да създава нови\".", "date": "2020.01.21", "title": "Промени в Закона за горивата влизат за второ четене в комисията за борба със сивата икономика "}
{"url": "http://epicenter.bg/article/Babinden-e--Pochitame-vsichki--koito-pomagat-pri-poyavata-na-nov-zhivot/204464/2/0", "text": "  Екипите се черпят с питка и мед. После се извършва ритуала по измиване ръцете на акушeрките, като им се дарява сапун и кърпа. Това е един от най-големите народни женски празници. В столичната болница \"Света София\" – ще отбележат деня с ритуала \"миене на ръце\".   В събитието участие ще вземе и столичния кмет Йорданка Фандъкова. Малко по-късно в  \"Майчин дом\" също ще се проведе традиционния ритуал \"поливане\". За всички посетители там ще бъде показана и  изложбата „Историята на Майчин дом в снимки и документи“.   Обредността на Бабинден е подчинена главно на желанието да се засвидетелстват почит и уважение към възрастните жени, които са \"бабували\" на родилките.", "date": "2020.01.21", "title": "Бабинден е! Почитаме всички, които помагат при появата на нов живот"}
{"url": "http://epicenter.bg/article/Zaporiraha-vsichki-smetki-na-obshtina-Chepelare/204465/2/0", "text": "Запор на всички банкови сметки на община Чепеларе e наложен от частен съдебен изпълнител. Общото дължимо по три изпълнителни дела е над 86 хил. лв., съобщи БТВ. Запорът е от 9 януари.    Делата срещу общината са заведени от адв. Кирил Иванов, който години наред е бил нает от общината. Новият кмет обаче е поискал от адв. Иванов справка за свършеното от него за 70-те хил. лв., които общината му дължи.  Адвокат Иванов твърди, че дейността му е документирана.    Договорът за абонаментно правно обслужване е от 6 ноември 2015 г, на стойност 1000 лв. месечно.    Оказа се, че през изтеклия период той е един от доста скъпите адвокати. Сумите, които са му изплатени през този период са 98 624 лв. Той предявява искове за още 73 548 лв. от тази сума 6 584 лв. са му платени. Значи общо за целия период г-н Иванов ни струва 172 272 лв. на общината или средно около 3 445 лв. на месец, каза кметът на общината Боран Хаджиев.    Бившата кметица Славка Чакърова се изказа в подкрепа на адвоката. По думите ѝ той е трябвало да получи висок хонорар заради важно дело за милиони, което е водел от името на общината.    В края на декември м.г общината също е била със запорирани сметки, но е постигната договорка с фирмата за начина на издължаване.  ", "date": "2020.01.21", "title": "Запорираха всички сметки на община Чепеларе"}
{"url": "http://epicenter.bg/article/Proshko-Proshkov--Nyama-chovek-ili-politik--koyto-da-ne-sachuvstva-na-Pernik/204466/2/0", "text": "Според експерти има защо и има как да се свържат водопреносните системи на Перник и София, така че перничани да са спокойни, че няма да останат без питейна вода, докато се очаква язовир Студена отново да се напълни.   \"Няма човек или политик, който да не съчувства на нашите съседи от Перник. Не мисля, че би имало някой против да се помогне при условие, че първо защитим интересите на жителите на Столична община\". Това каза в студиото на сутрешния блок на БНТ Прошко Прошков, председател на постоянната комисия \"Инженерна инфраструктура и енергийно планиране\" в СОС.  Прошков обясни, че гаранциите за сигурността на столичани са първо технически. Име експертиза, която показва, че всички нива на язовири в момента са с достатъчно ниво. Той обясни, че всички институции подготвят проект. Максимално се бърза, защото няма време. При условие, че докладът е готов, той ще бъде гласуван още този четвъртък.    Във всеки следващ ден ние сме готови да направим извънредна сесия на СОС и да го гласуваме. Прошков заяви, че са получили безпрецедентна политическа гаранция. При условие, че се получи проблем, е изискано да има спирателен кран в началото на водопровода.    Искаме отговорните институции да потвърдят, а те го правят, че няма никакъв риска за водния баланс на София.", "date": "2020.01.21", "title": "Прошко Прошков: Няма човек или политик, който да не съчувства на Перник"}
{"url": "http://epicenter.bg/article/Deputatat-ot-GERB-Manuil-Manev-razkriva-novite-zakonodatelni-idei-na-upravlyavashtite-/204468/2/0", "text": "„700 са лицата, водени на отчет за тежки престъпления в Детска педагогическа стая през 2018 година, пет от които за убийства. Това показва, че имаме престъпност, която се повтаря, проследима в годините“, заяви пред БНР Маноил Манев, депутат от ГЕРБ и член на комисията по вътрешна сигурност и обществен ред.    Управляващата партия ще внесе законодателни промени за по-тежки наказания на непълнолетни, извършили тежки престъпления.    „Акцентът е да може съдът да дават наказания без редукцията, заложена в особените правила за непълнолетните. В текста е записано, че каквото и наказание да се полага, то не може да бъде над 12 години. Идеята на законопроекта е да дадем възможност след всички експертизи и в убедеността си съдът да произнесе такава присъда, каквато заслужава лицето. Имаме хора, минали през съдебната система вече, а те знаят много добре, че по-голямо наказание от това, което пише в закона, няма как да му бъде приложено“, допълни Манев.    Той подчерта, че ще се даде възможност на съдиите, убедени, че подсъдимият не може да бъде превъзпитан и променен за тези 12, осем или 6 години, да приложи по-тежко наказание.    „Дебат ще се проведе с прокуратурата, с правистите в Народното събрание, с адвокатурата. В този дебат целта е да се постигне – яснота, че като извършиш престъпление, ще получиш наказание, че това наказание ще се случи сега и бързо, че наказанието съответства по справедливост на извършеното деяние“.    Манев обяви, че вече има готов текст, който ще бъде подложен за обсъждане:    „Искаме да имаме текст, който работи и да окаже влияние върху това, което се случва“.  ", "date": "2020.01.21", "title": "Депутатът от ГЕРБ Маноил Манев разкрива новите законодателни идеи на управляващите!"}
{"url": "http://epicenter.bg/article/-Kovacheva--Vsyaka-godina-hora-s-uvrezhdaniya-ostavat-bez-lichen-asistent--tryabva-barzo-reshenie/204471/2/0", "text": "Всяка година на практика се оказва, че за няколко месеца хора с увреждания остават без асистенти. Приемането на Закона за личната помощ имаше за цел да реши точно този проблем. Много бързо трябва да се търси решение в момента, защото не е справедливо спрямо тези хора да бъдат нарушавани техни основни права. Това каза омбудсманът Диана Ковачева в интервю за БНР.    Тя обясни, че това се случва, тъй като Националната програма по заетостта е изтекла, а също и постановлението, по което се получава финансиране, както и трудовите договори на личните асистенти.   „За съжаление тази година отново се случи същото, тъй като една част от хората бяха изключени от обхвата на личната помощ. Все пак в периода до 31 декември 2019 г. имаше програми, по които тази празнина в закона се запълваше. Още през лятото на миналата година Съветът за наблюдения на Конвенцията на ООН, който е председателстван от омбудсмана, изпрати препоръка до тогавашния социален министър, за да му напомни, че изтичат. Тогава беше удължен срокът, за да не останат хората с увреждания без асистенти. Очаквам от министъра на труда и социалната политика пред 23 януари преди Заседанието на Съвета за наблюдение да изпрати отговор с мерките, които са предприети, за да преценим какво правим оттук нататък“, добави още Ковачева.   „Има комплексен проблем в домовете за възрастни хора. Трябва да се мисли и за законодателно решаване на проблема с грижата за дементно болни хора“, каза още Диана Ковачева.    Районната прокуратура в Пловдив се самосезира и разпореди незабавна проверка след телевизионен репортаж, в който са изнесени факти за грубо отношение към болни, настанени в Център за настаняване от семеен тип за хора с деменция в Пловдив. Продължават проверките и в дома в Горско Косово.    По думите на омбудсмана кметовете са тези, които трябва да са активни и да търсят финансиране, както и да контролират тази децентрализирана услуга:    „Да допуснеш подобно отношение е нечовешко“.    В предаването „Преди всички“ Диана Ковачева отбеляза, че прокуратурата ще установи причините за високата смъртност в тези домове, но че тази смъртност е показателна за липсата на ясни критерии за начина на прием:    „Директорът на дома в Горско Косово изнесе информация, че един човек е приет в 2.00 часа през нощта и е починал в 2.45 часа, следва въпросът - как този дом може да окаже помощ на такъв човек. Това не е хоспис. Има ли разграничение? Защото това е социална услуга“.", "date": "2020.01.21", "title": "Ковачева: Всяка година хора с увреждания остават без личен асистент, трябва бързо решение"}
{"url": "http://epicenter.bg/article/Investitsiite-v-infrastrukturata-sa-prioritet-v-Byudzhet-2020-na-obshtina-Momchilgrad/204523/2/0", "text": "Ако искаме община Момчилград да привлича инвеститори и младите хора да се завърнат, трябва да подобрим инфраструктурата. Това заяви кметът Илкнур Кязим по време на публичното обсъждане на проекта за общински бюджет през 2020 година. На него присъстваха жители на Момчилград и общината, общински съветници и кметове на населени места.    Илкнур Кязим подчерта, че през следващите месеци приоритет ще бъдат ремонт на общинските пътища, водоснабдяване и изграждане на канализации в общината. \"Ще кандидатстваме по различни проекти, за да можем да инвестираме в инфраструктурата средства извън предвидените в бюджета\", каза Илкнур Кязим. Като пример тя посочи, че в момента се готви проект за подмяна на съществуващото улично осветление с енергоспестяващо, като целта е да се намалят разходите за електроенергия. Това съобщиха от община Момчилград. \"Бих желала да подобрим изцяло жизнената среда във всички населени места, но за съжаление възможностите, с които разполагаме са ограничени. Ще влагаме средства на местата, където има най-голяма нужда, но в същото време ще се опитваме и да балансираме, за да няма ощетени жители на общината“, каза още Илкнур Кязим.", "date": "2020.01.21", "title": "Инвестициите в инфраструктурата са приоритет в Бюджет 2020 на община Момчилград"}
{"url": "http://epicenter.bg/article/Kmetat-na-Momchilgrad-orisa-bebe--rodeno-na-Babinden--Neka-da-stane-akusherka-ili-akusher-ginekolog/204525/2/0", "text": "Кметът на община Момчилград Илкнур Кязим стана орисница на момиче, родено в общинската болница на връх Бабинден.    \"Нека да стане акушерка или акушер-гинеколог\", пожела Илкнур Кязим. Новороденото проплака докато момчилградският кмет беше на посещение в родилното отделение, за да поздрави лекари и акушерки с професионалния им празник, съобщиха от община Момчилград. Момиченцето е 10-ото бебе, родено в общинската болница от началото на 2020 г.    Общо 210 са новородените в здравното заведение през изминалата година. Те са с 58 повече в сравнение с 2018 г.    \"Запазва се тенденцията все по-голям брой родилки да предпочитат отделението на момчилградската болница. Освен от съседните на Момчилград общини, тук идват да раждат жени от съседни области и от вътрешността на страната\", твърдят работещи в общинската болница.", "date": "2020.01.21", "title": "Кметът на Момчилград ориса бебе, родено на Бабинден: Нека да стане акушерка или акушер-гинеколог"}
{"url": "http://epicenter.bg/article/Madona-otmeni-poreden-kontsert-ot-turneto-si/204532/10/100", "text": "Мадона отмени поредния си концерт, който трябваше да се проведе миналата неделя в Лисабон като част от турнето \"Madame X\", предаде БГНЕС. Отмяната на концерта стана известна само 45 минути преди началото му. „Съжаляваме да ви информираме, че Мадона няма да може да излезе на сцената тази вечер“, се казва в съобщения, които са пристигнали 45 минути преди началото на концерта.   \"Жалко е, че тази вечер съм принудена да отменя концерта. Но трябва да се вслушвам в тялото си и да се отпусна\", написа 61-годишната певица в Instagram. Това е осмият концерт от турнето, който се отменя поради лошото здравословно състояние на певицата. По-рано по време на концерт в Сан Франциско Мадона разказа на феновете за нараняване на коляното и скъсана връзка.", "date": "2020.01.21", "title": "Мадона отмени пореден концерт от турнето си"}
{"url": "http://epicenter.bg/article/Megan-Markal-siyae-ot-shtastie-dalech-ot-kralskiya-dvor--Snimki-/204538/10/100", "text": "Всяко момиче мечтае някой ден да стане принцеса, а животът ѝ да се превърне в истинска приказка, разгръщаща се зад стените на величествен дворец... По принцип в историите за лека нощ, които разказваме на невръстните си деца, героините са изправени пред тежки, често дори привидно невъзможни, изпитания, още преди да срещнат принца на бял кон, с когото заживяват щастливо до края на дните си. \r\n \r\n Събитията в разказите винаги следват една и съща хронология, която убеждава слушателя, че човек трябва сам да извоюва собственото си благополучие и радост. С други думи: няма да получиш, ако първо не си платиш - истина, важаща с пълна сила за света, в който живеем.   Но очевидно не всичко в приказките е съвместимо и приложимо в реалността, след като жената, сбъднала копнежите на милиони други дами, доброволно се отказа от своята титла и позиция.   Меган Маркъл се впусна да преследва своя щастлив край, който се оказа далеч от кралския двор. Доказателство за това са последните папарашки снимки на бившата актриса, които обикалят интернет пространството. Захвърлила настрани марковите рокли, изисканите обувки на висок ток и скъпите бижута, брюнетката сияеше по време на разходка сред природата във Ванкувър, на която излезе със сина си Арчи и двете си кучета - Оз и Гай, чийто поводи държеше в ръка.   Няколко часа преди Хари да кацне в Канада, съпругата му реши да прекара известно време на чист въздух, като за целта сложи черен клин, тъмносин суитшърт и кафяви туристически обувки. Разбира се, Меган не бе сама дори и за секунда, защото на няколко крачки след нея я следваха двама охранители. Въпреки това, докато вървеше със сина си, който носеше на гърдите си в кенгуру, тя се усмихваше широко, доволна от простичкото ежедневие, което води през последните седмици.   Откакто е в Северна Америка тя сама изпълнява всички домакински отговорности и се грижи за имението, което обитава с наследника си - същият имот, в който бяха отседнали заедно с Хари по време на своята 6-седмична ваканция в края на миналата година. Очаква се, че те ще закупят къща до Ванкувър или Торонто. Първоначално обаче, семейната двойка ще прекара известно време, радвайки се на своята свобода. \r\n \r\n \r\n \r\n Ясно е, че те планират да бъдат финансово независими като превърнат името \"Съсекс\" в търговска марка, която вече е оценена 700 млн. лири.   Освен това Меган има намерение да работи съвместно с гигантите сред търговските компании като \"Amazon\", а прогнозите за печалбата от съвместната дейност отсега възлизат на почти 400 милиона.   Ако те действително съумеят да изкарат тези пари, то тогава със сигурност няма да има нужда да се притесняват за годишните си разходи, в това число и тези за охрана, които са сочени за тяхното най-голямо перо.   Източник: Дир.бг", "date": "2020.01.21", "title": "Меган Маркъл сияе от щастие далеч от кралския двор (Снимки)"}
{"url": "http://epicenter.bg/article/Ozi-Ozbarn-prizna--che-strada-ot-Parkinson/204553/10/100", "text": "Рок музикантът Ози Озбърн призна в телевизионно интервю, че страда от болестта на Паркинсон, предаде БТА.   Легендарният фронтмен на Black Sabbath сподели, че изпитва вина, задето е държал в тайна болестта си. Озбърн е на 71 г.   \"Много е трудно да криеш, никога не се чувстваш добре. Чувстваш се виновен. Аз съм зле с пазенето на тайни. Вече не мога да нося това вътре в себе си, свършиха ми оправданията\", каза музикантът.   Той добави, че преди година бил в ужасно състояние. Претърпял е операция и приема много различни медикаменти. Съпругата му Шарън Озбърн отбеляза, че заболяването \"съвсем не е смъртна присъда\". \"Но нервите в тялото му все пак са засегнати. Може да има спокойни дни и след това става много лошо\", каза тя.   През април 2019 г. Озбърн отмени световното си турне, планирано за същата година, заради травма и премести всички концерти за следващата година. Тогава бе съобщено, че музикантът е паднал в дома си в Лос Анджелис. ", "date": "2020.01.21", "title": "Ози Озбърн призна, че страда от Паркинсон"}
{"url": "http://epicenter.bg/article/Fenovete-na--quot-Levski-quot--gotvyat-protesti--atakuvat-feysbuka-na-Borisov/204555/8/0", "text": "което предизвика гнева на бизнесмена Васил Божков. , заяви преди ден на среща с феновете Божков и ги призова да отидат под прозорците на властта, като ги мотивира с призива: \"Вие знаете какво да правите\"..    Ако се стигне до такива,  те ще бъдат в защита на интересите на нашия любим клуб, който ни е събрал и ни е направил приятели, а няма да бъдат в защита на корпоративни интереси\", заяви председателят на Националния фен клуб на привържениците Степан Хиндлиян.   По думите му   В официалната си позиция от \"Нове холдинг\" заявяха, че в разговора си с феновете   пред която са положили клетва, а не държавата като институция.  \"Същите политици с действията и изказванията си противоречат и на редица европейски закони, разпоредби и норми. Законопроектът създаден и подкрепен от тях, създава и опасен прецедент в действия на властимащите към частния бизнес.  подчертават от компанията.    Вероятно призивът на Божков   е приведен в начално действие, тъй като   Под линк към негов пост администратори на фейсбук групи зоват:  :   като тук се визира Валери Симеонов, който е автор на предложението за отнемането на хазарна от частните играчи, какъвто е Васил Божков.   , са само малка част от ожесточените коментари и лични обръщения към премиера във Фейсбук.   А  е написал следното: ФАЛИРА ЛИ ЛЕВСКИ ГЕРБ ПАДА! НЕКА СЕ ЗНАЕ! ДА НЯМА ПОСЛЕ, АМА НЕ РАЗБРАХ, АМА ИЗВИНЯВАЙТЕ... ДОСТАТЪЧНО ВИ ТЪРПЯХМЕС УРОДЛИВИТЕ ТРАНСФОРМАЦИИ НА ЛИТЕКС, ЩЕ ПРЕГЛЪТНЕМ И СТАДИОНА НА СЕЛЯНИТЕ ДА ПОСТРОИТЕ, НО БАРНЕТЕ ЛИ ОТБОРА НА НАРОДА, СТЕ ПЪТНИЦИ! ЗАПОМНЕТЕ ТОВА!    се заканва: \"Ти мисли какво ще кажеш за Левски в София, като се прибереш, че паветата ще посинеят\".    \"Долу ръцете от Левски лицимер. Търсиш ли поредния парашутист. Тоя път свърши твойта\"    \"Пипнеш ли Левски падаш с двата стола под земята. Никой не се е....а със Левски\"    Боко, с Перник може да ти се размине, но с Левски ще удариш на камък жестоко!!!    \"Не пипайте Левски, тим любим единствен на света\".   Вчера подкрепата си към законопроекта на Симеонов изказа спортният министър Красен Кралев, а Степан Хиндлиян изрази остро несъгласието си с Кралев.       В крайна сметка, едни будни хора, привърженици на любимия си отбор, непримирими, се оказват по средата на едни много тежки интереси на доста сериозни и влиятелни кръгове, които разпределят нещо помежду си\", коментира Хиндлиян.", "date": "2020.01.21", "title": "Феновете на сините готвят протести, атакуват Борисов във Фейсбук: Фалира ли \"Левски\", ГЕРБ пада!"}
{"url": "http://epicenter.bg/article/Buryata--quot-Gloriya-quot--ostavi-nad-200-000-ispantsi-bez-tok/204497/7/0", "text": "Близо 220 000 домакинства останаха без ток в Испания заради връхлетялата страната буря \"Глория\", съобщи днес главното управление на гражданската защита в област Каталуния, цитирано от БТА.    \"Двеста и двадесет хиляди домакинства в град Жирона останаха без ток заради прекъсване на високоволтовата линия на компанията Red Electrica. Управлението на гражданската защита работи с оператора на енергийни мрежи Endesa за възстановяване на обслужването колкото е възможно по-скоро\", се казва в съобщението. По последни данни заради бурята и снеговалежите в Испания са загинали най-малко четирима души, а над 20 са ранени.  Държавната метеорологична агенция издаде предупреждение за лошо време в редица провинции в североизточната част на страната. В градовете Барселона, Жирона и Теруел предупреждението за опасност е повишено до най-високата степен - червен код.", "date": "2020.01.21", "title": "Бурята \"Глория\" остави над 200 000 испанци без ток"}
{"url": "http://epicenter.bg/article/The-Telegraph--Britanski-ucheni-sluchayno-stignaha-do-probiv-v-borbata-s-raka/204501/7/0", "text": "Британски учени по случайност откриха нов вид клетка, която убива повечето ракови образувания. Новото откритие може да е се окаже огромен пробив в опитите за откриване на универсален лек за борба с рака, пише британското издание The Telegraph, цитирано от Агенция \"Фокус\". Учените от университета в Кардиф анализирали банка с кръв, като се опитвали да открият бели кръвни телца в нея. Вместо това те открили съвсем нов вид „Т – клетка“, която използва малко образувание, подобно на кука, за да се закача за ракови клетки, като при това игонрира здравите такива. В лабораторни условия, бели кръвни телца, „снабдени“ с такова образувание са успявали да убият ракови клетки от множество органи, включително дробове, кръв, кости и бъбреци. Според професор Андрю Сийуел, ръководител на изследването, и експерт по такъв тип клетки от медицинския университет в Кардиф, това откритие може да се използва за създаването на универсален лек, който да лекува редица видове рак. „Това е много мотивираща находка, никой не знаеше, че такива клетки изобщо съществуват“, заяви той пред вестника. „Това откритие създава възможност за създаването на „общо“ лекарство за рак, една Т-клетка, която може да унищожава много различни видове рак (…). До този момент никой не предполагаше, че това изобщо може да е възможно“, добави той. Попитан дали съществуването на такива клетки и случайното им откриване в обикновена банка с кръв означава, че има човек в Уелс, който на практика е „имунизиран“ от рак, той заяви, че това е съвсем възможно. „Това е бяло кръвно телце, което може да е много рядко, или пък много хора да имат такива, но те да не работят по този начин по някаква причина. Засега просто не знаем“, каза той. Терапии, които създават специфични бели кръвни телца или други имунни клетки за борба с рак на този етап съществуват, но досега никога не са били ползвани за друго, освен като лекарство за някои типове левкемия. Те освен това не работят срещу по-големи тумори, каквито причиняват повечето видове рак. Новата клетка не само в бъдеще може да лекува различни видове рак, но освен това може да се предава по кръвен път, което означава, че лесно може да бъде разпространявана като масово лекарство.", "date": "2020.01.21", "title": "The Telegraph: Британски учени случайно стигнаха до пробив в борбата с рака"}
{"url": "http://epicenter.bg/article/Iranski-deputat-obyavi-nagrada-ot-3-miliona-za--quot-tozi--koyto-ubie-Tramp-quot-/204503/7/0", "text": "Ирански депутат обяви награда от 3 милиона долара за \"този, който убие Тръмп\", предаде Ройтерс, цитирайки агенция ИСНА. \"От името на хората в провинция Керман, ние ще платим награда от 3 милиона долара в брой на този, който убие Тръмп\", заяви Ахмад Хамзе пред парламента, съобщи БТА.   Той не уточни дали това е решение, взето от иранското религиозно ръководство. Керман е родният град на генерал Касем Солеймани, ръководител на елитните ирански сили \"Ал Кудс\" от Корпуса на гвардейците на ислямската революция, който беше убит от американски дрон на 3 януари в Ирак.", "date": "2020.01.21", "title": "Ирански депутат обяви награда от $ 3 милиона за \"този, който убие Тръмп\""}
{"url": "http://epicenter.bg/article/Davos-se-gotvi-za-sblasak-Tramp-Tunberg/204505/7/0", "text": "Тийнейджърката и климатичен активист Грета Тунберг се завръща в швейцарския ски курорт Давос за Световния икономически форум (СИФ) през 2020 г. със силно и ясно послание: да се сложи край на „лудостта“ с изкопаемите горива.   Посланието на Тунберг е насочено, между другото, към президента на САЩ Доналд Тръмп, който в миналото се подиграваше на шведската екологична активистка, като заяви, че тя има „проблем с овладяването на гнева“. Тръмп, който е сред най-известните скептици по отношение изменението на климата, се завръща в Давос, след като пропусна форума през 2019 г. заради проблеми с работата на администрацията и нейното финансиране.   Това е първият път, когато Тръмп и Тунберг ще присъстват на едно и също събитие от миналата година на срещата на върха на Организацията на обединените нации в Ню Йорк, където тийнейджърката можеше да бъде видяна, гледаща към президента на САЩ, когато пътищата на двамата за кратко се пресякоха.   По-късно Тунберг – избрана от сп. „Тайм“ за „Личност на годината 2019“ – каза пред Би Би Си, че „не би пропиляла [своето] време“, разговаряйки с Тръмп за климатичната криза по време на събитието в ООН.   „Честно казано, не мисля, че бих казала нещо, защото очевидно той не слуша учени и експерти, така че защо ще слуша мен“, каза тя.   Тунберг, която през миналата година много ясно каза на участниците в Давос, че „къщата ни гори“, обаче намери подкрепа сред организаторите на Световния икономически форум, включително неговия 81-годишен основател Клаус Шваб, който заяви, че светът е изправен “извънредно положение.”   “Не искаме да достигнем върха на необратимостта на изменението на климата”, заяви Шваб пред репортери във вторник. „Не искаме следващите поколения да наследят свят, който става все по-враждебен и все по-малко обитаем – помислете само за горските пожари в Австралия“, каза той.   Ежегодно проучване на рисковете, публикувано от СИФ в сряда, поставя климата и другите екологични заплахи пред рисковете, породени от геополитическо напрежение и кибератаки. За първи път проучването установи, че всичките първи пет дългосрочни риска са екологични – от екстремни метеорологични събития до бизнес и правителства, които не успяват да смекчат и да се адаптират към климатичните промени. Устойчивостта е основната тема на тазгодишната среща в Давос, която се провежда в момент, в който светът се бори с глобалното затопляне, което се влошава заради нарастващите разделения между нациите и бизнеса как да се справят с него.   Срещата, на която ще присъстват над 50 държавни и правителствени ръководители, включително германският канцлер Ангела Меркел и италианският премиер Джузепе Конте, събрани в алпийския курорт, има за цел да даде конкретен смисъл на „капитализма на заинтересованите страни“ – концепция, че компаниите трябва да служи на интереси на цялото общество, а не просто на техните акционери.   „Бизнесът трябва да обхване изцяло капитализма на заинтересованите страни, което означава не само увеличаване на печалбите, но и използване на техните възможности и ресурси в сътрудничество с правителствата и гражданското общество за решаване на ключовите въпроси от това десетилетие“, каза Шваб. “Те трябва активно да допринесат за един по-сплотен и устойчив свят.”   Във форума Давос 2020 има около 3000 участници от близо 120 страни, като една четвърт от тях са жени. На СИФ ще присъстват 53 държавни и правителствени ръководители. Те ще бъдат в сериозното обкръжение на близо 1700 бизнес лидери, включително изпълнителни директори от 8 от 10-те най-ценни компании в света. В рамките на форума са предвидени 350 сесии и семинари. Доколкото една от големите теми на бизнесфорума ще бъдат климатичните промени, е редно да се отбележи, че 88% от автомобилите, използвани на СИФ, са електрически или хибридни.   Срещата на върха, която се провежда от вторник до петък тази седмица, също ще се съсредоточи върху въпроси като глобални търговски войни, неравенство, рекордни нива на дълга и геополитическо напрежение в Близкия изток.   Докато се очаква ключовите лидери от Ирак, Палестинската администрация, Пакистан и Афганистан да присъстват на събитието, министърът на външните работи на Иран Мохамад Джавад Зариф няма да присъства, тъй като Техеран е зает да се справя с протести след свалянето на украински пътнически самолет.   Източник: БГНЕС", "date": "2020.01.21", "title": "Давос се готви за сблъсък Тръмп-Тунберг"}
{"url": "http://epicenter.bg/article/Prof--Vladimir-Chukov--Noviyat-lider-na-IDIL-e-edin-ot-nay-zhestokite-palachi-na-yazidite-/204511/7/0", "text": "  Разузнавателни източници разкриват пред британския вестник „Гардиън“, цитиран от \"Ал Хорра\", детайли от самоличността на новия лидер на ИДИЛ (\"Ислямска държава\", бел. ред.). Неговото истинско име е Амир Мохамед Абдул Рахман ал Маула ал Салаби.    Източникът отбелязва, че новият лидер е един от основателите на ИДИЛ, чийто бивш лидер, Абу Бакр ал Багдади, беше убит при въздушен удар в САЩ през октомври 2019 г. Той е станал известен, че е един от най-жестоките палачи на язидите по времето на т.нар. \"ислямски халифат\".    Според постъпилата информация ръководството на терористичната организация е гласувало веднага доверие на новия лидер след убийството на Абу Бакър ал Багдади. Името, под което в момента той се подвизава, е Абу Бакр ал-Хашеми ал-Курайши. Името съдържа претенция, че терористът произлиза от рода на пророка Мохамед.    Събраната за Ал Салаби информация сочи, че той е роден в туркменско семейство в иракския град Талафар. Именно върху този факт акцентират саудитски медии, с което разобличават неговите догматични претенции да бъде \"халиф\".    Сайтът \"Ал Арабия\" подчертава, че \"той е от туркменското малцинство в Ирак, известен с кървавите си дела.\" Ал Салаби става един от най-влиятелните източници за формирането и пропагандирането на екстремистката идеология на терористите. Някои от сподвижниците му го ​​наричат Хадж Абдула Кардаш, въпреки че определени източници сочат, че въпросният Кардаш е бил убит още преди две години.    Миналия август Държавният департамент на САЩ обяви награда в размер от пет милиона долара за информация, посочваща местоположението на Ал Салаби, заедно с още други двама ръководители на ИДИЛ.    Ал Салаби е бил един от мюфтиите на \"Ал Кайда\" в Ирак. Има сведения, че е учил в университета в Мосул през 2004 г. От тогава върви постепенно нагоре в йерархията на \"Ал Кайда\" и след това и на ИДИЛ.    Станал е известен с уменията за отвличането и избиването на язидското малцинство в Ирак. Счита се, че той контролира терористичните действия на ИДИЛ извън границите на Ирак.  ", "date": "2020.01.21", "title": "Проф. Владимир Чуков: Новият лидер на ИДИЛ е един от най-жестоките палачи на язидите "}
{"url": "http://epicenter.bg/article/Arestuvaha-balgarka-v-Italiya-za-palezh--pri-koyto-zaginala-sobstvenata---dashterya-/204515/7/0", "text": "38-годишна българка е арестувана в град Сервиляно в централната италианска провинция Фермо за умишлен палеж и причиняване на смърт, съобщават Нова тв и БТА.    Жената е задържана заради пожар на 8 януари в семейно жилище, в което тя била с двете си деца. Едното от тях - момиченце на 6 години, е загинало. Майката и другата ѝ дъщеря - на 4, били спасени от пламъците.    При избухването на пожара децата спели, съобщават италианските власти.  ", "date": "2020.01.21", "title": "Арестуваха българка в Италия за палеж, при който загинала собствената ѝ дъщеря "}
{"url": "http://epicenter.bg/article/EK--Kitay-potvardi--che-noviyat-virus-se-predava-mezhdu-hora/204516/7/0", "text": "Китайските власти потвърдиха, че новият вирус, който води до дихателно заболяване, се предава от човек на човек. Това съобщи говорител на Европейската комисия. Той отбеляза, че досега случаи на съмнително заболяване са отчетени в Китай, Тайланд, Япония, Южна Корея и Австралия. ЕС е обсъдил възможностите за предприемане на предпазни мерки в края на миналата седмица. Предвижда се в следващите десетина дни ЕК да свика нова среща, след като бъде ясно становището на европейските здравни власти. Говорителят уточни, че държавите от ЕС обменят данни по системата за ранно предупреждение. Той добави, че засега няма препоръки за налагането на ограничения за пътуване.   Източник: Нова.тв", "date": "2020.01.21", "title": "ЕК: Китай потвърди, че новият вирус се предава между хора"}
{"url": "http://epicenter.bg/article/Papata-prizova-delegatite-v-Davos-prioritet-da-badat-horata--a-ne-pechalbata/204518/7/0", "text": "Папа Франциск отправи призив към влиятелните участници в Световния икономически форум в Давос в центъра на публичната политика да бъдат хората, а не печалбата, предаде Асошиейтед прес. В писмено приветствие Светият отец напомни на делегатите за \"моралното задължение\" да поставят \"човека, а не само стремежа към власт или печалба, в центъра на публичната политика\".   Форумът предоставя сцена, на която \"политическата воля и взаимното сътрудничество могат да бъдат направлявани и укрепени за преодоляване на изолационизма, индивидуализма и идеологическата колонизация, която печално характеризира твърде много съвременните дебати\", отбелязва той. Франциск насърчава обсъжданията на форума да дадат тласък на солидарността с тези, които страдат от \"социална и икономическа несправедливост и самото им съществуване е поставено под заплаха\".   В Давос папата е представляван от кардинал от Ватикана, отбелязва АП.    ", "date": "2020.01.21", "title": "Папата призова делегатите в Давос: Приоритет да бъдат хората, а не печалбата"}
{"url": "http://epicenter.bg/article/Ostankite-ot-koraba-Titanik-veche-sa-zashtiteni-ot-YuNESKO-/204521/7/0", "text": "Останките от кораба Титаник вече са защитени от туристи и нетърпеливи изследователи чрез влезлия в сила днес договор между САЩ и Великобритания, заяви депутатката от консерваторите Нусрат Гани, цитирана от Франс прес.   Това важно споразумение със САЩ за съхраняване на останките от кораба означава, че отношението към тях ще е като към последен дом на 1500 души, отбеляза тя по време на посещение в Белфаст, където корабът е построен, предава БТА.   Договорът, който бе подписан от Великобритания през 2003 г., влезе в сила, след като бе ратифициран през ноември м.г. от държавния секретар на САЩ Майк Помпео.   Останките, които се намират в международни води на дълбочина от 3800 метра, досега не бяха защитени от Конвенцията на ЮНЕСКО за опазване на подводното културно наследство. Международен екип от изследователи установи, че емблематичните останки от корабокрушението са в изключително жалко състояние. Голяма част от тях бавно, но сигурно се разтварят от ръжда, морска сол, бактерии и дълбоководни създания. ", "date": "2020.01.21", "title": "Останките от кораба Титаник вече са защитени от ЮНЕСКО "}
{"url": "http://epicenter.bg/article/Desetki-hilyadi-pyaha--quot-Bela-chao-quot--na-protest-sreshtu-Salvini-v-Bolonya--VIDEO--/204520/7/0", "text": "Десетки хиляди симпатизанти на новото антифашистко движение \"Сардините\" протестираха в неделя в северния италиански град Болоня, опитвайки се да повлияят на местните избори, насрочени за 26 януари, предават Франс прес и Нова тв.  \r\n \r\n Евентуална победа на крайната десница в областта Емилия-Романя, традиционен бастион на левите сили, може да доведе до падането на правителството на Демократическата партия и Движението \"Пет звезди\" и предсрочни парламентарни избори, както би искал крайнодесният лидер Матео Салвини.    На 14 ноември миналата година 14 000 вече се събраха в Болоня, главния град на област Емилия-Романя, за да протестират срещу речите на \"разделението и омразата\". Протестното движение, нарекло се \"Сардините\", се появи в Болоня (Италия) през месец ноември миналата година, когато протест, организиран от четирима никому непознати до този момент хора, изненадващо привлече 15 000 души, които разкритикуваха езика на омразата и на разделението на Матео Салвини, бивш италиански вицепремиер и настоящ лидер на крайно дясната Лига.    Оттогава бяха организирани десетина протеста, участниците в които пееха прочутата песен от времето на антифашистката съпротивата \"Бела чао\". Общо около 300 000 души се включиха в митингите на \"Сардините\" в Милано, Флоренция, Неапол или Палермо.    Лидерът на крайнодясната партия \"Лига\" Салвини кръстосва Емилия-Романя от седмици, като посети над 100 селища в опит да постигне шокова изборна победа на местния вот.  ", "date": "2020.01.21", "title": "Десетки хиляди пяха \"Бела чао\" на протест срещу Салвини в Болоня (ВИДЕО) "}
{"url": "http://epicenter.bg/article/Tramp-prizova-Evropa-da-vnasya-neft-i-gaz-ot-SASht-/204524/7/0", "text": "Европейските държави трябва да се стремят към енергийна сигурност, а САЩ са готови да помогнат на своите съюзници да постигнат тази цел. Това обяви американският президент Доналд Тръмп, изказвайки се на Световния икономически форум в Давос, предават TACC и Агенция \"Фокус\".    „Призоваваме нашите приятели в Европа да използват енергийни доставки от САЩ, за да постигнат истинска енергийна сигурност“, заяви ръководителят на Белия дом. В същото време той подчерта, че в момента САЩ \"произвеждат нефт и газ повече от всеки друг в света\".    Вашингтон многократно е заявявал, че европейските държави трябва да се откажат от руския газ, включително от проектите „Северен поток 2“ и „Турски поток“.    Представители на американската администрация твърдят, че Москва чрез тези проекти преследва и политически цели.    Много експерти смятат, обаче, че американският газ би бил много по-скъп от руския.  ", "date": "2020.01.21", "title": "Тръмп призова Европа да внася нефт и газ от САЩ "}
{"url": "http://epicenter.bg/article/Parvi-sluchay-koronavirus-e-ustanoven-v-Tayvan/204528/7/0", "text": "Тайван съобщи днес, че е регистрирал първи случай на новия коронавирус, предаде Dariknews.    Заболяването е диагностицирано у 55-годишна тайванка, която вчера се завърнала от китайския град Ухан, където болестта за пръв път беше установена през декември.    При пристигането си на международното летище Таоюан в Тайпе жената е имала треска, кашлица и болки в гърлото и сама е потърсила здравни служители, за да съобщи за състоянието си, съобщи националният Център за контрол на заболяванията.  \"Призоваваме населението да не изпада в паника, тази жена е била отведена директно от летището в болница\", пише в съобщение на центъра, който се е свързал със Световната здравна организация и с Китай.    Болната жена е уверила, че в Китай не е посещавала селскостопански пазари, нито е била в контакт с птици или диви животни в Ухан.    Прегледани са били всичките около 46 души които са били в самолета - пасажери и екипаж.    Китай вече е регистрирал около 300 случая на това заболяване, а в Ухан, където е епицентърът на епидемията, починаха шестима души, отбелязва АФП. Заразени с коронавируса има също в Япония, Южна Корея и Тайланд.    Световната здравна организация (СЗО) се събира утре, за да реши дали да обяви международно извънредно положение в сферата на общественото здраве.    Китайските власти информираха на 31 декември СЗО за появата на неизвестна досега пневмония в централния град Ухан. На 7 януари китайски специалисти установиха причинителя на болестта - коронавирус 2019-nCoV, припомня ТАСС.    Властите в Китай потвърдиха 291 случая на зараза. Болни от коронавируса има в Ухан, Пекин, Шанхай, Шънчжън и други градове.    Лекари посочват, че характерни симптоми за коронавируса са хрема, кашлица, болки в гърлото и стягане в гърдите. Възможни са също главоболие и треска, която може да продължи няколко дни, отбелязва ТАСС.    Рискови групи са лица с отслабена имунна система, деца и възрастни хора. При тях се наблюдават симптоми, подобни на тези при пневмония и бронхит.   \"Все още няма лекарство, което да лекува този вирус. Той не е грипен, по начало се среща при диви животни, но понякога преминава и при хората, понеже те си общуват с такива животни. Заразяването става чрез контакт. В България все още няма тестове, които да показват дали даден пациент се е заразил с коронавирус. Но за момента няма опасност за наличието му в страната\", обясни пред NOVA доц. Атанас Мангъров.", "date": "2020.01.21", "title": "Смъртоносният китайски вирус се появи и в Тайван"}
{"url": "http://epicenter.bg/article/Naprezhenie--Amerikanski-bronirani-patruli-blokirat-konvoi-na-ruskata-voenna-politsiya-v-Siriya-/204530/7/0", "text": "Контролно-пропускателен пункт на американската армия в Северна Сирия отново блокира движението на конвой от руската военна полиция. Според съобщения на местните медии инцидентът е станал в сирийската провинция Хасака в северната част на страната, пише руският вестник „Московский Комсомолец“, цитиран от Агенция \"Фокус\".    По-рано руското Министерство на отбраната съобщи, че американските военни разполагат контролно-пропускателни пунктове по маршрутите на руските военни конвои, което затруднява придвижването през сирийска територия, докато патрулират в зоната на изтеглянето на войските.    Според медийни съобщения конвоят на руската военна полиция е спрян на контролния пункт на американската армия, подсилен с няколко бронирани машини. Предполага се, че крайната цел на придвижването на колоната е била нефтеното находище Румейлан близо до сирийско-иракската граница.    Според очевидци двете групи военнослужещи продължават да стоят на местата си.    Няма официално потвърждение на тази информация от Министерството на отбраната на Руската федерация.    Ден преди това в Северна Сирия пристигнаха подкрепления на американската армия - местните жители са забелязали колони от десетки бронирани машини, които изграждат контролно-пропускателни пунктове по всички местни маршрути.    Предишен опит на руската военна полиция да се приближи до полето Румейлан също беше спрян от американските военни. Според турската агенция Anadolu на 18 януари конвоят на военната полиция е бил спрян, докато се е предвижвал към Румейлан от две американски бронирани машини. В резултат на инцидента конвоят на руската армия е бил принуден да се върне в изходната точка. Във връзка с инцидента Anadolu припомни също, че една от американските бази в Сирия се е намирала близо до Румейлан.    Според местните медии американските военни възпрепятстват и движението на конвои от руската армия, движещи се от наблюдателния пост на Тел-Тамер в посока град Камишли. В резултат на това руските военни трябва да обикалят американски пътни препятствия по маршрута по сирийско-турската граница. Наблюдателите отбелязаха и голямата активност на американските бронирани машини по магистрала М-4, която свързва Западна Сирия с регионалния център Хасакa и град Камишли.  ", "date": "2020.01.21", "title": "Напрежение! Американски бронирани патрули блокират конвои на руската военна полиция в Сирия "}
{"url": "http://epicenter.bg/article/Dzhonsan--Sled-Brekzit-shte-postavim-horata-pred-pasportite/204535/7/0", "text": ", тaкa чe дa ce извлeчe нaй-дoбрoтo oт cвeтa. Тoй утoчни, чe cиcтeмaтa щe cтaнe пo-cпрaвeдливa и щe трeтирa хoрaтa пo eдин и cъщи нaчин, нeзaвиcимo oткъдe идвaт.  дa им бъдaт издaвaни физичecки дoкумeнти кaтo дoкaзaтeлcтвo, чe имaт прaвo дa прeбивaвaт в Oбeдинeнoтo крaлcтвo cлeд Брeкзит. Джoнcън зaяви вcичкo тoвa нa бритaнcкo-aфрикaнcкaтa cрeщa нa виcoкo рaвнищe зa инвecтиции в Лoндoн.   Прeмиeрът изтъкнa, чe излизaнeтo нa Oбeдинeнoтo крaлcтвo oт EC oзнaчaвa крaй нa прeфeрeнциaлнoтo трeтирaнe нa имигрaнтитe oт Eврoпa. „Кaтo пocтaвямe хoрaтa прeд пacпoртитe щe мoжeм дa привлeчeм нaй-тaлaнтливитe oт цeлия cвят, нeзaвиcимo oткъдe идвaт“. Cвoбoднoтo движeниe нa хoрa мeжду Oбeдинeнoтo крaлcтвo и EC щe нacтъпи cлeд крaя нa прeхoдния пeриoд в крaя тaзи гoдинa. . Cпoрeд тaзи cиcтeмa, жeлaeщитe дa рaбoтят в cтрaнaтa щe пoлучaвaт тoчки нa бaзaтa нa прoфecиoнaлнитe им умeния и личнитe им кaчecтвa. Пo принцип вcички ocнoвни пaртии ca зa cиcтeмa, ocнoвaвaщa ce нa умeниятa нa имигрaнтитe, нo въпрocът e дaли прaвитeлcтвoтo иcкa дa уcтaнoви кoнтрoл кaтo oпрeдeли някaкъв лимит зa приcтигaщитe – нeщo, c кoeтo прeдишнитe прaвитeлcтвa прeтърпяхa прoвaл. Нa прaктикa иcтинcкaтa пoзиция нa прaвитeлcтвoтo oщe нe e яcнa, a дo крaя нa гoдинaтa ocтaвaт 11 мeceцa. Пoлитичecкитe нaблюдaтeли ce нaдявaт прeз cлeдвaщитe ceдмици дa cтaнaт извecтни oтгoвoритe нa мнoгo въпрocи, cвързaни c имигрaциятa cлeд кaтo cпeциaлнo cъздaдeнa прaвитeлcтвeнa кoмиcия излeзe c дoклaд. Думитe нa Бoриc Джoнcън бяхa пocрeщнaтa рaдушнo oт aфрикaнcкитe лидeри, нo eврoпeйcкитe грaждaни нe ca мнoгo oбнaдeждeни oт пoлитикaтa нa влacтитe.  cлeд Брeкзит, кoятo дa им пocлужи прeд рaбoтoдaтeлитe, бaнкитe или хaзяитe. Т.e. тe иcкaт дa рaзпoлaгaт c физичecки дoкумeнт кaтo дoкaзaтeлcтвo зa тяхнoтo прaвo дa ocтaнaт в cтрaнaтa. Нaй-гoлямoтo прoучвaнe пo рoдa cи, прaвeнo cрeд грaждaни нa EC, нa Eврoпeйcкaтa икoнoмичecкa зoнa и нa Швeйцaрия в Oбeдинeнoтo крaлcтвo пoкaзвa, чe cтрaхът oт диcкриминaция, зaгубa нa идeнтичнocт и прoдължaвaщo нeдoвeриe към жeлaниeтo нa влacтитe дa гaрaнтирaт пoжизнeнитe им прaвa, пoрaждaт ceриoзнa зaгрижeнocт. .   Източник: Дарикнюз", "date": "2020.01.21", "title": "Джонсън: След Брекзит ще поставим хората пред паспортите"}
{"url": "http://epicenter.bg/article/V-Davos-predotvratiha-opit-za-shpionska-operatsiya-ot-rusnatsi--predstavyali-se-za-vodoprovodchitsi-/204540/7/0", "text": "Швейцарските власти са предотвратили вероятен опит за шпионска операция от руснаци, представяли се за водопроводчици в Давос, където днес започна тазгодишното издание на Световния икономически форум, съобщи в. \"Тагес анцайгер\", цитиран от Ройтерс.    През август миналата година двама руснаци са били проверени от швейцарската полиция в зимния курорт, където тази седмица се е събрал глобалният политически и бизнес елит. Те са представили дипломатически паспорти и са напуснали страната, пише швейцарското издание, цитирано от Dariknews.    Полицията в източния швейцарски кантон Граубюнден заяви, че двама мъже с руски дипломатически паспорти са станали обект на рутинна проверка в Давос през август 2019 г., но не е установена връзка между посещението им и Световния икономически форум.    \"Не можахме да установим никаква причина да ги задържим. Беше им разрешено да си тръгнат\", каза полицейска говорителка. Тя добави, че полицията не е идентифицирала мъжете като водопроводчици.    Говорител на руското посолство в Берн отхвърли информацията на вестника, заявявайки, че двама руски дипломати, акредитирани извън Швейцария, са били проверени и им е било разрешено да продължат по пътя си.  \"Дипломатически паспорти се издават на високопоставени служители, а не на общи работници. Мисля, че това вероятно е тъпа шега\", каза говорителят.", "date": "2020.01.21", "title": "В Давос предотвратиха опит за шпионска операция от руснаци, представяли се за водопроводчици "}
{"url": "http://epicenter.bg/article/Putin-naznachi-noviya-kabinet--postavi-nay-vazhnite-zadachi---ikonomicheski-rast-i-povishavane-na-dohodite/204556/7/97", "text": "Руският президент Владимир Путин назначи новото правителство, като запази ключови министри, включително тези на външните работи и отбраната. Както  прогнозира, постовете си запазват външният министър Сергей Лавров и министърът на отбраната Сергей Шойгу ще останат в правителството. На поста си остава и министърът на вътрешните работи Владимир Колоколцев.    Правителството на Дмитрий Медведев подаде оставка миналата сряда, няколко часа след като президентът обяви серия от конституционни реформи. Tой бе заменен от Михаил Мишустин, малко известният ръководител на руската данъчна служба.    \"Искрено Ви желая успех, от него сме заинтересовани както всички, ние, които сме в тази зала, така и цялата страна\", каза Путин на среща с новите членове на кабинета.    Министърът на финансите Антон Силуанов и министърът на енергетиката Александър Новак също запазиха постовете си, но бяха заменени няколко министри, занимаващи се със социална политика.    Премиерът ще има девет заместници, като Андрей Белоусов получава поста на първи вицепремиер.    Пред министрите президентът изтъкна постиженията на предишния кабинет и очерта основните задачи пред новия.    \"Предишното правителство свърши много работа. Бяха създадени много добри макроикономически условия, без които е е невъзможно както развитието на икономиката, така и резултати в социалната сфера\", отбеляза Путин.    \"Но всичко, което постигнахме с огромен труд, трябва да бъде използвано за бъдещето и за постигането на националните цели - имам предвид националните проекти\", заяви президентът.    \"Най-важната задача остама повишаването на благосъстоянието на нашите граждани и укрепване на държавността и позициите на страната ни в света. Това са все постижими цели. Още веднъж искам да ви пожелая успех и да изразя надежда, че ще направите всичко, което зависи от вас, за постигането на тези цели\", завърши обръщението си към новите министри Владимир Путин.  ", "date": "2020.01.21", "title": "Путин назначи новия кабинет, Лавров и Шойгу запазват постовете си"}
{"url": "http://epicenter.bg/article/Natsionalna-literaturna-nagrada-za-balgarski-roman-na-godinata-na-NDF--13-veka-Balgariya-/204543/6/0", "text": "Ако през 2019 година сте издали роман и сте убедени в литературните му качества, съберете кураж и изпратете книгата си на адреса на НДФ „13 века България“ в софийския квартал Лозенец.   За девети пореден път Националният дарителски фонд обяви конкурс за Националната литературна награда за български роман на годината „13 века България“. В него, освен автори на български творби, могат да кандидатстват и издатели. Единственото условие е книгите да са публикувани през 2019 година.    Романите, в шест екземпляра – по един за всеки от членовете на журито, трябва да бъдат предоставени в срок до 31 януари 2020 на адрес:   София 1421, кв. Лозенец, пл. „Проф. Васил Геров“ №1, НДФ „13 века България“. За конкурса: Роман на годината „13 века България“.   При допълнителни въпроси: тел. 02 963 48 07; 0889 648 927.  ", "date": "2020.01.21", "title": "Национална литературна награда за български роман на годината на НДФ „13 века България“"}
{"url": "http://epicenter.bg/article/Ivan-Garelov/204513/11/0", "text": "      Това се казва в Обръщение на сдружение \"ЕДИНЕНИЕ\" с председател академик Стефан Воденичаров, разпространено до медиите днес. \"ЕДИНЕНИЕ\" обединява учени, бизнесмени, общественици и интелектуалци, както и 32 граждански организации. Сред по-известните имена на учредителите му са: акад. Георги Марков, акад. Антон Дончев,акад. Юлиан Ревалски, член-кор. на БАН Иван Гранитски, професорите Любен Тотев и Михаил Неделчев, бизнесмените Радосвет Радев и Красимир Дачев, основателят на КТ \"Подкрепа\" Константин Тренчев и др.    Те настояват за изработване на дългосрочна стратегия за развитие на България, която според тях, трябва да съдържа дългосрочни мерки за спиране на демографската криза, стимулиране на възпитанието на децата, качествено образование, грижи за българската наука и култура, борба с бедността чрез премахване на бюрократичните спънки и подкрепа за стопанската инициатива, достатъчно средства за ефективната дейност на органите на сигурността и армията, независима от политиците съдебна система, достойна и съобразена с българските национални интереси външна политика. В стратегията трябва да се предвиди и въвеждане на конституционно изискване важните за страната закони и решения да се приемат с квалифицирано мнозинство от народните представители, законово ограничаване на престоя във властта на всички нива за не повече от два пълни мандата, качествено и достъпно здравеопазване.       Съдбата на Отечеството е съдба – и отговорност – на всеки от нас! А Отечеството е в дълбока криза – не от вчера и не в една област. Държавата се разпада, нацията е сред най-бързо изчезващите в света, доходите са унизителни, икономиката е инерционна и зависима, а държавният бюджет – зле събиран и още по-зле разходван.   Няма нито една област, която да се развива добре, а в повечето кризата е дълбока и трайна. Няма нито една реформа – в нито една област, с нито един видим резултат. Има отделни успехи, но   В нито една сфера. И множество рушителни...     Нация, който за 30 години е загубила 30 % от населението си, а други 15 % живеят извън територията ù, а повечето останали в Родината са съписан от тревоги и лишени от идеали и надежди, е загиваща нация.   Държава, в която с капачки се купуват кувьози за новородените и с есемеси – дефибрилатори за болниците, е държава без управление.   Държава, в която парламентът се ползва с 8 % доверие, а съдът – с 12 %, е територия без управление. Държава, в която 30 % от гласовете на избори са невалидни, не е демократична държава. И държава, 70 % от живеещите в която смятат положението си за „лошо” или „недобро”, 30 % от работещите /!/ и 67 % от пенсионерите получават доходи под социалния минимум не е социална държава. Държава с такива равнища на управленски произвол и всеобща корупция не е правова държава. Държава с всички тези недъзи не е европейска държава.     Не можем – и нямаме време и право – повече да търпимдраматичната неадекватност и безпомощност на политическото управление.   Но древното ни Отечество все още има едно огромно богатство:   Народ с висок интелект, с изобилие от таланти, с научен и природен потенциал. Народ с минало, което ни задължава да се държим като народ с бъдеще.     Години наред Инициатива „Единение” разработваше анализи какво да се направи във всеки отрасъл. Предлагаше готови и работещи решения на политическите партии и на държавните институции. Но те не желаят да работят за Отечеството – вцепенени от личен интерес и некомпетентност...     ИСТОРИЧЕСКАТА ПАМЕТ НИ ЗАДЪЛЖАВА, НАЦИОНАЛНАТА СЪВЕСТ НИ ОВЛАСТЯВА ДА ВЗЕМЕМ СЪДБАТА НА ОТЕЧЕСТВОТО В РЪЦЕТЕ СИ!  ", "date": "2020.01.21", "title": "EДИНЕНИЕ: Държавата се разпада, властта е неадекватна! Почваме действия за спасяване на България"}
{"url": "http://epicenter.bg/article/Hidroinzhener--Yazovir-Beli-Iskar-ne-e-potentsialno-opasen--Naprotiv---edin-ot-nay-sigurnite-u-nas-e-/204478/11/34", "text": "      - Аз не знам кой реши, че стената е опасна. Къде и каква и от кого е направена експертиза за нейното състояние или някой след 2002 е измислил проблема с цел усвояване на някой и друг милион. Кога е направено обследване, което поставя стената в списъка на опасните? Вписано ли е в анализите на стената кое точно е опасно: преобръщане , хлъзгане или опасни напрежения в тялото на стената?   От пресата разбирам, че стената не отговаря на нормите за земетръс. Искам да отбележа, че ако са се променили нормите, то всички язовири от прил. 1 на чл.13 от Закона на водите трябва да се преизчислят, защото и техните резултати ще са с влошени показатели т.е. опасни. Задължително трябва да бъде даден отговор на този въпрос. Задача, която могат да решат само експерти-язовирджии, геолози, земномеханици. Ако в случая това е причината, то се касае за загуба на воден ресурс за потребителите. Всеки ограничен милион вода от обема на чашата намалява регулиращата способност на водохранилището с 2.5-3 млн м. куб воден оток в реката / / или в случая се касае за загуба от около 10 млн.годишно.   Само за сведение: Докато се грижех за язовира 1998-2002, преживяхме едно земетресение с магнитут 4,5. Стената го „преживя” без проблеми, както и Вранчанското земетресение през 1976 г. Така, че едно обследване, вземане на проби по установения ред трябва да съпътстват една добра експертиза. Ако тази, която е направена, е една студентска курсова работа, то коментарите са излишни.   - Водният откос на стената на язовира беше ремонтиран през 2002 г., защото пропускаше вода. Ремонтът се състоеше в поставяне на геомембрана. В резултат на тези пропуски на вода през тялото на стената беше изнесена на места свободната вар от цимента, като размерът на деструктурирания бетон възлизаше на около 15000 куб метра. Проектът за ремонта в частта за геомембраната не беше добър. Преди ремонта пропуските бяха около 9 литра в секунда, а след ремонта повече от 12 !!!   Тези 15000 кубика бяха инжектирани с цимент и масивите заздравени. Или възстановихме якостта на стената, но не постигнахме подобрение във филтрациите през нея. През 2003 г напуснах \"Софийска вода\". След това през 2012 или 2013 бях поканен от г-н Салеси да се върна в \"Софийска вода\" във връзка с предстоящия ремонт на язовира. Отказах.   - Язовирът беше включен в концесионният договор на \"Софийска вода\". Разрешението за строеж се издаде от община Самоков., тоест общинска собственост. Но при наводнението в с. Бисер по препоръка на Бойко Борисов трябваше да се направи една голяма компания и се заработи в посока всички язовирите да отидат в предприятие „Язовири и какади”-НЕК. И слава Богу, че това не стана. Сега разбирам, че оттогава язовирът е безстопанствен!!!, след като се очаква неговото предаване в Държавно предприятие \"Управление и стопанисване на язовири\", което ще е към Министерство на икономиката. Предполагам, че това е причината да не бъде започнат ремонта до този момент. И пак подчертавам. Нужно е професионално обследване.   - За мен не е вярно! У нас има 52 значими язовира,  от които в момента едни от най-сигурните са двата тук –  \"Искър\" и \"Бели Искър\". Вдига се ненужен шум! Колко от специалистите, които твърдят, че язовирът е опасен, са хидроинжинери? Колко са значимите специалисти от тях. Познавах лично тези, от които ние младите учехме занаята от тях. Всичко това за което говорим, е описано в доклади и експертизи от покойните Здравко Календеров, Камен Дамов, геолог Кюркчиев, баща ми и други. Бог да ги прости!   - Някой им е поднесъл нещо. Какво е то, не знам. Аз твърдя, че няма проблем с язовирната стена, но ако някой твърди друго – нека излезе с експертизата си. Би трябвало да е проведен някъде експертен съвет и да е направен анализ след периодичното изследване на \"Бели Искър\". Аз знам, че в годините на концесията е изготвен един анализ, на който бях един от рецензентите. За повече подробности може да отговорят от \"Софийска вода\".   - София се водоснабдява основно от три източника – Витоша, Рила и язовир \"Искър\". Витошкото водоподаване е спряно и пренасочено към Перник, където се пълни язовир \"Студена\". В столицата Витошкото е спряно, тъй като водата съдържа манган и не отговаря на нормите за питейна вода. Поне така беше до 2003.   Другата вода е по Рилския водопровод в размер на около 1700 л до апаратна камера „Симеоново” и след това около 300-400 л отиват за „яката” на София в посока Банкя.   Или около 1200 към резервоар „Лозенец” в Семинарията. Там се смесва с вода от яз. \"Искър\" и от там постъпва в центъра на София. Тук колегите от \"Софийска вода\" може да ме поправят, ако греша. Беше отдавна. Остатъкът от 400-500 литра отива за яката на столицата – Симеоново, Драгалевци, Бояна и стига до Банкя. Този водопровод е направен навремето, за да пие Тодор Живков рилска вода. Освен това вода от Рилския водопровод взима и гр. Самоков.   С настоящата идея искат от най-далечната точка в посока към Перник – резервоар \"Мало бучино\" да се сложи помпена станция и да се пусне водопровод дълъг 13,5 км. Искам да се разбере от всички, че се иска голяма помпена мощност, за да стигне водата до там. Трябва да се провери дали участъкът от Симеоново до Мало Бучино ще проведе тези 300 литра плюс литрите, нужни за яката на София до Банкя. НО! Това ще решат колегите специалисти по помпени станции.   - По-скоро не. Но не съм сигурен дали водите прехвърляни от \"Белмекен\" и който чрез \"Бели Искър\" и водопровода ще стигнат до Перник, ще са достатъчни, ако зимата се задържи топла. Причината е, че язовирите у нас се пълнят от т.н. снежен запас, а не от дъждовен такъв. Ако се запази такова времето, има голяма опасност да започне да не стига водата и за  периферията на София. Пак казвам, че основната част от столицата се захранва от друг водопровод и там няма да има проблем. Големият проблем е, че Искър не може да помогне с водите си, колкото и да са те, на частта от София, захранвана от Рилския водопровод. Такива са просто системите/схемите. Предполагам, че и г-жа Фандъкова снае за тези неща Най- странното в случая е, че никъде в медиите не се появи специалист хидроинженер да изкаже мнение, становище и т.н.   - Язовирът беше направен, за да подава вода за МК \"Кремиковци\". По този начин щеше да се сложи край на водовземане от големия Искър. Познавам отлично язовира. Там започнах кариерата си на млад специалист през 1980 г. За да се направи язовирът за питейни нужди, първо трябва да се изследва водата, дали е годна за пиене и тогава да се направи проект. Обръщам внимание, че водосборът на язовира се формира в участъка на мини, в които се добиваше уран. Освен това язовирът се пълни и с деривация „Габра”. Нека си кажат думата специалистите по качествата на водите, иначе ще заприличам на проф. Константинов, когото уважавам и който явно не знае едно явление във физиката наречено „хидростатичен парадокс” при водни натоварвания и плаши хората с катастрофи и др. апокалиптични картини.  ________    ", "date": "2020.01.21", "title": "Хидроинженер: Язовир \"Бели Искър\" не е опасен! Напротив - един от най-сигурните у нас е!"}
{"url": "http://epicenter.bg/article/Yaponiya-zapochva-razrabotka-na-6G-sistema-za-prenos-na-danni/204494/4/0", "text": "Министерството на вътрешните работи и на съобщенията на Япония и експертна група от Токийския университет започват с участието на специалисти, представители на частния бизнес и на специализирани институции подготовка за въвеждане на система за обмен на данни от шесто поколение - 6G, съобщава Nihon Keizai Shimbun, цитирана от БНР. По-конкретни планове и срокове за внедряване на новите мрежи все още не са обявени.    Предвижда се системата да постигне пълен капацитет през 2030 година и скоростта на предаване на данни да е 10 пъти по-висока от тази на 5G. Изданието отбелязва, че засега Япония изостава спрямо САЩ и Русия във въвеждането на системи от пето поколение и с разработката на 6G се надява да навакса.   Китай, Южна Корея и Финландия също са започнали разработка на 6G системи за пренос на данни. Специалистите посочват, че скоростта на системите от шесто поколение ще позволава пренос на данни от 100 гигабайта до 1 терабайт в секунда, а самата система ще се управлява с помощта на изкуствен интелект и ще позволява по-широко използване на безпилотни транспортни средства.   Очаква се 5G системата да бъде въведена масово в Япония през пролетта на 2020 година.    ", "date": "2020.01.21", "title": "Япония започва разработка на 6G система за пренос на данни"}
{"url": "http://epicenter.bg/article/Stoyan-Mavrodiev--BBR-shte-investira-nay-malko-15--ot-kreditniya-si-portfeyl-v-ekologichni-proekti/204502/4/0", "text": "Като национална банка за развитие ББР планира да инвестира най-малко 15% от своя кредитен портфейл в проекти на енергоспестяващата икономика и еко иновации. Това обяви Главният изпълнителен директор на ББР Стоян Мавродиев във втория ден от Годишния икономически форум за Централна и Източна Европа, който се провежда във Виена. Днес той участва в панел, посветен на изграждането на устойчива икономика на ЕС.   Безспорен успех на ББР бе пилотната Национална програма за енергийна ефективност на многофамилни жилищни сгради, посочи Мавродиев. Благодарение на програмата бяха реновирани 2 021 сгради в страната, което ще допринесе за значително намаляване на въглеродните емисии – с близо 309 хил. тона годишно. През следващите три години банката ще постави фокус върху „зелените“ инвестиции, като ще подкрепя проекти за производството на чиста енергия от възобновяеми източници, декарбонизация, екологични иновации, зелена общинска инфраструктура и устойчиво земеделие.   „Българската банка за развитие ще подпомага още по-активно бизнеса в тази посока“, заяви Стоян Мавродиев по време на форума във Виена. По думите му, в очакване на новите европейски регулации компаниите трябва да получат най-добрия шанс да се адаптират. „ББР ще подкрепи тези, които намаляват въглеродния си отпечатък и са еко ориентирани“, допълни Мавродиев. За да сподели риска от несигурна възвръщаемост, банката планира да предложи гаранции и инструменти за споделяне на риска, както и дългосрочен заемен ресурс на компании в сектора. Стоян Мавродиев поясни, че банките за развитие в Европа ще имат ключова роля в зелената инвестиционна програма на Европейската комисия, ЕИБ и националните правителства. За стимулиране на екологичното развитие на икономиката и енергетиката ще бъдат направени и промени в националните законодателства.   По време на форума ББР организира и специален уъркшоп, посветен на инвестициите в България, под надслов  Семинарът представи инвестиционната среда в страната, приоритетите за развитие на устойчиво финансиране и възможностите за бъдещ растеж и интеграция в региона.", "date": "2020.01.21", "title": "Стоян Мавродиев: ББР ще инвестира най-малко 15% от кредитния си портфейл в екологични проекти"}
{"url": "http://epicenter.bg/article/BABH-ustanovi-tri-pratki-s-ptiche-meso-ot-Polsha--zamarseno-sas-salmonela-/204509/4/0", "text": "Българска агенция по безопасност на храните (БАБХ) установи три пратки с птиче месо от Полша за България, замърсено със салмонела. Това съобщиха от пресцентъра на БАБХ.    Цялото количество е 37 150 кг охладено цяло пиле и 12 900 кг охладено пилешко бутче. Месото е поставено под забрана и не е допуснато търгуването му на българския пазар. Резултатите от пробите са получени на 20 януари 2020 г.    То е проверено във връзка със засиления контрол на Агенцията върху пратките с птиче месо и субпродукти с произход Полша, предназначени за България. Установената салмонела е от щам, който не е патогенен за човешкия организъм.    Изготвена е нотификация по системата за бързо съобщаване на храни и фуражи (RASFF) за уведомяване на полските компетентни власти за откритото замърсяване.  ", "date": "2020.01.21", "title": "БАБХ установи три пратки с птиче месо от Полша, замърсено със салмонела "}
{"url": "http://epicenter.bg/article/Emil-Radev-pred-EP--Ne-narushavame-evrozakonite-sas-spryanoto-finansirane-na-VEI/204512/4/0", "text": "България не нарушава европейското законодателство със спирането на финансовите инструменти за подпомагане за малките производители на електроенергия от възобновяеми енергийни източници (ВЕИ). Тази позиция застъпи българският евродепутат от ЕНП/ГЕРБ Емил Радев по време на обсъждане в Комисията по петиции в ЕП. Повод за изказването му беше петиция за предполагаемо нарушение на европейското право от страна на България във връзка със схемите за подпомагане на малките ВЕИ, съобщават от пресцентъра на ГЕРБ.   Емил Радев се позова на становище на Европейската комисия, според която европрепоръките са спазени и не се налага предприемането на каквито и да е мерки по този въпрос спрямо България. „Няма нарушение на Директива 2009/28/ЕО. Това става ясно и от отговора на Европейската комисия до Европейския парламент, получен на 29 март 2019 г.“, коментира българският евродепутат. Петицията е внесена след прекратяването на програмата за подпомагане на 324 малки ВЕИ у нас. Мерките, предприети от държавата, целят понижаване на цената на електроенергията. Според автора на петицията обаче подобна промяна в ценообразуването представлява явно нарушение на европейското законодателство. Съгласно действащата европейска директива, „основното условие за разработването на мерки като схеми за подпомагане е държавите-членки да гарантират, че делът на възобновяемата енергия е равен или надвишава индикативната цел”. „Делът на възобновяемите енергийни източници в България през 2017 г. (18,7%) надвишава предвидената индикативна цел за 2015-2016 г. (12,4%) и дори националната цел за 2020 г. (16%)“, отчете Емил Радев. Той припомни, че към момента се постига съответствие между прилаганите насърчителни схеми и насоките в енергийната политика на ЕС за интегрирането на пазара на енергия от възобновяеми източници. След дискусията, проведена в ресорната комисия, беше решено петицията да се изпрати за становище и до Комисията по промишленост, изследвания и енергетика.", "date": "2020.01.21", "title": "Емил Радев пред ЕП: Не нарушаваме еврозаконите със спряното финансиране на ВЕИ"}
{"url": "http://epicenter.bg/article/-pe-ite-chyzhdectpanni-invectitsii-po-cveta-ce-cpinaxa-do--pizicno-nivo/204547/4/0", "text": "Πpeĸитe чyждecтpaнни инвecтиции пo cвeтa нaмaлявaт зa чeтвъpтa пopeднa гoдинa пpeз 2019 г. дo нaй-ниcĸoтo cи нивo oт дeceтилeтиe, пoĸaзвaйĸи зaбaвянe нa глoбaлизaциятa, пишe Тhе Wаll Ѕtrееt Јоurnаl, цитиран от money.bg.    Дaннитe нa Unіtеd Nаtіоnѕ Соnfеrеnсе оn Тrаdе аnd Dеvеlорmеnt (Unсtаd) пocoчвaт, чe пpeз 2019 г. пpeĸитe чyждecтpaнни инвecтиции (ΠЧИ) ca нaмaлeли дo $1,39 тpилиoнa oт $1,41 тpилиoнa. Cпaдът oт 1% oзнaчaвa, чe тe нaмaлявaт дo нaй-ниcĸoтo cи нивo oт 2010 г., ĸoгaтo бизнecът oтлoжи плaнoвeтe cи зa eĸcпaнзия зapaди финaнcoвaтa ĸpизa.    Haмaлявaнeтo нa инвecтициитe пoĸaзвa, чe пpoцecът пo глoбaлизaциятa зaбaвя тeмп. Πpeз 80-тe гoдини нa минaлия вeĸ мнoжecтвo ĸoмпaнии зaпoчнaxa мeждyнapoдни oпepaции. Ho пpoдължилaтa пoчти двe гoдини тъpгoвcĸa вoйнa мeждy CAЩ и Kитaй пoвдигнaxa въпpocи oтнocнo нaдeжднocттa нa вepигитe зa дocтaвĸи. Увeличиxa ce и пpoвepĸитe, ĸoитo пpaвитeлcтвaтa пpaвят нa чyждecтpaннитe ĸoмпaнии, ĸoитo иcĸaт дa пpидoбият мecтнo дpyжecтвo.    Peдицa иĸoнoмиcти пocoчвaт, чe глoбaлизaциятa e пoмoгнaлa нa иĸoнoмичecĸия pacтeж пo тpи нaчинa: пpeмecтвaнe нa пpoизвoдcтвoтo тaм, ĸъдeтo тpyдът e нaй-eвтин; пoдĸpeпилa e ĸoнĸypeнциятa; и e paзпpocтpaнилa нoви тexнoлoгии и нoy-xay пo cвeтa.    Unсtаd пocoчвaт, чe няĸoи oт чyждecтpaннитe инвecтиции oтpaзявaт peшeниятa нa бизнeca дa пpeмecтят пpoизвoдcтвoтo cи нa нoви лoĸaции зapaди митaтa, a нe paзшиpeниe нa oбщия ĸaпaцитeт, ĸoeтo пoдcĸaзвa, чe зaбaвянeтo мoжe и дa e пo-cepиoзнo.    Дaннитe coчaт, чe ΠЧИ в югoизтoчнa Aзия ca нapacнaли c 19% дo $177 милиapдa, вĸлючитeлнo 42% pъcт в Cингaпyp и 12% в Индoнeзия.    ΠЧИ в CAЩ нaмaлявaт минимaлнo c $3 милиapдa дo $251 милиapдa, a в Eвpoпa ce cpивaт c 15%. Bъв Beлиĸoбpитaния cпaдът e 6%. Дaннитe нa БHБ зa пъpвитe 11 мeceцa нa 2019 г. coчaт, чe пpeĸитe чyждecтpaнни инвecтиции дocтигaт €989 милиoнa, пpи €522 милиoнa гoдинa пo-paнo. Pъcтът ce дължи нa знaчитeлно увеличение нa ĸaпитaлитe пoд фopмa нa дългoви инcтpyмeнти, пpeдocтaвeни oт ĸoмпaниитe-мaйĸи нa poднитe дpyжecтвa.", "date": "2020.01.21", "title": "Πpeĸитe чyждecтpaнни инвecтиции пo cвeтa ce cpинaxa дo ĸpизиcнo нивo"}
{"url": "http://epicenter.bg/article/Evpopa-gybi--11-miliapda-godishno-zapadi-cdel-ata-mezhdy-Bashington-i--e-in/204548/4/0", "text": "Oбeщaниeтo нa Kитaй дa yвeличи внoca oт Cъeдинeнитe aмepиĸaнcĸи щaти в paмĸитe нa нacĸopo пoдпиcaнoтo тъpгoвcĸo cпopaзyмeниe мoжe дa cтpyвa нa Eвpoпeйcĸия cъюз oĸoлo $11 милиapдa пpeз cлeдвaщaтa гoдинa, пишe Вlооmbеrg, цитирана от money.bg.    \"Aĸo тъpгoвcĸитe paзxoди и цeнитe нe ce пpoмeнят, ĸитaйcĸият внoc oт CAЩ щe дoйдe зa cмeтĸa нa тpeти cтpaни\", пocoчвa гepмaнcĸият инcтитyт Кіеl Іnѕtіtutе fоr thе Wоrld Есоnоmу.    B изcлeдвaнe, пyблиĸyвaнo тaзи ceдмицa, се изчиcлявa ĸaĸви paзxoди щe бъдaт paзпpeдeлeни зa oтдeлнитe тъpгoвcĸи пapтньopи, ĸoгaтo cпopaзyмeниeтo влeзe в cилa. Зaĸлючението е, чe e \"мнoгo вepoятнo\" EC дa тpябвa дa ce paздeли c чacт oт \"пaзapния cи дял\".    Гepмaния и Фpaнция щe пocтpaдaт ocoбeнo тeжĸo, ĸaзвaт aвтopитe нa дoĸлaдa. Heгaтивнитe eфeĸти щe ce yceтят нaй-вeчe пpи caмoлeтитe, aвтoмoбилитe, индycтpиaлнoтo и мeдицинcĸo oбopyдвaнe, фapмaцeвтичнитe пpoдyĸти и зeмeдeлcĸитe cтoĸи.    Πpoгнoзaтa идвa, cлeд ĸaтo нa 15 янyapи Πeĸин и Baшингтoн пoдпиcaxa тъpгoвcĸo cпopaзyмeниe, ĸoeтo пpeдвиждa pъcт нa внoca нa cтoĸи oт Щaтитe c $200 милиapдa пpeз cлeдвaщитe двe гoдини. Πpитecнeниятa, чe Kитaй щe ĸyпyвa пoвeчe oт CAЩ и пo-мaлĸo oт дpyги cтpaни, нe ce пoявявaт caмo нa Cтapия ĸoнтинeнт. Изнocът oт Apжeнтинa, Бpaзилия и Aвcтpaлия cъщo щe нaмaлee.    Oптимиcтитe твъpдят, чe oт цялocтнoтo пoдoбpeниe нa тъpгoвcĸaтa cpeдa пo cвeтa щe ce възпoлзвaт и тpeти cтpaни, нo aвтopитe нa дoĸлaдa пocoчвaт, чe бeз нaмaлявaнe нa cъщecтвyвaщитe митa, възмoжнocттa Kитaй дa ĸyпyвa пoвeчe e oгpaничeнa.    Cпopeд нacтoящaтa cдeлĸa, cпopeд Кіеl, дeлът нa CAЩ в ĸитaйcĸия внoc щe нapacнe oт 10% пpeз 2017 г. дo 15% пpeз 2021 г., дoĸaтo тoзи нa EC щe нaмaлee oт 16% нa 15%. Зa ocтaнaлaтa чacт нa cвeтa нaмaлeниeтo щe e oт 74% нa 70%.    EC в мoмeнтa paзглeждa cдeлĸaтa и щe пpeцeни дaли тя нe нapyшaвa пpaвилaтa нa Cвeтoвнaтa тъpгoвcĸa opгaнизaция.", "date": "2020.01.21", "title": "Eвpoпa гyби $11 милиapдa гoдишнo зapaди cдeлĸaтa мeждy Baшингтoн и Πeĸин"}
{"url": "http://epicenter.bg/article/Prof--Oleg-Asenov-predstavi-tol-sistemata-pred-Konfederatsiyata-na-avtobusnite-prevozvachi/204549/4/0", "text": "Проф. Олег Асенов, член на Управителния съвет на Агенция „Пътна инфраструктура“, представи възможностите на тол системата по покана на Общото събрание на Конфедерацията на автобусните превозвачи, което се проведе в Пловдив. Това съобщиха от Агенция \"Пътна инфраструктура\". Той припомни, че на среща при премиера Бойко Борисов с представители на браншовите организации и на изпълнителната власт беше решено търговската експлоатация на тол системата за тежките автомобили над 3,5 тона да стартира от 1 март 2020 г., а таксите да бъдат съобразени с предложенията на превозвачите. До 12 февруари продължава общественото обсъждане на проекта за промяна на тарифите, след което предстои да бъдат одобрени с решение на Министерския съвет. Тол системата ще стартира с такси за около 3100 км автомагистрали и първокласни пътища, отбеляза проф. Асенов пред Конфедерацията на автобусните превозвачи. „Съгласихме се с обективната действителност, която ни представяте. Целта е да се преодолее липсата на достатъчно финансови средства за изграждането и поддържането на пътната инфраструктура като се въведе справедливият принцип този, който руши повече, да плаща повече“, каза още той. В началото на февруари превозвачите ще могат да използват тол калкулатора на сайта на Националното тол управление www.bgtoll.bg, който ще бъде пренастроен, съгласно новите такси в тарифата. Таксуването чрез електронната система в България е автоматично като отчитането на изминатото разстояние по платената пътна мрежа може да стане по два начина – с бордово устройство или с маршрутна карта. В случай, че иска да ползва бордово устройство, превозвачът трябва да сключи договор с Национален доставчик на услуга. Не всички GPS тракери могат да служат за отчитане на тол сегменти, защото трябва да притежават прецизност, така че да отчитат и най-късия тол сегмент (малко над 300 м). На сайта www.bgtoll.bg има списък с фирмите доставчици на декларирани данни, чието оборудване отговаря на изискванията. АПИ ще изчислява дължимата сума, след като получи данните за изминатия тол сегмент и ще задължава националния доставчик на услуга, а пък той превозвачите, обясни проф. Асенов пред Общото събрание на КАП. „Сумата, която ще плащате, ще отива в държавния бюджет, държавният интерес е защитен. Всяка сума при нас ще се записва, така че няма как да се злоупотребява с тол таксите“, обърна се той към превозвачите. Проф. Асенов посочи, че от декември 2019 г. се провеждат тестове с монтирани бордови устройства и реално изминати маршрути, и резултатите от тях са публикувани на сайта на Националното тол управление. Маршрутната карта ще може да се купува от познатите канали за е-винетки. Тестове на служителите на Националното тол управление показват, че тя може да се издаде и за три минути. Чрез нея ще може да се предплаща за изминаването на точно определен маршрут като се задават начална и крайна точка и до четири междинни точки, по желание, обясни проф. Асенов. Регистрираните потребители, които попълнят информация за електронния си адрес, могат да купят маршрутна карта до седем дни предварително, а тези, които не са регистрирани – до 23:59 ч. на деня, следващ покупката. Шофьорът ще има 24 часа, за да измине определения предварително маршрут от момента на активирането на картата.  ", "date": "2020.01.21", "title": "Проф. Олег Асенов представи тол системата пред Конфедерацията на автобусните превозвачи"}
{"url": "http://epicenter.bg/article/Ot-dnes-TsGM-shte-izprashta-saobshtenie-na-shofyorite--chiito-avtomobili-sa-v-nakazatelen-parking/204479/3/0", "text": "От днес Центъра за градска мобилност започва да изпраща есемес на шофьорите, чиито автомобили са репатрирани на наказателен паркинг заради неправилно паркиране, съобщи БНР.   Изпълнителния директор на ЦГМ Румяна Милова уточни, че текстови съобщения ще получават онези водачи, чиито телефони са в базата им данни: \"От телефон 1902 ще получават есемес, като това съобщение ще съдържа информация за това къде се намира автомобилът им, т.е. на кой наказателен паркинг и съответния адрес на наказателния паркинг. Смятаме, че по този начин ще се избегне стресът на всеки един водач, който в момента, в който установи, че му липсва автомобила му, ще бъде притеснен за това дали не е откраднат\".   „Колкото повече престоява автомобилът на наказателен паркинг, толкова повече собственикът трябва да заплати за освобождаването му. Не са малко случаите, в които собственикът установява липсата на автомобила след няколко дни и имаме случаи, в които коли остават на паркинга, защото собственикът няма възможност да заплати натрупаната сума“, обясни директорът на ЦГМ за Агенция \"Фокус\". Румяна Милова каза още, че услугата към този момент може да се достави на около 90% от собствениците, защото съобщение на телефона ще получат тези, които са заплащали паркиране в зона със SMS, а именно по такъв начин ЦГМ открива телефонен номер, на когото да изпрати информация за репатриран автомобил.   От Центъра за градска мобилност уточняват, че водачи, чиито телефонни номера липсват в базата данни, ще могат да се информират от сайта на ЦГМ или на телефон 0700 13 233.", "date": "2020.01.21", "title": "От днес ЦГМ ще изпраща съобщение на шофьорите, чиито автомобили са в наказателен паркинг"}
{"url": "http://epicenter.bg/article/Zadarzhaha-35-godishen-mazh-za-palezha-v-kashtata-na-Iren-Savova-/204484/3/0", "text": "35-годишен мъж е задържан за палежа в къщата на известния адвокат Ирен Савова в Ихтиман. Той е с множество криминални прояви, съобщи Нова телевизия.    Младият мъж е в ареста за 24 часа, но прокуратурата ще иска удължаване на задържането. По информация на NOVA се разследва поръчка. Има данни, че я е следил известно време.    Припомняме, че палежът бе извършен на 15 януари около 3 часа сутринта. Ирен Савова бе адвокат на държавата по делото за Царските имоти, както и на Биляна Петрова по делото „Иванчева”.", "date": "2020.01.21", "title": "Задържаха 35-годишен мъж за палежа в къщата на Ирен Савова "}
{"url": "http://epicenter.bg/article/Ot-MVR-ne-otkriha-danni-za-izvarsheni-prestapleniya-v-doma-v-Gorsko-Kosovo-/204485/3/0", "text": "Продължава проверката на Окръжната прокуратура във Велико Търново в дома за хора с деменция в Горско Косово в община Сухиндол. Междинните данни от проверката, възложена на Областната дирекция на МВР, сочат, че няма данни за извършени престъпления, довели до смъртта на 24 човека в дома през миналата година, съобщи БНР.    “На този етап няма образувани досъдебни производства за умишлени или непредпазливи действия от длъжностни лица за смъртта на 24 жени и мъже през миналата година в дома за хора с деменция в Горско Косово“, заяви окръжният прокурор на Велико Търново Христо Христов.    Изчакват се докладите от проверките в дома на Регионалната здравна инспекция и на Инспектората на Агенцията за социално подпомагане, поясни прокурор Христов и подчерта, че при най-малките съмнения за смъртта на някой от домуващите, може да се стигне до ексхумация.    Проверката започна на 3-ти януари тази година след сигнал на обмудсмана Диана Ковачева за лоши санитарно-битови условия и за високата смъртност в дома в Горско Косово", "date": "2020.01.21", "title": "От МВР не откриха данни за извършени престъпления в дома в Горско Косово "}
{"url": "http://epicenter.bg/article/Geshev-razporedi-spetsialen-nadzor-za-razsledvaniyata-na-prestapleniya-protiv-zdraveto-i-okolnata-sreda/204495/3/0", "text": "Днес, 21.01.2020 г., главният прокурор Иван Гешев разпореди на апелативните прокуратури в София, Пловдив, Варна, Бургас и Велико Търново вземане на специален надзор на образуваните досъдебни производства за престъпления, свързани с управлението на отпадъци не по установения ред и пренасянето им през границите на страната съгласно изискванията на Закона за управление на отпадъците и Закона за околната среда и водите. Това съобщиха от пресцентъра на  . Главният прокурор е указал на административните ръководители на апелативните прокуратури да вземат на специален надзор и всички досъдебни производства образувани по данни на МВР и ДАНС, събрани в хода на извършваната от тях съвместна проверка.    Припомняме, че на 06.01.2020 г. по разпореждане на главния прокурор е възложено на Министерството на вътрешните работи и на Държавна агенция „Национална сигурност“ съвместна проверка за спазване изискванията на Закона за управление на отпадъците и Закона за околната среда и водите.    Указано е при необходимост от съдействие с чуждите съдебни власти и по-конкретно с тези на Република Италия, съответните наблюдаващи прокурори да осъществяват международното правно сътрудничество – изпращане на ЕЗР, чрез Националното бюро в Евроджъст.", "date": "2020.01.21", "title": "Гешев разпореди специален надзор за разследванията на престъпления против здравето и околната среда"}
{"url": "http://epicenter.bg/article/Konsulat-ni-v-Myunhen-obvinen-v-prestaplenie-po-sluzhba-kato-shef-na-razuznavaneto/204510/3/0", "text": "Военно-окръжната прокуратура в София повдигна обвинение на консула ни в Мюнхен Драгомир Димитров за извършено от него престъпление по служба по времето, когато е бил председател на Държавна агенция „Разузнаване“. Според държавното обвинение в период от 14 юли до 9 август 2016 г. Димитров е нарушил служебните си задължения, като \"не е организирал и не контролирал дейностите по Защита на класифицираната информация в Държавна агенция „Разузнаване“, с цел да набави облага за определено дружество в размер на 91 500 евро\". \"От това са настъпили немаловажни вредни последици – осъществен нерегламентиран достъп до класифицирана информация по смисъла на Закона за защита на класифицираната информация\", съобщават още от прокуратурата.   Към момента Димитров е на свобода под парична гаранция от 5000 лева.   От прокуратурата казаха за NOVA, че не могат да предоставят повече информация по казуса, тъй като цялото разследване представлява държавна тайна.   Драгомир Димитров е шеф на Държавна агенция \"Разузнаване\" (ДАР) в периода 2012 - 2018 г. по време на първите два кабинета \"Борисов\" и кабинета \"Орешарски\". Според прокуратурата той е извършил престъпленията в периода 14.07.2016 - 09.08.2016 г.   Димитров бе преназначен по новия закон през 2015 г. с президентски указ на тогавашния държавен глава Росен Плевнелиев, а 5-годишният му мандат трябваше да изтече през 2020 г. Изненадващо обаче напусна поста си през юли 2018 г.   Министерството на външните работи е уведомено от Прокуратурата на Република България, че предстои повдигане на обвинение спрямо служител от дипломатическата служба. Това съобщиха от пресцентъра на МВнР.   Самият служител оказва съдействие на органите на държавното обвинение. Към момента няма основания за предприемане на действия от страна на работодателя, тъй като от съобщението на прокуратурата става ясно, че обект на проверка са действия, извършени от служителя преди назначаването му в дипломатическата служба.  ", "date": "2020.01.21", "title": "Прокуратурата обвини бившия шеф на разузнаването в престъпление по служба"}
{"url": "http://epicenter.bg/article/Poredna-izmama--Falshiv-sayt-reklamira-lekarstva-sas-staroto-logo-na-BNT/204534/3/0", "text": "БНТ съобщава, че фалшив сайт използва старото лого на обществената телевизия, за да рекламира лекарство за хипертония. В интернет пространството се е появил пореден опит за измама чрез спекулация с интервю от репортер на БНТ.   Подвеждащото съдържание на рекламата гласи, че може да намерите повече информация в редакцията на БНТ, освен това е публикувано и фалшиво интервю със създателя на лекарството, проведено уж от репортер на държавната медия.    Страницата на дистрибутора на медикамента също напомня на графичната визия на сайта на БНТ, а в началото е поставено и старото лого на телевизията.    БНТ категорично предупреждава потребителите, че не участва в рекламата и дистрибуцията на всякакъв тип лекарствени продукти, а опитите за манипулация от името на медията са нарушение на закона и подлежат на санкция от наказателните органи.    ", "date": "2020.01.21", "title": "Поредна измама: Фалшив сайт рекламира лекарства със старото лого на БНТ"}
{"url": "http://epicenter.bg/article/Poiskaha-po-20-g--zatvor-za-mashinistite-na-vlaka-po-deloto--quot-Hitrino-quot-/204544/3/0", "text": "Делото \"Хитрино\" върви към финал, съобщава Нова телевизия. В Окръжния съд в Шумен адвокатите на пострадалите и обвиняемите машинисти представиха своите пледоарии. От Окръжната прокуратура поискаха наказание, близко до максимума, който е 20 години затвор. Толкова поиска и адвокатът на пострадалите Николай Димитров. От защитата пък настояха за оневиняване на машинистите Димитър Михнев и Радослав Петков.    Според адвокатите причина за инцидента е състоянието на железопътната инфраструктура. Те са обвинени в причиняването на смъртта на 7 души при жп инцидента в Хитрино на 10 декември 2016 г. Тогава управляваният от тях товарен влак дерайлира, последва изтичане на газ и взрив, които нанесоха множество поражения.    \"Първопричината за настъпилия инцидент е високата скорост, с която се е движела неуправляемо влаковата композиция. Всичко друго са последствия – дерайлирането, взривът и запалването\", каза още адвокатът на пострадалите Николай Димитров.    \"Продължаваме да чакаме справедливост. Изминаха три години и все още няма решение. Те няма да върнат нищо назад, но нека да си получат заслуженото, защото ние ще страдаме цял живот\", заяви Шенай Ахмедова, която загуби сина си и съпруга при трагичния инцидент. ", "date": "2020.01.21", "title": "Поискаха по 20 г. затвор за машинистите на влака по делото \"Хитрино\""}
{"url": "http://epicenter.bg/article/Geshev-naredi-izvanredna-proverka-na-razsledvaniyata-sreshtu-obvinyaemi-s-dve-i-poveche-visyashti-dela/204546/3/0", "text": "Главният прокурор Иван Гешев разпореди на административните ръководители на прокуратурите да извършат извънредна проверка на разследванията срещу обвиняеми с две и повече досъдебни производства и да повишат ефективността на взаимодействието с МВР по тези дела. Това съобщиха от пресцентъра на  .    Окръжните и районните прокуратури следва да извършват периодични тематични проверки, които да включват анализ на състоянието и динамиката на досъдебните производства срещу обвиняеми с две и повече дела и контрол за срочността на приключването им.    На наблюдаващите прокурори е указано да осигурят приоритетно и бързо провеждане на досъдебните производства срещу един и същ обвиняем, включително чрез предприемане на необходимите мерки за формиране на екипи.    Възложено е същите да вземат адекватни на обществената опасност на престъпленията и на личността на обвиняемия мерки за неотклонение и други мерки за процесуална принуда.    Наблюдаващите прокурори следва да преценяват за всеки конкретен случай необходимостта от внасяне на искане в съда за вземане на мярка за неотклонение „задържане под стража“ или „домашен арест“, както и да указват на съответните поделения на МВР провеждане на действия свързани с противодействие на битовата престъпност съгласно съответната им функционална компетентност.    В случаите на констатирани нарушения при неспазване на съответната мярка за неотклонение и укриване от органите на досъдебното производство, наблюдаващите прокурори следва да предприемат действия за замяна на наложената мярка с по-тежка.", "date": "2020.01.21", "title": "Гешев нареди извънредна проверка на разследванията срещу обвиняеми с две и повече висящи дела"}
{"url": "http://epicenter.bg/article/Nashi-boytsi-uchastvat-v-savmestnata-balgaro-amerikanska-podgotovka--Combined-Resolve-XIII--v-Germaniya-/204539/2/0", "text": "В Многонационалния център за съвместна подготовка на Сухопътните войски на САЩ в Европа в Хоенфелс, Германия, започна първата за тази година съвместна ротационна подготовка „Combined Resolve XIII“ с участието на български военнослужещи от Сухопътните войски. Това съобщиха от пресцентъра на министерството на отбраната.    Тя ще се проведе до 5 февруари и в нея участват 90 военнослужещи от 1-ва механизирана рота от състава на Единния център за начална подготовка в Плевен с 10 бойни машини на пехотата (БМП-23).    По време на съвместната подготовка българското формирование е включено в състава на американски батальон. Командир на ротата е капитан Евгени Петров, а старши национален представител е майор Велин Кехайов от Единния център за начална подготовка.    Съвместната българо-американска подготовка включва курс за обучение на специалисти и инструктори и полево учение „Force on Force”.    Вчера българските военнослужещи проведоха занятие за даване на допуск за управление на високопроходима многоцелева колесна машина (HMMWV) и на лекотоварен военен камион (LMTV).  ", "date": "2020.01.21", "title": "Наши бойци участват в съвместната българо-американска подготовка „Combined Resolve XIII“ в Германия "}
{"url": "http://epicenter.bg/article/Boryana-Dimitrova--Pernik-e-edno-ot-nay-tezhkite-izpitaniya-za-pravitelstvoto-/204541/2/0", "text": "“Това е едно от най-тежките изпитания, пред които е било изправяно правителството в този си мандат. В същото време ситуацията е в развитие. Възможно е анализите, които правим днес, само след 10-15 дни, в зависимост от развитието на кризата, да се окажат неактуални“. Това каза пред БНР социологът от “Алфа Рисърч“ Боряна Димитрова.    “Последното проучване е от декември 2019 г. Тогава имахме първи сигнали за водната криза, но не е било специален предмет на проучване. Нека да кажа, че дори и да няма специално проучване, мисля че и с просто око се вижда изключителната обществена чувствителност по темата“, каза тя и допълни:      “На първо място, това е проблем с изключително висока обществена чувствителност. Всичко, което засяга непосредствено живота, здравето и всекидневието на хората има висока чувствителност и тя касае не само Перник, касае вече и столичани. Смятам, че и правителството си дава сметка за този проблем. Вторият аспект на проблема това са дефицитите - много сериозните проблеми в управленско-административния капацитет и управлението на целия този сектор. И третият проблем, който не бива да подценяваме, това са политическите измерения – внесеният вече вот на недоверие от страна на БСП, който в настоящия момент изглежда с много по-голяма степен на вероятност да не мине, да не доведе до падане на правителството“.      “Желанието да бъде намерен виновник е едно обществено очакване при толкова сериозна криза и проблем. Още повече за нещо, което и всеки неспециалист е убеден - че няма как за 24 часа да изчезне водата от този язовир. Това са били системни нарушения, някакви правила за управление на сектора“.    “С решението, което предлага правителството - за изграждане на този допълнителен водопровод, който да свърже София с Перник - изглежда сякаш има известно успокояване“, посочи още Димитрова и поясни:    “Но всичко зависи от начина, по който ще проработи това решение“.", "date": "2020.01.21", "title": "Боряна Димитрова: Перник е едно от най-тежките изпитания за правителството "}
{"url": "http://epicenter.bg/article/Borisov-razgovarya-s-Ilham-Aliev-za-azerski-investitsii-v-gazorazpredelitelnata-ni-sistema-/204545/2/0", "text": "Министър-председателят Бойко Борисов проведе среща с президента на Азербайджан Илхам Алиев. Двамата разговаряха в рамките на Годишната среща на Световния икономически форум в Давос, съобщиха от правителствената информационна служба.    Премиерът Борисов отбеляза, че сътрудничеството между България и Азербайджан е достигнало до стратегическо равнище в областта на енергетиката през последните години.    „Наш общ приоритет е диверсификацията на източниците и маршрутите и гарантиране сигурността на енергийните доставки за Европа“, заяви българският министър-председател.    Борисов добави, че България винаги е подкрепяла изграждането на Южния газов коридор, неразделна част от проекта е и интерконекторът Гърция-България, чрез който страната ни ще получава азербайджански природен газ. В тази връзка премиерът Борисов информира президента Алиев за напредъка по газопровода между Гърция и България, който се очаква да бъде изграден в края на годината.    В продължение на разговорите от миналата година в Азербайджан, двамата обсъдиха и възможността азерската нефтена компания СОКАР да започне инвестиции в газоразпределителната система на България в населените места - с две цели – чистота на въздуха и конкурентоспособност.    Премиерът Борисов изрази очакване в скоро време азербайджанската страна да ни запознае с официалните резултати от проучването на газовия сектор у нас, което възложиха и с последващите техни стъпки и действия. Българският министър-председател изрази оптимизъм относно възможността СОКАР да започне инвестиции в газоразпределението в нашата страна.    Борисов и Алиев бяха единодушни, че съвместната работа на двете страни в сферата на енергетиката ще продължи, за да се гарантират доставките на природен газ за региона на ЕС на конкурентни цени.  ", "date": "2020.01.21", "title": "Борисов разговаря с Илхам Алиев за азерски инвестиции в газоразпределителната ни система "}
{"url": "http://epicenter.bg/article/DAMTN--Nivoto-na-yazovir--quot-Beli-Iskar-quot--se-poddarzha-na-nivo-2-metra-pod-kota-preliven-rab-/204550/2/0", "text": "Във връзка с високия обществен интерес към техническото състояние на стената и съоръженията към нея на язовир „Бели Искър“, компетентният по техническия надзор държавен орган Държавна агенция за метрологичен и технически надзор (ДАМТН) предоставя следната информация:    Последната проверка на техническото състояние на язовир „Бели Искър“ е изпълнена извънредно от служители на ДАМТН на 02.01.2020 г. При проверката са анализирани данни от три визуални огледа и технически измервания от контролни датчици на стената и съоръженията към нея, изпълнени от сформирана група от специалисти. Оперативният анализ на извършените измервания е показал, че няма наличие на изменения от базовите отклонения при контрола на съоръженията.    В резултат на извънредната проверка са направени следните констатации:    Нивото на язовира се поддържа, съгласно предписаната кота под 1876,0 м. (Предписанието е дадено след проведен Технически експертен съвет през септември 2016 г.) В момента на инспекцията, водното ниво е било на кота 1869,72 м., завиреният обем е бил 8 871 100 куб. м. и е било подавано водно количество по напорна деривация 0,723 куб. м/сек.    Короната на язовира е била без видими нарушения. Водният откос и положената геомембрана са били без нарушения във видимата си част. Въздушният откос е бил без значими нарушения на повърхностния бетон (в сравнение с предходни огледи). Преливникът (траншеен с двустранно преливане) е бил без видими нарушения, като е бил с отворени 8 бр. таблени затвори. Бързотокът е бил без видими нарушения. В изправност са били основният изпускател и затворните органи към него.    Съгласно анализ на техническото състояние от 2016г., състоянието на язовирната стена и съоръженията към нея е определено като „неизправно – частично работоспособно“. В тази връзка, към момента се изпълнява предписанието: „Водното ниво да се поддържа не по-високо от кота 1876.00 м (2.0 м под кота преливен ръб)“, със срок на изпълнение – постоянен, до реконструкция на язовирната стена.    Текущият мониторинг на язовирната стена и съоръженията към нея продължава в съответствие с Програмата за технически контрол.  ", "date": "2020.01.21", "title": "ДАМТН: Нивото на язовир \"Бели Искър\" се поддържа на 2 метра под кота преливен ръб "}
{"url": "http://epicenter.bg/article/Obyaviha-gripna-epidemiya-v-Montana/204551/2/0", "text": "Регионалната здравна инспекция в Монтана обяви грипна епидемия в областта от днес, съобщиха от инспекцията.   От утре до края на седмицата учениците в региона излизат в грипна ваканция. Дали тя ще бъде продължена с още дни - ще се реши в края на седмицата в зависимост от броя на болните от грип в лекарските практики, които се следят.   През последните дни заболеваемостта от грип и остри респираторни заболявания в Монтанско е скочила рязко - с около пет пъти за седмица. В момента общата заболеваемост в региона е 273 на 10 000 души, като най-засегнати са децата от 5 до 15 години. Днес в някои класове в училищата е имало само по 2-3 деца, тъй като останалите са болни. При едно момиче на 15 години от Монтана е доказан вирусен грип, още десетина проби от други заболели пациенти са изпратени за анализ в национална лаборатория, обявиха от здравната инспекция в Монтана.   Заради грипната епидемия в Монтанско се налагат ограничения за събиране на много хора на едно място, за спиране на плановите операции в болниците, за женските и детските консултации и т.н.   Препоръчва се засилване на личната хигиена и по-често миене на ръцете след посещения на обществени места.", "date": "2020.01.21", "title": "Обявиха грипна епидемия в Монтана"}
{"url": "http://epicenter.bg/article/Borisov-s-podarak-ot-zamestnik-darzhavniya-sekretar-na-SASht-/204552/2/0", "text": "Като знак на приятелство и уважение между двете държави, заместник-държавният секретар по икономически растеж, енергетика и околна среда Кийт Крач ми подари специална монета от Държавния департамент на САЩ. Това написа премиерът Бойко Борисов във Фейсбук.    Борисов и Крач обсъдиха речта на американския президент Доналд Тръмп по време на форума в Давос, съобщи правителствената информационна служба.    „Имаше много оптимизъм в нея. Радвам се, че нашето стратегическо партньорство е точно в тези сфери, за които Тръмп говори - работни места, доходи, сигурност, мощна икономика“, отбеляза министър-председателят Бойко Борисов.   Българският премиер добави, че в Давос е разговарял с Иванка Тръмп, която е част от американската официална делегация на форума като съветник на президента. „Идеята, която тя има, е много важна за нашия регион и е в сферата на безработицата сред младите хора“, посочи Борисов.    Българският министър-председател акцентира пред заместник-държавния секретар на САЩ, че тази година в София ще се проведат две големи мероприятия - процесът „Акаба“, който страната ни организира с краля на Йордания и Берлинският процес, който България домакинства съвместно с Република Северна Македония.    В хода на разговора Бойко Борисов изтъкна още, че енергийният сектор дава широко поле за сътрудничество между България и САЩ. „Партньорството ни в тази област има потенциал да допринесе за укрепване на енергийната сигурност на страната ни и за диверсификация на енергийните източници и маршрути, включително посредством внос на втечнен природен газ при изгодни за България условия“, подчерта министър-председателят Бойко Борисов.    Той отбеляза, че страната ни високо оценява подкрепата на американските партньори за изпълнение на приоритетни инфраструктурни проекти като междусистемната газова връзка Гърция-България и проектирания терминал за втечнен природен газ при Александруполис.    „Запазване на ключовата роля на България на газовата карта на Европа е от стратегическо значение“, категоричен бе министър-председателят Бойко Борисов.     ", "date": "2020.01.21", "title": "Борисов с подарък от заместник-държавния секретар на САЩ (ВИДЕО)"}
{"url": "http://epicenter.bg/article/Prezidentat-na-Izrael-obeshta-na-Radev-ekspertna-pomosht-po-upravlenie-na-vodite-zaradi-problemite-u-nas/204554/2/0", "text": "На среща с президента на Израел Реувен Ривлин, наред с редица други въпроси, българският държавен глава Румен Радев постави въпроса за сътрудничество в сферата на управление на водите.   Това съобщи за   началникът на кабинета на президента Калоян Методиев. Двамата държавни глави се срещнаха в президентския дворец в Ерусалим.    България изпитва тежки проблеми в тази област, а Израел е напреднал, заявил Ривлин, изтъкнал възможностите на страната му за управление на водите и обещал експертна помощ.    Утре се очаква още конкретика по темата.    \"Това беше първата стъпка за поставяне на въпроса сред централните в двустранните отношения\", коментира началникът на кабинета на президента Калоян Методиев.    Българският държавен глава е в Държавата Израел по покана на израелския му колега президента Реувен Ривлин във връзка с отбелязването на 75-ата годишнина от освобождаването на Освиенцим и Деня за възпоменание на Холокоста.   Във възпоменателното събитие се очаква да участват над 40 държавни и правителствени ръководители от цял свят. Сред тях ще бъде и президентът на Русия Владимир Путин.   Двамата държавни глави обсъдиха двустранното партньорство в иновациите, сигурността и добрите практики в управлението на водните ресурси, съобщиха по-късно от прессекретариата на президента.    Двамата държавни глави отбелязаха отличните двустранни отношения между България и Израел, както и високия потенциал на партньорството в областта на иновациите, високите технологии и икономиката. Президентът Радев изрази надежда, че в скоро време ще бъде проведено третото съвместно заседание на правителствата на двете държави, на което да бъдат определени конкретни проекти от взаимен интерес.    Перспективите за развитие на Близкоизточния мирен процес, необходимостта от укрепване на стабилността в региона на Близкия Изток, както и доброто двустранно сътрудничество в областта на сигурността и борбата с тероризма, бяха сред акцентите на разговора.    Проблемите на България и водната криза в няколко български града също бяха обсъдени на срещата, като президентът Радев изрази интереса на страната ни към опита на Израел в използването и опазването на водните ресурси. Президентът Ривлин коментира постиженията на Израел в тази сфера и изрази готовност експерти от Израел да помогнат на България.    Водната криза в България беше сред темите на срещата на президента Румен Радев и с председателя на Кнесета Юли-Йоел Еделщайн. По-късно през деня българският президент и водената от него делегация ще се срещнат с ръководството на института „Яд Вашем“.    Утре българският държавен глава ще посети компанията, която управлява водните ресурси и отпадъците на Йерусалим, Центъра за мир и иновации “Перес“, както и компанията за автономни автомобили Mobilеye.   По време на посещението си в Израел българският държавен глава е придружаван от съпругата си Десислава Радева.  ", "date": "2020.01.21", "title": "Президентът на Израел обеща на Радев експертна помощ по управление на водите заради кризата у нас"}
{"url": "http://epicenter.bg/article/Borisov-razgovarya-v-Davos-s-prezidenta-na--quot-Lukoyl-quot--Vagit-Alekperov-/204557/2/0", "text": "В Давос разговарях с президента на „Лукойл“ Вагит Алекперов. Това написа във Фейсбук премиерът Бойко Борисов, който участва в Годишната среща на Световния икономически форум.    \"Изтъкнах сериозната работа на българското правителство за осигуряването на благоприятна бизнес среда, така че страната ни да продължи да бъде привлекателна дестинация за чуждестранните инвеститори. По време на срещата отбелязахме намерението на „Лукойл“ да развива дейността си в България\", написа още премиерът.   Премиерът Борисов изтъкна добрите резултати, които българската икономика е постигнала през изминалата година, както и повишаването на кредитния рейтинг на страната ни, съобщиха от правителствената информационна служба.    „България се развива устойчиво и това дава основание за по-голям оптимизъм от страна на инвеститорите и по-голямо доверие в нашата икономика“, отбеляза Борисов.    Министър-председателят Бойко Борисов изтъкна сериозната работа на българското правителство за осигуряването на благоприятна бизнес среда, така че страната ни да продължи да бъде привлекателна дестинация за чуждестранните инвеститори. Борисов даде пример с редица чужди компании, които откриха или разшириха производството си в България в рамките на миналата година.  ", "date": "2020.01.21", "title": "Борисов разговаря в Давос с президента на \"Лукойл\" Вагит Алекперов (ВИДЕО, СНИМКИ)"}
{"url": "http://epicenter.bg/article/Dimitar-Nikolov-poseti-bolnitsite-v-Burgas--v-koito-se-razhdat-detsa-i-chestiti-Babinden-na-meditsite/204558/2/0", "text": "Кметът Димитър Николов посети всички болници, в които се раждат бургаските деца, за да честити лично Бабинден на техните медицински екипи. Това съобщиха от пресцентъра на Община Бургас.    \"Като кмет и баща, сърдечно благодаря на екипите на УМБАЛ Бургас, УМБАЛ \"Дева Мария\" и МБАЛ \"Бургасмед\" - акушер-гинеколози, неанатолози, акушерки и медицински сестри - за всеотдайността, любовта и отговорността към най-благородната професия!    Пожелавам им здраве и нека помагат за раждането на още много бургаски бебета!    Честито на всички, които спазват традициите на Бабинден и празнуват този стар и вълнуващ български празник!\", каза кметът Димитър Николов.   ", "date": "2020.01.21", "title": "Димитър Николов посети болниците в Бургас, в които се раждат деца и честити Бабинден на медиците"}
{"url": "http://epicenter.bg/article/Yordanka-Fandakova--Gordeem-se-s-nashite-AG-bolnitsi--quot-Sv--Sofiya-quot--i--quot-Sheynovo-quot--/204559/2/0", "text": "\"Тази година бюджетът за здравеопазване, който залагаме, е 54,5 млн. лева, от тях 10,5 млн. лева са насочени за дофинансиране към всички общински болници. Първа АГ болница ще бъде дофинансирана с половин милион лева.\" Това каза днес кметът на София Йорданка Фандъкова, която присъства на отбелязването на Бабинден по стар стил с ритуала \"миене на ръце\", съобщиха от пресцентъра на Столична община.    Младата майка Дорина, акушерка в същата болница, изми ръцете на директора на болницата д-р Гергана Коларова, лекарите и колегите си, помагали при раждането на второто ѝ дете Катрин. Кметът на София Йорданка Фандъкова поздрави с празника всички лекари, акушери и сестри в болницата, а за Катрин подари икона на Св. София.    Общо 2291 са родените бебета през 2019 г. в Първа АГ болница „Света София“, а в болница „Шейново“ – другата общинска АГ болница, са 2153 деца.    \"Гордеем се с нашите болници \"Св. София\" и \"Шейново,\" каза кметът Фандъкова.    \"В \"Света София\" са инвестирани близо 2 млн. лева за ремонти и ново оборудване, но най-важни са лекарите и акушерите – каза също кметът. – И тази година Столичната община продължава да финансира донорската \"Инвитро\" програма, като по нея са родени 13 бебета.    През последните години обновихме изцяло отделенията по патология на бременността, неонатологичното отделение, както и отделението по хирургия на млечната жлеза и покрива на сградата. Закупено е и ново оборудване: ехограф, мамограф, лапароскопско оборудване.  ", "date": "2020.01.21", "title": "Йорданка Фандъкова: Гордеем се с нашите АГ болници \"Св. София\" и \"Шейново\" "}
