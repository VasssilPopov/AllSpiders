{"url": "http://epicenter.bg/article/Patriarh-Neofit-shte-oglavi-praznichnite-bogosluzheniya-za-Badni-vecher-i-Rozhdestvo-Hristovo/202284/2/0", "text": "Негово светейшество българският патриарх и Софийски митрополит Неофит ще отслужи богослужението на Бъдни вечер, на 24 декември, от 18.00 ч. в патриаршеската катедрала „Св. Александър Невски“.   Това съобщиха от Отдела „Връзки с обществеността“ при Светия синод на БПЦ-БП. На 25 декември, на Рождество Христово, патриарх Неофит ще оглави тържествената Света литургия от 9.30 часа в патриаршеската катедрала „Св. Александър Невски“.", "date": "2019.12.23", "title": "Патриарх Неофит ще оглави празничните богослужения за Бъдни вечер и Рождество Христово"}
{"url": "http://epicenter.bg/article/Prof--Ivo-Petrov--Nyama-da-ni-e-trudno-da-organizirame-palatkov-lager-na-mladite-lekari-/202234/2/0", "text": "Проф. Иво Петров: Няма да ни е трудно да организираме палатков лагер на младите лекари  Ако се върви по посока на конфронтация между различните участници в здравеопазния процес, няма да ни е трудно да организираме една група във Facebook и да имаме палатков лагер на младите лекари.    Това заяви в сутрешния блок на Нова телевизия проф. д-р Иво Петров, който коментира напрежението между протестиращите медицински специалисти и лекарите.    Той допълни, че младите лекари в момента взимат доста ниски заплати, а бъдещето на здравеопазването се крепи именно на тях.    Според него справедливата кауза е на път да се изроди в несъществуващ конфликт, който не е в услуга на никого, а някои от исканията са парадкосални. По думите му „демонизирането на лошите лекари, които взимат много пари, е абсурд”.    Професорът изрази несъгласие с тезата, че се наливат средства в система, която има течове, защото в последните 1-2 години години имало \"отрезвяване\" и ИА \"Медицински надзор\" е засилила проверките.", "date": "2019.12.23", "title": "Проф. Иво Петров: Няма да ни е трудно да организираме палатков лагер на младите лекари "}
{"url": "http://epicenter.bg/article/Desislava-Radeva/202239/2/0", "text": "Съпругата на президента Румен Радев Десислава написа поредно емоционално послание в личния си профил в социалната мрежа.    пита първата дама в навечерението на един от най-светлите християнски празници, Коледа - ден, свързан именно с благотворителност и милосърдие.    казва в заключение Радева.   Както винаги публикацията на президентската съпруга е придружена с песен. Този път видеото, което тя е добавила е на Godsmack, а песента е „Under your scars“ (в превод \"Под твоите белези\"). В хита също става дума за смисъла на живота и преживяното.    ", "date": "2019.12.23", "title": "Десислава Радева: Случвало ли ви се е да искате да помогнете и да не знаете как точно? "}
{"url": "http://epicenter.bg/article/Borisov-tragna-da-inspektira-remonta-na-patya-Krichim---Devin--Video-/202241/2/0", "text": "Ремонтът на пътя Кричим - Михалково – Смолян е извършен предсрочно. Това е изключително важен пробив за региона на Смолян - за бизнеса, за туризма, за големите заводи за минерална вода. Тук преди бяха дупка до дупка. Сега всичко е направено с бетон и с мрежи, за да можем да се предпазим, когато дойдат свлачищата. Този път ще се използва и за новия ГКПП „Рудозем – Ксанти“, който ще е готов догодина и ще бъде от изключителна полза за района. Това написа премиерът Борисов във Фейсбук.    „В Михалково разговарях с местните хора, които останаха доволни от ремонта на 36 км от пътя Кричим-Михалково-Смолян. В трасето са инвестирани над 52 млн. лв. Всеки, който е минавал по този път знае, че имаше изключително тесни участъци, по които не можеше да се завива. В момента дори и пешеходците се движат спокойно, заради разширенията и направени тротоари“, пише още в профила си премиерът.    Бойко Борисов отново подкара джипа. Той провери ремонта на пътя Кричим - Девин.   С него пътува  заместник-министърът на регионалното развитие и благоустройството Николай Нанков.    \"Това е третокласният път за Смолян през Михалково, Девин и Стойките, запозна го Нанков.    \"Весела Коледа да изкарате. Довършвайте днес и утре почивайте\", обърна се премиерът към работниците.    \"Всичко е нови мантинели, път, тук където по телевизиите даваха голямото свлачище\", остана доволен Борисов.    Ремонтните дейности по важния, макар и третокласен път, се извършват от няколко месеца, като шосето се разширява, правят се подпорни стени, както и нови водостоци. Мащабният ремонт там се наложи заради тесния пътен участък и падащите на платното скални късове, особено в участъка между Кричим и първия тунел. Обновяването на пътя струва близо 23 млн. лева.   \"Докато другите бърбореха ... Ето мрежи, за да можем да предпазим напролет като дойдат  срутищата“, коментира премиерът.    „Тук ли бяха скалите?“, попита Борисов. „Да, това беше много тежко срутище“, отбеляза Нанков.   „Тонове скална маса се изнесе и се направи тази подпорна стена. Вижте я скалата каква е. Тя пак ще пада, въпросът е да не пада на пътя“, поясни Борисов.   „Проби, качество на асфалт, направили сте?\", попита премиерът.    \"Тунелът е изцяло отремонтиран, 130 м е тунелът\", отчете още заместник-министър Нанков.   Над 300 000 кубика изкопана земна маса, десетки хиляди тона асфалт. 63 или 64 са паркингите на двата лота, разказа Нанков.    \"Тук много рибари идват\", отчете Борисов. \"Дано паднат дъждове, виж колко са празни язовирите\",  каза премиерът.   После джипът се спря при работници - „Добър ден!, поздрави той. „Как си, действате, днес ще го приключиме“, каза премиерът и пожела весели празници на хората.   \"Виж Нанков, като ви казах да се разплатим за Коледа и Нова година, фирмите да си платят на работниците, сега щяха да ни викат \"Дайте пари\", обърна се Борисов към Николай Нанков. Той пък определи пътя като един от най-живописните в България. \"Смолян е единствената област без първокласен път\", заяви Нанков.   \"Сега Родопите, КПП-ата с пътищата и наред с всичко останало, което се прави -\"Хемус\", Видин, Северозападна България.   „Да видим колко време ще издържат мантинелите и колко време ще изкарат преди да им откраднат котешките очички. Запомнете датата и да видим. Вечерно време, като светнат с фаровете, става като самолетна писта, спират и ги свалят. Не мога да си го обясня това“, каза Борисов.   Над 30 км мантинели пазят дерето. Рудозем - Ксанти е изключително важен пункт. ТИР след ТИР вървеше по този път.    „Виж, целият път е с бетонни стени\", възхити се премиерът.   \"От коя партия е кметът на Михалково, не се сещам. Нанков, ти знаеш ли?\", попита спътниците си Борисов.   „Кметът от коя партия е?\", обърна се Борисов към хората от Михалково, които го чакаха на площада в селото. \"Всичко е ГЕРБ, от нашата партия е\", отговориха му хората. \"Кой е кметът, от коя партия си, че само разпитвам\", обърна се Борисов към кмета на Михалково.  \"Помниш ли кога го обещах този път? 2018 г., аз каквото обещая, го изпълнявам. По този път съм минавал 10-15 пъти. Догодина по това време трябва да е пуснато КПП-то при Смолян. Проекти има, зимата гърците идват тук на зимен туризъм, лятото на хладно, ние надолу. Минах, разпитах работниците, добре си го направил. Всички бяха доволни, на 15 места поне спрях. Наздорът как е? Да не стане утре да се червим? Ние не го откриваме, исках за Коледа и Нова година да минават туристите по готов път. Ти ще видиш Рудозем-Ксанти как ще се отворят Родопите\", похвали премиера изпълнителя на ремонта.   Министър-председателят издаде и новината, че през месец май следващата година, Николай Нанков ще вдига сватба.   \"Ако така вървиме, ще е добре\", изрази своята убеденост за икономическия ръст Борисов.    \"Като се роди внукът, мислели за име. Аз нищо не казах. Утре като дойде инкасаторът за ток, за вода, те всеки месец идват... и така, много хубаво име избраха\", разказа той през смях на хората за раждането на внука си.    \"Давайте заплати, това е. Работниците трябва да ги пазим като зениците си, на тях се дължи БВП\", обърна съм към бизнеса Борисов.    \"Трайно повишение на доходите, от папата до Белия дом, най-важните хора в света дадоха своята оценка за България“, отбеляза той.   „Избори минаха няколко успешни за нас, друго какво да ви кажа? Най-важно е какво ми казват хората. На външен вид пътят е прекрасен. Аз на официално откриване няма да идвам, той е готов. Лятото, когато тук е по-хладно и зелено, те да идват тук, нашите туристи да ходят. Това е важно за бизнеса и хората. Родопите ще се отворят и към Гърция, и към Турция. Тук пътят удряше в планината, помните ли? Беше докаран до коларски\", каза още Борисов.    \"Понеже Радев много обича да говори за корупцията, да дойде да види какво са свършили неговото правителство. За 17 км път - 240 млн. лв. За същия път 38 км - 46 млн. лв. Ето я корупцията, да отива да я гледа. Тя е видима, кои са управлявали тогава, кои са го строили. Кой беше си кръстил тунела на името дъщрята си...Тя е написана корупцията, тя е в неговата партия. \", каза премиерът.  ", "date": "2019.12.23", "title": "Борисов подкара джипа от Кричим към Смолян: Ремонтът на пътя е извършен предсрочно! Това е пробив"}
{"url": "http://epicenter.bg/article/Prezidentat-nagradi-s--quot-Madarski-konnik-quot--parva-stepen-turskiya-poslanik-Hasan-Ulusoy/202246/2/0", "text": "Президентът Румен Радев награди турския посланик Хасан Улусой с орден „Мадарски конник” първа степен, съобщават от прессекретариата на президентството.   \"В рамките на мандата си у нас посланик Хасан Улусой допринесе за затвърждаването на двустранните отношения между Република България и Република Турция на  основата на принципите на добросъседство, равнопоставеност и взаимно уважение\". Това заяви президентът Румен Радев, след като удостои посланика на Република Турция у нас Хасан Улусой с орден „Мадарски конник“ първа степен.   Висшето държавно отличие се връчва за заслугите на дипломата за развитието на българо-турските отношения и сътрудничество. „Посланик Улусой спомогна за реализирането на редица срещи на високо политическо ниво и интензифицирането на двустранния политически диалог. Със своята работа и множество инициативи, както и лични контакти, Хасан Улусой даде своя принос за възходящия път на развитие на двустранните отношения“, посочи държавният глава.   В приветствието си президентът открои динамичния търговско-икономически обмен, инвестиционното партньорство, както и сътрудничеството в областта на енергетиката за диверсификация на маршрутите и източниците на енергийни ресурси. Като пример за  прагматичните двустранни отношения президентът открои ползотворните връзки в сферата на сигурността и миграцията, която остава основно предизвикателство за нашия регион.   „Убеден съм, че поставихте изключително добра основа, която е предпоставка нашите отношения да продължат да се развиват във възходяща посока. Запазете най-добри спомени и професионално удовлетворение от мандата си в приятелска България“, каза още в словото си на церемонията Румен Радев.   „През последните две години бе истинска привилегия за мен да служа в съседска България и да допринасям за развитието на отношенията ни във всички сфери от взаимен интерес“, посочи посланик Хасан Улусой и благодари за оказаната чест. По думите му проведените повече от 120 визити и срещи между България и Турция през последните две години са пример за това как две държави могат да имат тясно сътрудничество и да работят заедно.   Посланикът изрази удовлетвореност от успешно осъществените повече от 30 двустранни културни събития и подчерта, че посолството на Турция в България е работило усърдно за развиването и утвърждаването на културните отношения и връзки на приятелство между двете страни.    Мандатът на Улусой в България приключва, а очакванията са постът да бъде поет от Айлин Секизкьок.", "date": "2019.12.23", "title": "Президентът награди с \"Мадарски конник\" първа степен турския посланик Хасан Улусой"}
{"url": "http://epicenter.bg/article/Borisov-kam-Radev--Ponezhe-obicha-da-govori-za-koruptsiya-da-doyde-da-ya-vidi--Tya-e-v-negovata-partiya/202247/2/0", "text": "Понеже Радев много обича да говори за корупцията, да дойде да види какво са свършили неговото правителство. За 17 км път - 240 млн. лв. За същия път 38 км - 46 млн. лв. са дадени.  Това каза премиерът Бойко Борисов при инспекцията на пътя Кричим - Михалково.   Борисов покани Румен Радев да дойде да види корупцията на място.   „Ето я корупцията, да отива да я гледа. Тя е видима, кои са управлявали тогава, кои са го строили. Кой беше си кръстил тунела на името дъщрята си... Тя е написана корупцията, тя е в неговата партия. \", каза премиерът в Михалково.    „Изпращаме успешна година, с голям ръст на икономиката, стабилни финанси, с трайно повишение на доходите. От папата до Белия дом най-важните хора в света дадоха оценка за България, имаме етнически мир, а регионите са в растеж“, подчерта премиерът, видомо доволен от инспекцията на ремонтираните над 36 км от третокласния път III-866 Кричим - Михалково – Смолян. Инвестицията в трасето е по ОП „Региони в растеж“ и е за над 52 млн. лв.   Той посъветва всички да дадат на работниците си заплати и бонуси, за да бъдат щастливи. Борисов попита всички, които днес присъстваха на изходната точка на обиколката му, къде е коледната любов и разказа как като е минавал през Асеновград министърът на финансите Владислав Горанов се е шегувал със сватбените рокли. “Сега се оказа, че ще се жени май месец“, каза той и се усмихна на стоящия до него Николай Нанков. „Ще слизаме за рокля“, заяви той на Дани Каназирева. Сред насъбралите се хора Борисов видя и едно малко детенце, а майката му каза: „Ето, къде е бате Бойко“. „Какъв бате съм!“, възкликна премиерът и разказа за неговите внучета. „Моите като се родиха и казаха: „Мислим за име“. Ами мислете, им казах – то и утре ще мислите, за инкасатора за ток, вода“, заяви Борисов.   На журналистически въпрос каква година изпраща България, премиерът Бойко Борисов отговори, че изпращаме една успешна година с голям ръст на икономиката, със стабилни финанси, повишение на доходите.   Третокласният път е основна пътна връзка за жителите на Михалково, Кричим и Девин с град Смолян и к. к. „Пампорово“. Участъкът осигурява и бърз достъп до път І-8 Пазарджик - Пловдив. По време на огледа на трасето заедно с премиера Борисов бе заместник-министърът на регионалното развитие и благоустройството Николай Нанков.    „Това е изключително важен пробив за Смолян, за бизнеса, за целия регион, за туризма. Беше дупка до дупка, нито беше укрепен. Всичко вече е с нови мантинели – 30 километра, с бетонни стени направено. Ето и мрежи – за да може да предпазват напролет, като дойдат срутищата“, отбеляза премиерът Борисов. Той изтъкна, че стотици хиляди тонове скална маса е била изнесена и след това е била изградена мащабната подпорна стена.    Премиерът Бойко Борисов посочи, че строително-ремонти дейности по участъка приключват за по-малко от 8 месеца. По думите му преди това е имало изключително тесни трасета, по които не е могло да се завива. А в момента и пешеходците се движат спокойно, заради разширения и направени тротоари.    Министър-председателят Бойко Борисов добави, че догодина по това време ще има още един пробив за Гърция – към ГКПП Рудозем-Ксанти, което ще е от изключителна полза за бизнеса и туризма в региона.    Премиерът Борисов каза още, че правителството е насочило вниманието си към Родопите, Северна България и Северозапада, за да се гарантира развитието им. „Трябва да браним работниците като зениците на очите си, защото те дават Брутния вътрешен продукт“, подчерта премиерът Борисов по време на инспекцията на един от най-живописните пътища у нас.    Участъкът, на който Борисов направи оглед, е разделен на два лота - 22 и 23. Лот 22 започва от кръстовището за стената на яз. „Цанков камък“ при Михалково и преминава покрай язовир „Въча“ .   Този участък е с дължина 21,1 км. Той вече е с нова пътна настилка, подобрено отводняване, нова маркировка, пътни знаци и ограничителни системи. Ремонтиран е и мостът над река Чурековска в село Михалково. По проекта са изградени 10 подпорни стени с различна височина от 2 до 6 метра. По трасето са монтирани високоякостни мрежи за предотвратяване свличането на камъни и земни маси.    В лот 23 е участъкът от изхода на Кричим до яз. „Въча“ . И в този участък са изградени подпорни и укрепителни стени с различна височина, укрепени са откосите с високоякостни мрежи. В този участък са ремонтирани 4 големи мостови съоръжения и тунела „Кричим”, с дължина 130 м. Тунел „Кричим“ е изграден през 1963 г., като от тогава досега не беше ремонтиран. Съоръжението е с нова хидроизолационна и дренажна система, нова пътна настилка, тротоари, енергоефективна осветителна система и др. „Регионите са в растеж: Родопите, Северна България, метрото в София, пречиствателни станции. Всички кметове са получили, но искат и още. Заводите работят. 100 тира на ден минерални води се изкарват оттук само. 7 % ръст. Избори минаха няколко – успешни за нас“, добави Борисов. ", "date": "2019.12.23", "title": "Борисов към Радев: Понеже обича да говори за корупция да дойде да я види! Тя е в неговата партия"}
{"url": "http://epicenter.bg/article/Narodnoto-sabranie-prez-2019-g--e-prielo-124-zakona-i-ima-nad-115-chasa-parlamentaren-kontrol-/202251/2/0", "text": "През 2019 г. Народното събрание е приело 124 закона, 199 решения, една декларация и обръщение към българския народ. Това сочи справка, подготвена от парламентарния пресцентър и дирекция \"Пленарни заседания, парламентарен контрол и финални текстове” на Народното събрание.    От 1 януари до 20 декември 2019 г. в Народното събрание са постъпили 192 законопроекта, като 90 от тях са внесени от народни представители. Предложените проекти за решения са 219, от които 192 са на депутати.    През годината 44-ото Народно събрание е провело 82 пленарни заседания, четири от които извънредни.    Използваното парламентарно време за осъществяване на контролната функция на Народното събрание от 11 януари до 19 декември 2019 г. е 115 часа и 13 минути. За този период парламентарен контрол е провеждан в 36 пленарни заседания.    От 11 януари до 19 декември 2019 г. в Народното събрание са били внесени 1077 въпроса и 55 питания. Парламентът е провел 22 изслушвания на министри и пет разисквания по питания на народни представители.      През осмата си сесия 44-ото Народно събрание е приело 41 закона, 74 решения и Декларация във връзка с разширяването на Европейския съюз и Процеса на стабилизиране и асоцииране на Република Северна Македония и Република Албания. Парламентът е имал 37 редовни и 2 извънредни пленарни заседания.    За периода от 1 септември до 20 декември 2019 г. в парламента са внесени 65 законопроекта, като 31 от тях са на народни представители. Постъпили са 84 проекта за решения, от тях 79 са от депутати.    Сред приетите от Народното събрание нови закони са: Закон за държавния бюджет на Република България за 2020 г., Закон за бюджета на държавното обществено осигуряване за 2020 г., Закон за бюджета на Националната здравноосигурителна каса за 2020 г, Закон за публичните предприятия и Закон за марките и географските означения.    Парламентът е гласувал промени в Наказателно-процесуалния кодекс, в Гражданския процесуален кодекс и в Данъчно-осигурителния процесуален кодекс, Закона за електронното управление, в Закона за електронните съобщения, в Закона за енергетиката, в Закона за местното самоуправление и местната администрация и др.    Използваното време за осъществяване на контролната функция на парламента за периода от 1 септември до 19 декември 2019 г. е 35 часа и 27 минути. Парламентарен контрол е провеждан в 12 пленарни заседания.    В Народното събрание от 1 септември до 19 декември 2019 г. са постъпили 335 въпроса и 22 питания. В този период е имало две изслушвания - на министъра на околната среда и водите Нено Димов за политиката по контрол на внос и ползване на отпадък с неясен произход вътре в страната и на министъра на здравеопазването Кирил Ананиев за спирането на спешния прием в Детската болница.    По време на осмата сесия на 44-ото Народно събрание са проведени и две разисквания по питания на народни представители – към министъра на културата Боил Банов за политиките на правителството за гарантиране на свободата на словото в България и към министъра на регионалното развитие и благоустройството Петя Аврамова за политиката на министерството за предотвратяване на опасността от воден режим в някои населени места.    За периода от 1 септември до 19 декември 2019 г. членовете на правителството са отговорили на 269 въпроса и 15 питания. На най-много въпроси и питания са отговорили министърът на здравеопазването Кирил Ананиев – 49, министърът на регионалното развитие и благоустройството Петя Аврамова – 40, министърът на околната среда и водите Нено Димов – 34, министърът на земеделието, храните и горите Десислава Танева - 33, министърът на финансите Владислав Горанов и министърът на вътрешните работи Младен Маринов – по 25, министърът на образованието и науката Красимир Вълчев – 13, министърът на икономиката Емил Караниколов - 10 и т.н.    Най-много въпроси и питания са отправили народните представители Георги Гьоков – 33, Георги Стоилов – 25, Красимир Янков – 24, Валентина Найденова – 22, Иван Димов Иванов – 21, Лало Кирилов – 17, Георги Йорданов – 14, Надя Клисурска-Жекова – 13, Светла Бъчварова – 12, Кристина Сидорова и Георги Михайлов – по 10 и т.н.    От ПГ \"БСП за България” са внесли най-много въпроси и питания - 279 въпроса и 19 питания. От ПГ на ПП ГЕРБ са отправили 20 въпроса, народните представители нечленуващи в парламентарни групи – 15 въпроса и две питания. ПГ \"Обединени патриоти” са внесли 11 въпроса и едно питане, от ПГ на ДПС и от ПГ \"ВОЛЯ - Българските Родолюбци“ – по 5 въпроса.", "date": "2019.12.23", "title": "Народното събрание през 2019 г. е приело 124 закона и има над 115 часа парламентарен контрол "}
{"url": "http://epicenter.bg/article/BLS-i-NZOK-podpisaha-Natsionalniya-ramkov-dogovor-/202256/2/0", "text": "Българският лекарски съюз и Здравната каса подписаха Националния рамков договор за периода 2020 - 2022 година. В документа е записан и начинът на разпределението на средствата за работни заплати, съобщи БНР.    Не по-малко от 50% от приходите на лечебните заведения ще бъдат насочени за работни заплати - това са договорили от Лекарския съюз с министъра на здравеопазването, който беше поел този ангажимент пред протестиращи медицински сестри. Този процент ще е валиден и за частните болници, стана ясно също. Съотношението между заплатите лекар - медицинска сестра ще бъде 1,6 към 1.    Здравният министър Кирил Ананиев заяви, че очаква това решение да удовлетвори протестиращите медицински сестри и ги очаква на среща в 14 часа.    За да се впише тази промяна като текст в НРД обаче, здравният министър е внесъл промяна в проекта за Закона за здравното осигуряване, който очаква депутатите да разгледат още в началото на следващата година.   Министърът уточни, че в зависимост от приходите на лечебните заведения това съотношение ще дава различни като суми заплати съответно за лекар и медицинска сестра. Спазването на тези правила ще се проверява от Изпълнителна агенция \"Медицински надзор\". Съдейки по приходите в държавните болници, около 90% от тях са покрили началните заплати по Колективен трудов договор от 900 лв. за медицинска сестра, увери още Ананиев.    По време на преговорите са изчистени всички спорни моменти по отношение на лекарствата за хронично болните пациенти, както и за профилактичните прегледи, които ще могат да се извършват по време на всяко посещение при личния лекар. Също е удовлетворено искането на БЛС 10 от цените на клиничните пътеки, които бяха понижени, да останат на цените, както вече е договорил Лекарският съюз. В писмо до медиите от ръководството на столичната организация на общопрактикуващите лекари предупредиха по-рано днес, че проектът за рамков договор за догодина създава проблеми с рецептите за лекарства за повече от 30 дни. Няма да може да се изписват медикаменти на тримесечни рецепти и ще се налага пациентите да купуват част от лекарствата си поради новите ограничения, поясняват семейните лекари.    Диалогичността в разговорите за НРД тази година е на по-високо ниво, каза пред „Хоризонт“ тази сутрин д-р Николай Брънзалов, заместник-председател на Българския лекарски съюз, който е и общопрактикуващ лекар.    30% от постъпващите средства в лечебните заведения да бъдат за заплати на лекарите и медицинските специалисти – за това решение на Българския лекарски съюз припомни д-р Брънзалов. „А чисто административно как това ще трябва да се впише в НРД е въпрос на чисто административна работа. Ние имаме доброто желание всичко да бъде на чисто и на светло, да има яснота по въпроса“, коментира Николай Брънзалов.    Позицията на БЛС е, че трябва да има разлика в клиничните пътеки за деца и възрастни. „В крайна сметка детското здравеопазване е приоритет и трябва там да бъдат насочени повече средства“, посочи Брънзалов, според когото за лечението на едно дете се изискват „доста повече средства, усилия, апаратура и отговорността е много по-голяма“.", "date": "2019.12.23", "title": "БЛС и НЗОК подписаха Националния рамков договор "}
{"url": "http://epicenter.bg/article/Ochakva-se-zasilen-trafik-kam-zimnite-kurorti-i-po-avtomagistralite-/202226/3/0", "text": "Трафикът в страната в последния работен ден преди празниците все още е спокоен, в нормален ритъм на движение.    Очаква се засилен и натоварен трафик към туристическите и курортни комплекси, предимно към Боровец, Пампорово и Банско, съобщи пред \"Хоризонт\" главен инспектор Георги Петришки от Пътна полиция.    Към обяд се очаква интензивно движение по АМ „Тракия“ и АМ „Струма“, предимно в посока Кулата, на околовръстния път на София и входно-изходните артерии на големите градове. Затруднения се очакват на АМ „Хемус“ заради продължаващите ремонтни дейности.    В сила е въведеното от Агенция \"Пътна инфраструктура\" ограничение за движение на тежкотоварните автомобили с тегло над 12 тона по автомагистралите и основните натоварени пътни направления. То ще бъде валидно днес от 16 до 20 часа и в последния ден от Коледа – от 14 до 20 часа.    Леки пикове в движението от Пътна полиция очакват на 1 и 5 януари заради края на ученическата ваканция.    Над 3 хиляди полицаи ще бъдат на терен по празниците. Контролът е засилен, увери Георги Петришки. „Но се надявам на здрав разум и ум от страна на водачите, което за една част, за съжаление, е пълен дефицит. Ще бъде извършван абсолютно пълен контрол по всички направления.“", "date": "2019.12.23", "title": "Очаква се засилен трафик към зимните курорти и по автомагистралите "}
{"url": "http://epicenter.bg/article/KEVR-izliza-s-reshenie-za-tsenite-na-ViK-uslugite-ot-1-yanuari-/202225/4/0", "text": "На закрито заседание Комисията за енергийно и водно регулиране ще приеме окончателно решение за цените на ВиК услугите от 1 януари 2020 г., съобщи БНР.   Предвижда се увеличение в почти цялата страна от 0,1 до 9,26 процента. Най-малко се предвижда да се повишат цените на ВиК услугите в Пловдив - с 0,1 процента. За София-град се планира увеличение с 6,64 процента.    Областите Хасково, Търговище, Кюстендил и Пазарджик са без приети бизнес-планове и за тях няма предстоящо увеличение на цените.", "date": "2019.12.23", "title": "КЕВР излиза с решение за цените на ВиК услугите от 1 януари "}
{"url": "http://epicenter.bg/article/Analizatori--Radev-s-nova-ambitsiya--Borisov-s-nova-uverenost--BSP-v-ravnosmetka-/202222/11/0", "text": "Избори, апартаменти, половинчатост, но и развръзка за някои процеси, които се развиват с години, а сега са изведени до нов етап - така изглежда 2019 г. през погледа на анализаторите Първан Симеонов, Димитър Ганев и Даниел Смилов.    Директорът на \"Галъп интернешънъл\" Първан Симеонов обобщава изминалата година с думите \"най-накрая\". Последните години от 2015 г. насам са като \"пакет\" - развиват се много процеси, а 2019 г. ги изведе до нов етап, някои доведе и до кулминация, коментира той.    Много неща се случиха \"най-накрая\" - премиерът Бойко Борисов се срещна с президента на САЩ Доналд Тръмп, отстрани Цветан Цветанов, започна се работа по тръбопроводите на Балканите, Слави Трифонов се обозначи с партия след толкова време на очакване, Мая Манолова влезе в нова политическа роля, дава пример Симеонов.    Според него срещата \"Борисов-Тръмп\" е едно от знаковите събития на 2019 г. и отваря врата за потенциално големи неща.  Значим факт е и че Борисов си взе партията от Цветанов, защото не е без значение каква формула за наследството на ГЕРБ ще се очертае през следващите години и липсата на Цветанов е много важно обстоятелство, отбелязва политологът.    Сред основните събития анализаторът посочи и местните избори, и изборът на главен прокурор.    Една от най-важните тенденции през 2019 г. според него е, че се е потвърдило по-доброто масово възприятие за икономиката и личните финанси. Икономическата стабилизация на страната, настъпила в последните години, макар и бавно, се усеща от хората. Това не означава, че те са станали много големи оптимисти или много позитивно оценяват икономиката и личните си финанси, а че ги оценяват по-малко негативно отпреди, уточнява Симеонов.    В България, естествено, все още има голяма регионална бедност, големи социални разлики, но ситуацията е малко по-добре в сравнение с преди, хората имат едно наум, че имат какво да губят и затова вече не искат толкова радикални, резки промени, посочва той и дава пример, че на последните избори са спечелили тези, които предлагат промяна, но изглеждат разумно и не плашат хората, а най-революционните призиви не са успели да грабнат сърцата на избирателите. Политиката постепенно става малко \"по-скучна\" и това всъщност според мен е нормализация, смята политологът.    Затова и според него пак има търсене на нещо ново, но не за крайни радикали, а за млади хора, усмихнати и енергични, нови модели, нови формули. Разбира се, търсенето на нещо ново отдавна не е нещо ново в българската политика, шегува се той.    Една от тенденциите през 2019 г. е, че разликата между международни и вътрешни процеси все повече се размива и България изглежда все \"по-въвлечена\". Западните ни партньори в по-голяма степен разчитат на нас заради геостратегическото ни положение и ставаме важни, важно става у нас да е мирно и тихо, стабилно и предвидимо, посочва Първан Симеонов. Това е и един от факторите, които благоприятстват стабилизацията на управленския модел в страната и добрите му перспективи.    Дългите процеси, които вървяха през годините, стигнаха до ново ниво, обобщава той.    Според него например президентът Румен Радев има нова амбиция, ново самочувствие, нова увереност. Дотук стигна постепенно, с много рискове, но се справи и е на нов етап, като запази най-ценния си ресурс - общественото доверие, коментира анализаторът.    Бойко Борисов също е с нова увереност. Той се движеше плавно, победи на изборите, и то без Цветанов, въпреки всички скандали, започна да предприема проактивни действия, отбелязва анализаторът.  БСП, според него, пък достигат до етап на равносметка. През последните години те стигнаха един таван - интензивна опозиция са, но се вижда, че има граница, от която не може да се продължи. Причината е, че трябва да се влезе в следващия етап - доказал си на хората, че си добра опозиция, трябва да докажеш, че можеш да бъдеш и добър управленец, смята Симеонов.    При патриотите също един дълъг процес е намерил развръзка - бавно и постепенно е настъпило вътрешно пребалансиране, а ВМРО е станала основна формация там.    Според Симеонов 2020 г. ще бъде продължение на \"пакета\" години от 2015-а насам. ГЕРБ е в добра кондиция, логиката казва, че по-скоро мандатът ще бъде изкаран докрай и то с опит Бойко Борисов да запише големи \"червени точки\" и успехи, обобщава Симеонов.    Политологът Даниел Смилов пък определя годината с думите \"почти\" и \"донякъде\" и коментира, че големите цели на страната са останали неизпълнени. Продължаваме да регистрираме растеж, но с темпове, които ни закотвят трайно на последното място в ЕС като стандарт на живот и бедност. Страната има нужда от ускорено догонващо развитие спрямо държавите от ЕС, а 2019 г. не даде отговор на въпроса как то може да се постигне, смята той. Мнението му е, че и в най-важните събития на годината е имало половинчатост.    \"На два пъти изборите потвърдиха политическото статукво и разпределението на силите, но не напълно. Хората с неохота гласуват за това статукво и се оглеждат за нови играчи. Няколко такива почти успяха да се наложат - \"Демократична България\", Борис Бонев в София и Слави Трифонов в социологическите сондажи. Мая Манолова почти стана кмет на София, а Румен Радев наполовина се заяви като антикорупционна алтернатива на ГЕРБ, и БСП го последва наполовина\", мотивира се политологът. По думите му цялата тази половинчатост може да бъде четена като полустабилност.  Политическата половинчатост води със себе си и икономическа неопределеност - почти осигурихме инвестиция от \"Фолксваген\", почти намерихме стратегически инвеститори за АЕЦ \"Белене\", наполовина построихме турско-руския поток и уж започнахме да строим сериозно интерконектора с Гърция, купихме и половин ескадрила самолети за ВВС, казва той.    Неговото мнение е, че случващото е ескалация на тенденции и проблеми, които съществуват от 2015 г. насам, ако не и по-рано. Половината от управлението е откритата коалиция на ГЕРБ и патриотите, а другата половина - полускритата коалиция на ГЕРБ с ДПС. Договорките в този сложен формат са причината за полвинчатостта, смята Смилов.    Според него е особено тревожна ескалацията на проблемите в съдебната система. Рокадата на Цацаров и Гешев е преутвърждаване на досега действащия модел, който мнозина смятат просто за чадър над управляващите, протестите и дебатите около избора на новите титуляри на прокуратурата и КПКОНПИ демонстрираха липсата на доверие в системата и спорните качества на кандидатите, коментира той. Тези дебати обаче показаха и умора, както и отслабване на съпротивителните сили на обществото, което е лош знак за идните години, отбелязва Смилов и допълва, че сходни тенденции е имало и в медиите.    За него общото усещане у обществото от изминалата година може да се обобщи с \"умерен прогрес почти в рамките на закона\". Песимистите през последните години намаляват с умерени темпове. Бъдещето е отворено и България все пак е свободна страна, в която с разум и уважение един към друг можем да постигнем успехи, смята Даниел Смилов.    За Димитър Ганев от \"Тренд\" ключовите думи за 2019 г. са \"избори\" и \"апартаменти\". Вотът за европейски парламент и местна власт трасираха цялата година, а имотният скандал пък от своя страна доведе до ключови промени, особено за управляващата партия, посочва Ганев и отбелязва, че ГЕРБ без Цветан Цветанов е нов етап за формацията. Първите промени за партията вследствие на оставката на втория в ГЕРБ дойдоха още преди местните избори - смяна на някои кадри по места, а вероятно това ще е само началото на една по-сериозна реформа в ГЕРБ, казва анализаторът.  Освен изборите и \"Апартаментгейт\", на хората според социологическите проучвания са направили впечатление проблемите с африканската чума, посещението на папата в България и пробивът в НАП.    Ганев констатира, че във всяка от основните партии тази година са се наблюдавали процеси, които ще имат по-трайни ефекти. За ГЕРБ сравнението между местните избори през 2015 и 2019 г. отчита интересна промяна. През октомври партията регистрира ерозия като гласове в абсолютни стойности в областните градове, но в същото време има повече спечелени общини като брой в сравнение с преди 4 години, посочва политологът и отбелязва, че очевидно ГЕРБ изменя профила си от партия, която е имала като най-сериозна опора електората в областните градове към по-силна подкрепа в по-малки общини.    ДПС навлиза в нови полета - на социално маргинализирани общности, с което успява донякъде да компенсира миграционния поток на български турци към Западна Европа, коментира анализаторът.    Изборите през тази година са затвърдили тенденцията при БСП, отчетена и при предишни години - покачва своите резултати в сравнение с предишни избори, но продължава да не се възприема за автентична алтернатива на сегашното управление.    През 2019 г. обединените патриоти станаха \"разединени\" патриоти, като явно ВМРО се очертава като основен електорален наследник на патриотичното пространство, докато \"Атака\" и НФСБ се намират в, меко казано, трудна ситуация, отбелязва Димитър Ганев.    Според него \"Демократична България\" пък показва политически пулс и нови настроения сред симпатизантите си, а изборите в София са показали, че привържениците на обединението са склонни да гласуват прагматично дори за кандидат с ляв профил, за да нанесат удар на ГЕРБ.    По всичко личи, че между \"Демократична България\" и основната управляваща партия има изкопана пропаст, която трудно може да се преодолее оттук нататък, смята политологът.  Според него международната ситуация издава повече несигурност. В икономически план, като дръпнем чертата, ситуацията, изглежда по-добра за България, не се сбъднаха мрачните прогнози за нова икономическа криза през 2019 г., отбелязва анализаторът. Той обаче предупреждава, че това не трябва да ни успокоява. Наблюдаваме негативни тенденции в големи европейски икономики, \"Брекзит\" продължава да е заплаха, както и търговската война между САЩ и Китай. Струва ми се, че се намираме в края на положителния икономически цикъл и тепърва натрупаните проблеми в еврозоната ще започнат да се отразяват и на българската икономика, смята Димитър Ганев.    Като цяло обаче краят на годината традиционно е зареден с повече оптимизъм. Всяка нова година е и ново начало за всеки от нас. Не без основания не малко наши сънародници нямат много поводи за оптимизъм, но трябва и да оценяваме положителните неща, отбелязва той. ", "date": "2019.12.23", "title": "Анализатори: Радев с нова амбиция, Борисов с нова увереност, БСП в равносметка"}
{"url": "http://epicenter.bg/article/Lili-Ivanova-otbelyaza-rozhdenieto-na-golemiya-Emil-Dimitrov--Spomenat-za-nego-e-zhiv-/202276/6/0", "text": "С тези думи Лили Иванова отбеляза рождението на големия Емил Димитров чрез публикация в личния си профил във Фейсбук.    пише още примата на българската музика.   Ето го и целия пост на изпълнителката на \"Севдана\" и \"Ветрове\":       На днешния 23 декември през далечната 1940 г. в семейството на българин и французойка се ражда бъдещия изпълнител и композитор.    Още като дете започва да се увлича по музиката и изкуствата, а акордеонът е първият инструмент, на който бъдещият музикант се научава да свири.    През 1960 година Емил Димитров е приет да следва актьорско майсторство. Въпреки това обаче, музиката ще бъде истинското призвание и така на един концерт, където водещ е легендата Коста Цонев, Емил Димитров изпълнява \"Арлекино, Арлекино\". Именно това изпълнение ще предопредели пътя на изпълнителя и ще го остави на сцената, но не в ролята, която си е представял - ще бъде там в ролята на певец.    В началото на 70-те години Емил Димитров пише една от най-популярните си песни. Тя ще бъде наречена неофициален химн на българите по света, а в множество класации ще бъде определена като най-добрата българска песен на 20 век. Песента е \"Моя страна, моя България\".    Емил Димитрова си отива от този свят на 30 март 2005 година. ", "date": "2019.12.23", "title": "Лили Иванова отбеляза годишнината на големия Емил Димитров: Споменът за него е жив!"}
{"url": "http://epicenter.bg/article/Erdogan--Turtsiya-ne-mozhe-da-se-spravi-s-nova-migrantska-valna-ot-Siriya-/202220/7/0", "text": "Турция не може да се справи с нова мигрантска вълна от Сирия Това заяви днес турският президент Реджеп Ердоган и добави, че ако насилието в сирийската провинция Идлиб не спре, европейските страни ще усетят последиците от такъв наплив на хора, предаде БТА, цитирайки Ройтерс.   Говорейки на церемония за награждаване в Истанбул, Ердоган каза, че повече от 80 000 души се движат от Идлиб към Турция заради руските и сирийските бомбардировки в района. Той заяви, че е неизбежно Европа да бъде изправена пред условия като тези от кризата от 2015 г., освен ако не помогне да спре насилието в Идлиб.  Ердоган каза, че Турция прави всичко възможно бомбардировките в Идлиб да спрат. Той съобщи, че утре за Москва ще замине турска делегация, за да обсъди развитието на събитията в Сирия и тогава Турция ще реши какви стъпки да предприеме.", "date": "2019.12.23", "title": "Ердоган: Турция не може да се справи с нова мигрантска вълна от Сирия "}
{"url": "http://epicenter.bg/article/Dva-tona-dizelovo-gorivo-se-izlyaha-vav-vodite-kray-Galapagoskite-ostrovi/202238/7/0", "text": "Над два тона дизелово гориво се изляха във водите край Галапагоските острови вчера, след като в местно пристанище потъна кораб, съобщиха ДПА и ТАСС, цитирани от БТА. Инцидентът станал близо до остров Сан Кристобал в състава на Галапагоския архипелаг, когато на кораба паднал подемен кран, с който товарели на борда му дизелов генератор.   Местните власти вземат спешни мерки за предотвратяване на щети върху околната среда. Галапагоският архипелаг, с близо 130 острови, е част от Еквадор и е разположен на около хиляда километра от материка. Заради уникалните си флора и фауна той е обявен от ЮНЕСКО за \"територия на световното наследство\" и биосферен резерват.", "date": "2019.12.23", "title": "Два тона дизелово гориво се изляха във водите край Галапагоските острови"}
{"url": "http://epicenter.bg/article/Eto-kak-da-podredim-praznichnata-trapeza-po-etiket/201892/10/0", "text": "Коледа е специален момент в годината, когато имаме повод да извадим най-хубавите си прибори и сервизи и да подредим празничната трапеза. Макар да същестував хиляда и един стилове за организиране на масата, понякога и няколко дребни детайла са достатъчни, за да се постигне прекрасен резултат.   Както и при избора на дрехи, които отиват на персоналния ни стил, така и при декорацията на коледната трапеза не бива да бягаме от начина на живот на семейството.    Празникът е най-точният повод да подредим подложни чинии – червени, зелени, златисти или сребристи, бели или в охра - според традиционните коледни тонове. Те са препоръчителни и за цялостния избор на елементите за украса на коледната трапеза.   Важно е да спазим и етикета за разположението на приборите. Според него винаги се върви отвън навътре, тоест приборите, които се използват за първото ястие, се поставят най-далече от чинията. Например лъжицата е отдясно на чинията и преди ножа, чието острие гледа към блюдото, защото супите се консумират първо. Вилицата винаги е отляво. Ако са необходими различни ножове и вилици за няколко ястия, най-далече от чинията се поставя отново този, който ще се използва първи.   Ако искате да поставите десертните лъжички и вилички предварително, то го направете над блюдото, като дръжката на лъжичката гледа надясно, а на виличката- наляво. Допълнителните прибори- например щипци за морски дарове и др., винаги се нареждат отдясно на чинията.   Панерчето за хляб стои малко над вилицата и малко под чашите.   За коледната трапеза е добре да използваме свещи и златисти сухи цветя. Препоръчително е да се избягват ароматизираните, защото те ще отнемат от уханието на сервираните ястия. Добре е да не се прекалява и с  големи декоративни елементи върху покривката - тя е в изброените вече подходящи за празника цветове, защото те ще попречат на приятното хранене на поканените на трапезата.    Що се отнася до чашите, за Рождество поднасяме по-традиционни модели сервизи, от прозрачно бяло стъкло, които да отразяват блясъка на свещите и наситените тонове на самото вино. Ще подредим поне четири чаши срещу основната чиния- от ляво на дясно три броя с широко гърло – най-голямата за вода, по-малка за червено вино и най-малката за бяло вино. На четвърто място поставяме тънка и висока чаша за шампанско.  ", "date": "2019.12.23", "title": "Ето как да подредим празничната трапеза по етикет"}
{"url": "http://epicenter.bg/article/Traditsionno-menyu-za-Badni-vecher/201895/9/25", "text": "Бъдни вечер е последният ден от Рождественския пост, ето защо трапезата задължително е постна.  Вечерта всички членове на семейството сядат на трапезата. На масата трябва да има 5, 7, 9 или 11 ястия - нечетен брой. Задължителни са: варено жито, варен фасул, сърми, пълнени чушки с боб (или ориз), ошаф, туршии, лук, чесън, мед и орехи, вино. В някои краища правят също тиквеник, зелник и малка пита, в която е скрита паричка (на когото се падне, ще бъде щастлив цялата година).      Необходими продукти: брашно - 500 г вода - 300 мл хладка вода олио - 3 с.л. оцет - 2 с.л. захар - 1 с.л. сол - 1 ч.л. сода - 1 ч.л. бакпулвер - 1 пакетче Начин на приготвяне: Брашното се пресява заедно с бакпулвера и солта. Захарта се разбърква със содата и се добавя оцет. Изсипва се при водата.   Заедно с нея и олиото се замесва меко тесто с брашното.   Содената питка за Бъдни вечер почива 10 мин и се премесва. Печете содената питка около 25 минути на умерена фурна.       Необходими продукти:  500 г боб  около 12 бр. сухи чушки  2 глави лук  1 стрък праз  олио  джоджен  чубрица  дафинов лист  сол  червен пипер   Начин на приготвяне:  Добре е фасулът да се накисне предната нощ във вода преди да се свари. Лука се запържва, след което се добавя и бобът и подправките.  Чушките се попарват. Пълнят се с вече изтиналата смес и се пекат в умерена фурна.        Необходими продукти:  500 г кори за баница  1.3 кг тиква  масло за намазване  захар - по 1-2 с.л. на руло  канела, ванилия, индийско орехче  орехи    За заливката:  2 бр. яйцa  1/3 ч.ч. прясно мляко ванилия щипка сода за хляб      За глазурата:  сок от 1/2 лимон пудра захар    Начин на приготвяне:  Плодът се настъргва. Всяка кора се намазва с масло. Горната кора се поръсва с канела и индийско орехче, заедно с орехи и ванилия. Отгоре се слага тиквата. Завиват се двете кори на руло. Повтаря се с останалите двойки кори. В тавичка се нареждат рулата.  Приготвя се заливката. Тиквеникът се залива и отгоре се слагат парченца масло. Пече се в фурна на около 180-190 С.  След като се извади от фурната се залива с глазурата.       Необходими продукти:  100 г жито за варене  1 ч.ч. счукани орехи  1/2 ч.ч. стафиди  2 бр. ванилии  1 с.л. канела  пудра захар   Начин на приготвяне:  Житото се слага да се вари докато не се разпукат зърната. Отцежда се и към него се добавят останалите продукти, разбърква се добре. Разпределя се в купички и е готово за сервиране.        Необходими продукти:  500 г сушени плодове (сливи, ябълки, кайсии, череши)  100 г мед или 100 г захар   Начин на приготвяне:  Сушените плодове се измиват добре и се накисват в студена вода за около 12 часа, след което плодовете се изваждат, а течността, в която са киснали, се прецежда през гъсто сито и с нея отново се заливат плодовете и се варят до омекването им, като тогава към ошава се прибавят медът или захарта. Компотът се оставя в тенджерата, докато изстине, след което се слага в дълбок стъклен или порцеланов съд.     ", "date": "2019.12.23", "title": "Традиционно меню за Бъдни вечер"}
{"url": "http://epicenter.bg/article/Rod-Styuart-se-vazpolzval-ot-kampaniyata-za-yadreno-razorazhavane-za-svalki/202278/10/100", "text": "Рок ветеранът Род Стюарт се възползвал от походите по време на кампанията за ядрено разоръжаване, за да вкарва в леглото си жени, съобщи сайтът Контактмюзик, цитира Новини.бг    Три пъти жененият рок ветеран си призна, че се присъединил към движението в края на 50-те и началото на 60-те години за свалки с красиви активистки.  На него тогава не му пукало много за антивоенните инициативи. Но всъщност не му провървяло много и с партньорките.    \"Аз вонях на лошо, защото по време на походите до Лондон не си сменях бельото дълго време. Комбинирано със спарващото рипсено кадифе на панталоните, които не перях с месеци, резултатът никак не бе добър\", довери певецът.    Но колкото и да били небрежни към хигиената по онова време, младоците като Род много държали прическите им да бъдат безупречни.", "date": "2019.12.23", "title": "Род Стюарт се възползвал от кампанията за ядрено разоръжаване за свалки"}
{"url": "http://epicenter.bg/article/Pravoslavnata-tsarkva-pochita-pametta-na-Naum-Ohridski/202217/2/0", "text": "На 23 декември Православната църква почита паметта на преподобни Наум Охридски. Наум Охридски бил най-младият от учениците на светите братя Кирил и Методий.   Сведенията за живота му преди пристигането в България са оскъдни.   Има предположения, че е българин от Мизия от благороден произход. Той израства в Мизия. Участва в Моравската мисия на Кирил и Методий. По време на пребиваването си в Рим (края на 867 или началото на 868) е ръкоположен от папа Адриан II за свещеник.   След смъртта на Кирил (февруари 869 г.) Наум заминава за Панония и Великоморавия заедно с Методий и другите ученици, където участва в драматичната борба с немското духовенство.   След смъртта на Методий (885) се завръща в България заедно с Климент и Ангеларий. Радушният прием на княз Борис I и всестранната подкрепа на българския владетелски двор в Плиска му осигуряват благоприятни условия за работа.   Той става един от най-вдъхновените организатори на Преславската книжовна школа (886-893). През 893 г., когато Климент Охридски става епископ на Дрембица, Наум напуска Преслав и заема неговото учителското място в областта Кутмичевица в град Девол (дн. несъществуващ град в южна Албания) (893 - 900 г.).   Около 900 г. се оттегля в манастир край Охрид, където продължава просветителската си дейност. През 905 г. изгражда свой манастир, известен днес като \"Св. Наум\". На смъртния си одър приема монашеската схима.   Умира на 23 декември 910 г. Погребан е при северната страна на храма, където мощите му и досега почиват неоткрити. Скоро след това е канонизиран. Имен ден днес празнуват: Бисер, Бисера, Бисерка, Бистра, Наум   ", "date": "2019.12.23", "title": "Православната църква почита паметта на Св. Наум Охридски"}
{"url": "http://epicenter.bg/article/S-vyatara-shte-nahluva-i-studen-vazduh/202218/2/0", "text": "През нощта ще бъде предимно облачно и на много места ще има превалявания от дъжд.   Опасно силно ще духа във Велико Търново, Видин, Враца, Монтана, Пазарджик, Плевен, Пловдив, Русе, Сливен, Стара Загора. Застрашени от локални наводнения са и значителни повреди са дюни, диги, пристанища, предупреждават от НИМХ. Хората да избягват опасните места край морето, съветват още синоптиците.     Максималните температури ще са от 7 - 9 градуса в Северозападна България до 13 - 15 в източните райони от страната, според прогнозата на НИМХ.    В планините ще духа силен, по високите и открити части - бурен вятър от западната четвърт. Ще бъде предимно облачно и на много места ще превалява сняг, под около 1600 метра валежите ще са от дъжд. Максимална температура на 1200 метра – около 6 градуса, а на 2000 метра – около нулата.    Над Черноморието облачността ще е променлива, често значителна и в следобедните часове главно по южното крайбрежие ще превали дъжд. Ще духа умерен южен вятър, който привечер ще се ориентира от запад-северозапад и ще се усили. Максимални температури – между и 12-15 градуса. Температурата на морската вода е 12 - 13 градуса.     След полунощ от запад преваляванията временно ще спрат и облачността ще се разкъса. Ще духа слаб, в източната половина от страната – умерен южен вятър и там ще остане по-топло.   На 24 декември температурите ще останат малко по-високи от обичайните. През всички дни от самата Коледа ще има преваляния, те ще са слаби, предимно в планините. Там валежите ще са главно от сняг.   Доста по-различно ще е времето след Коледа. На 28 и 29 декември ще нахлува голяма порция студен въздух с доста ниски температури, а в резултат на Средиземноморски циклон валежите ще са по-съществени и ще са от сняг. Ще се образува снежна покривка.  ", "date": "2019.12.23", "title": "С вятъра ще нахлува и студен въздух. Жълт код за 10 области в страната"}
{"url": "http://epicenter.bg/article/Chinovnitsi-i-voenni-nay-mnogo-boleduvat-po-vreme-na-praznitsi/202219/2/0", "text": "Чиновници и военни си взимат най-често болнични до три дни - тези, които плаща работодателят, а не Националният осигурителен институт, и се ползват за удължаване на уикенди и сливане на празници.   Само при тези две категории от работещите над 34% от общо издадените за година болнични листа са с продължителност до 3 дни според статистика на Националния осигурителен институт. Тя бе обявена от социалната министърка Деница Сачева в писмен отговор на питане за болничните от депутати. Топ 3 на ползващите кратките и подходящи за удължаване на празници болнични се допълва от учителите. При тях 25,91% от всички листа са продължителност до 3 дни. Най-малко кратки болнични си взимат хората, които се самоосигуряват, като те са около 3%. Болничните за дълги уикенди на морето тази година около Гергьовден пък са повече от тези в грипна епидемия, както в. “24 часа” съобщи. Само през април, май и юни 2019 г. са издадени около 1 млн. листа, а през първите 3 месеца на годината, когато бе и пикът на грипа, са 678 хил. Учителите са първенци по издадени болнични между 4 и 7 дни през 2018 г. Веднага след тях са държавните служители, показва статистиката. Тук военните са на четвърто място, като са изместени от работниците, които се трудят на сумирано време.", "date": "2019.12.23", "title": "Чиновници и военни най-много боледуват по време на празници"}
{"url": "http://epicenter.bg/article/Nadezhda-Neynski--Nostalgiyata-po-sotsializma-e-manipulativna/202221/2/0", "text": "Надежда Нейнски, външен министър на България в периода 1997-2001 г., бивш лидер на ОДС, евродепутат и настоящ посланик на България разказа своето виждане за Прехода в България, 30 години след неговото начало.    „Най-големият мит за Прехода е, че не е донесъл нищо добро на България”, заяви тя в предаването \"120 минути\" по БТВ.   Според Нейнски дори най-големите критици на събитията след 10 ноември не могат да не признаят колко много се промени България. „Носталгията по социализма е манипулативна”, добави бившият външен министър и призна,че я приема доста болезнено. „Трудностите по време на демокрацията са нещо естествено, защото е много трудно да се промени една система. Големият проблем е, че не се е променил начинът на мислене”, смята Нейнски. Точно това е нейната лична илюзия, с която се е разделила – че ще скъсаме лесно с миналото си.    „Трябва да разберем, че битката за демокрацията е ежедневие”, убедена бе посланик Нейнски и даде като пример Турция, където младите хора са изключително активни, дори когато има опасност да бъдат арестувани заради своите идеи. Те участват активно в изборите и успяват да го постигнат. „В България хората имат усещането, че изборът е компрометиран и нищо не зависи от тях”, отбеляза Нейнски и допълни, че много се говори, че има фалшификации и голям проблем е купеният вот, но за да се преборим с тези негативни явление трябва именно да участваме масово в изборите.    СДС не е временни успехи и лидери, а кауза, която ще пази в сърцето си, а ролята на обединението е била епохална”, каза още бившият председател на ОДС и сподели, че има сантимент към своята младост в политиката. „Преходът приключи с преговорите на България за влизане в ЕС. От нас зависи какви лидери си избираме и как защитаваме интересите си. Не ни е виновен ЕС, всеки сам кове съдбата си”, категоричен бе българският дипломат.    Що се отнася до работата ѝ като посланик в Турция, Нейнски е благодарна, че е в нашата югоизточна съседка в този период, когато там се преплитат всички геополитически интереси и ще продължи да бъде на този пост, докато правителството и президентът смятат, че е нужно.", "date": "2019.12.23", "title": "Надежда Нейнски: Носталгията по социализма е манипулативна"}
{"url": "http://epicenter.bg/article/Kmetat-na-Pernik--Yazovir--Studena--prodalzhava-da-gubi-obem--no-s-po-bavni-tempove-/202227/2/0", "text": "Язовир „Студена“, чието пресъхване доведе до режима на водата в Перник, продължава да губи от обема си, но това става с по-бавни темпове. Това съобщи пред bTV кметът на града Станислав Владимиров.    Обемът на язовира в момента е около 4 млн. кубични метра. Продължават усилията за прихващането на допълнителни води, които да повишат нивото. Днес служители на местната служба за защита на населението ще търсят начини за изпомпване на вода от околни пещери.   Надеждите са ни да облекчим водния режим в ранна пролет, за спиране на този етап не мога да говоря, просто обемът на язовира е в критичния минимум. За спиране на този етап -не,  каза пред Агенция „Фокус“ кметът на Перник Станислав Владимиров във връзка с продължаващото бедствено положение в града.    От думите му стана ясно, че ВиК-Перник успешно спазва направените от МОСВ предписания и, че работата по отклоняване на вода към миньорския град продължава и в момента. „Водният режим вече е въведен, като харчим около 300 литра в секунда, което ще рече, че се вмъкваме в около 800 000 за месец. ВиК имаше предписание от Министерството от околната среда и водите за 1 милион, като падаме доста под това – с 200 000 надолу. В момента държавна компания е на терен във връзка с бедственото положение. Това беше и целта на обявяването на бедствено положение.   В момента, в който държавата направи нужната организация и даде зелена светлина по какъв начин ще навлезе за преодоляване на този голям отток, който имаме, и да увеличим притока, аз обявих бедствено положение и разписахме точно какви ще са целите и как ще бъдат постигнати през държавната компания.   В момента се работи по Владайския канал, за да се насочи цялата вода към Перник. Правят се предварителни проучвания за сондажи, в момента хората са на терен. И регионалното звено на „Пожарна безопасност и защита на населението“ са горе изпомпване на води от карстовите извори и от пещерите.   В момента държавната компания подпомага местното ВиК по отстраняване на аварии по големите водопроводи, защото и там се губи в голяма част водата“, обясни той.    Владимиров посочи, че бедственото положение в града ще бъде удължено.   „Законът ни позволява да удължим бедственото положение до един месец, след като завършат всичките тези мерки. Мисля, че ще го удължим“, допълни той.   От края на миналата седмица перничани са на по-строг режим. Те имат вода по 8 часа в денонощието. В събота в града беше обявено и бедствено положение, което засега е в сила до 29 декември.", "date": "2019.12.23", "title": "Владимиров: Обемът на язовир „Студена“ е в критичния минимум, няма да се отменя водният режим"}
{"url": "http://epicenter.bg/article/Lorita-Radeva--Samo-zelen-bilet-ili-miene-na-ulitsi-ne-mogat-da-izchistyat-vazduha-/202228/2/0", "text": "82 хиляди зелени билета са били продадени в петък в София, когато за първи път тази зима Столичната община активира мярката срещу замърсяването на въздуха. Това е с 20 хиляди повече от стандартно продаваните в делничен ден билети, каза пред „Хоризонт“ Лорита Радева, общински съветник от ГЕРБ и председател на Постоянната комисия по опазване на околната среда, земеделие и гори в Столичния общински съвет. Ефектът се търси по отношение на здравето, а не какво ще спечели или загуби общината, допълни тя.    „Да си вярваме или да се убеждаваме, че само мярката зелен билет или само мярката миене на улици, или само мярката инкриминиране на горенето на отпадъци ще доведат бомбастични резултати и ще променят коренно картината, е наивно“, коментира Радева.    Хората, ползващи градския транспорт, рядко се ориентират към еднократен билет. Цената на годишната карта е 365 лева, тоест, закупувайки си годишна карта, пътуваме, условно казано, със зелен билет всеки ден, уточни Лорита Радева.    Смяната на отоплителните инсталации е една от мерките на общината за справяне с мръсния въздух, но популярността все още е слаба.    „20 хиляди печки могат да бъдат сменени. 20 хиляди домакинства могат да се възползват от тази мярка. В обявения период за кандидатстване не, а само за заявяване на намерения през пролетта на тази година, такова желание проявиха 6 хиляди от домакинствата на територията на нашия град.“    Затова се планира нова информационна кампания, включително с индивидуални срещи в районите, отопляващи се компактно на твърдо гориво, съобщи Радева.    „За да можем да разкажем за предимството на тези инсталации, които ще въведем и едни страхове да опровергаем, свързани с това, че енергийното подпомагане, което досега е осъществявано с дърва и въглища, след промяната на системата за отопление вече няма да се дължи.“    Инсталацията за енергийно оползотворяване горивото от RDF няма да гори отпадъци, категорична е Лорита Радева.    \"Какво значи това? Че от нея са отделени всички рециклируеми отпадъци, тоест процента на онова, което най-силно притеснява хората – горенето на пластмасата, на лепила, на материали, които замърсяват въздуха на града във висок процент, е отделено. Самата инсталация е с четиристепенна система на очистка на изгорелите и отработените газове. Съвсем различно е от това да гориш отпадък.“", "date": "2019.12.23", "title": "Лорита Радева: Само зелен билет или миене на улици не могат да изчистят въздуха "}
{"url": "http://epicenter.bg/article/Andrey-Raychev--Tsvetanov-darzhi-detonator--Ninova-preformulira-BSP--GERB-prevze-SDS/202229/2/0", "text": "Политическата година бе много интересна. Имаше два пъти избори и двата пъти ГЕРБ спечели. Това заяви в ефира на БТВ социологът Андрей Райчев по повод отминаващата политическа година у нас.    \"ГЕРБ превзе СДС и си реши проблема в дясното. Много стабилизираща за тях формула е и доста проветряваща позиция\", каза още той.   \"Друг много голям катаклизъм за ГЕРБ бе напускането на Цветанов\", уточни социологът. По думите му Бойко Борисов и Цветан Цветанов не отидоха във война. \"Цветанов държи детонатор, но не го пусна. Друг успех за тях е, че ГЕРБ си махнаха подозрението на американците. Борисов успя да преформулира отношенията си със САЩ\", заяви още той.    Райчев е категоричен, че Корнелия Нинова е преформулирала БСП. \"БСП винаги отстъпва, винаги търси компромис. БСП се държи комплексарски, но Нинова я махна тази политика, но не ѝ се получава. Българите не приемат този вид държане. Това е бившата комунистическа партия и има очаквания към нея. Нинова се опитва да се държи като една от многото партии, но това май не е така. През май ще има преки избори и Нинова ще ги спечели с много, нямам съмнения в това\", коментира социологът.    Що се отнася до ДПС, Райчев заяви, че проблемът на тази партия е много сериозен. \"Това, което видяхме на изборите е, че по-голямата част от гласувалите не са турци. Когато партията загуби политическата си монолитност - трудно ще влиза в скандали. По-укротена е, не от външни ситуации, а отвътре. Сега много внимават\", смята той.    \"Конфликтът между президента и премиера ще продължи. През 2021 идват избори и за президент и за премиер. Президентът много умело изигра картите си с прокурорските скандали. Той успя да запази достойнство и умно присъствие\", коментира той. На въпрос дали Румен Радев се държи като опозиционен лидер, Райчев заяви, че държанието му е по-скоро като на народен лидер.", "date": "2019.12.23", "title": "Андрей Райчев: Цветанов държи детонатор, Нинова преформулира БСП, ГЕРБ превзе СДС"}
{"url": "http://epicenter.bg/article/Ombudsmanat-predlaga-shest-merki-sreshtu--sasedskite-voyni--/202230/2/0", "text": "Омбудсманът Диана Ковачева изпрати писмо до министъра на регионалното развитие и благоустройството Петя Аврамова с шест препоръка за промени в Закона за управление на етажната собственост (ЗУЕС). Това съобщиха от пресцентъра на омбудсмана.    „Макар че законът установи някои добри практики, съществуват все още редица проблеми в отношенията между собствениците в сгради в режим на етажна собственост, както и между собствениците и органите на централната и местната власт“, пише доц. Ковачева. Тя посочва, че препоръките са провокирани от множеството жалби и сигнали, които постъпват в институцията, основно заради скандали във входовете и неразбирателство между съседите, когато трябва да се събират средства или да се извършват спешни ремонти.    Сред препоръките на омбудсмана за промени в закона е увеличаване на правото на местните власти да упражняват контрол по прилагането на закона. „В своята работа непрекъснато се сблъсквам с проблеми на гражданите, при които основният принцип на закона - „саморегулацията“ не е изпълним. В много случаи собствениците не могат да стигнат до еднозначно решение и да управляват правилно етажната собственост. Това води до засилено напрежение сред живеещите в сгради в режим на етажна собственост. В тези случаи те имат нужда от местните власти, които да служат за арбитър по възникналите проблеми между тях.    Друго предложение на омбудсмана е да се прецизира уредбата на вноските за управление и поддръжка на сградата по отношение на собственици, които не обитават жилищата си. Според сега действащия закон, те могат да не плащат, което води до несправедливо разпределение на разходите. „В този смисъл е добре да се обмисли възможността при разпределянето на разходите за поддръжка на общите части същите да се дължат от собствениците без оглед обитаемостта на самостоятелните им обекти предвид разходите за абонаменти и услуги в сградата, които се плащат непрекъснато“, пише още омбудсманът.    Облекчаване на кворумите за провеждане и вземане на решения на общото събрание на собствениците, е друга от препоръките на доц. Ковачева. Това е необходимо с оглед на нарастващия брой необитаеми жилища в сградите и на незаинтересовани собственици, които не присъстват на общите събрания в сгради в режим на етажна собственост.    Писмото на омбудсмана е свързано и с инициативата на Министерството на регионалното развитие и благоустройството за изготвяне на проект за изменение на ЗУЕС. Срокът за предоставяне на идеи за промяна беше до 15 април т.г., но и до момента няма публикуван проект за обществено обсъждане.    „Надявам се, че изложените проблеми и препоръки ще бъдат обсъдени и взети предвид при изготвянето на законопроекта“, пише доц. Ковачева до министър Аврамова.    Препоръката е публикувана  .", "date": "2019.12.23", "title": "Омбудсманът предлага шест мерки срещу „съседските войни“ "}
{"url": "http://epicenter.bg/article/Prezidentat-Rumen-Radev-shte-udostoi-turskiya-poslanik-u-nas-s-orden--Madarski-konnik--parva-stepen/202231/2/0", "text": "Президентът Румен Радев ще удостои посланика на Република Турция у нас Хасан Улусой с орден „Мадарски конник“ първа степен. Това съобщиха от прессекретариата на държавния глава.    Церемонията ще започне в 10.30 часа в Гербовата зала на „Дондуков“ 2.    Висшето държавно отличие е за големите заслуги и принос на дипломата за развитието на българо-турските отношения и сътрудничество.", "date": "2019.12.23", "title": "Президентът Румен Радев ще удостои турския посланик у нас с орден „Мадарски конник“ първа степен"}
{"url": "http://epicenter.bg/article/Zdravnata-kasa-podpisa-ramkoviya-dogovor-za-dogodina-sas-Zabolekarskiya-sayuz/202248/2/0", "text": "Всички хора  според подписания рамков договор за 2020 година между Българския зъболекарски съюз и Здравната каса. Това съобщи председателят на зъболекарския съюз д-р Николай Шарков пред БНР.   „Падна горната граница за всички хора, които са обеззъбени, и всички граждани над 65 години, които се нуждаят, имат право на подвижни протези. Самата протеза е безплатна. Те трябва да доплатят цената на зъботехническия труд, която е много малка сравнено с цената на самата протеза – 70-80 лв. “, обясни той.   \"Винаги съм казвал, че пакета за деца е един достоен пакет, защото децата до 18-годишна възраст имат право на един преглед и 4 дейности, които включват както кариес, така и неговите усложнения. Преди подписването поставихме едно условие – догодина за здравноосигурените лица над 18 години трябва да се вземат спешни мерки. Не може толкова години този пакет да е толкова беден и еднообразен. Има и едно нещо в НРД, което остава сякаш скрито – всички деца с психични проблеми, всички в социалните домове и всички лишени от свобода, се лекуват напълно безплатно\", допълни още той.   За дентални дейности в бюджета на Касата са заложени почти 180 млн. лв. Пакетът от дейности за деца и възрастни, който се покрива от здравния фонд, остава като пакета от тази година.   Очаква се подписването и на НРД за медицински дейности, като в момента представители на БЛС са на среща при министъра на здравеопазването и Надзорния съвет на НЗОК.     ", "date": "2019.12.23", "title": "Здравната каса подписа рамковия договор за догодина със Зъболекарския съюз"}
{"url": "http://epicenter.bg/article/Astrolog--2020-shte-bade-godinata-na-polititsite/202280/10/101", "text": "Астрологът Стилиян Иванов направи звездна политическа прогноза за предстоящата 2020 година в ефира на „Плюс-минус. Коментарът след новините”.   2020 година е година на политическите лидери. Успех ще имат само тези политически структури, които ще изкарат пред хората лица, които никога не са се появявали, които никога не са били известни. Появят ли се, те не бива да повтарят мантрите, които вече знаем. Сега е време за новото, модерното, различното. И така пасажът от вмирисани скумрии ще напусне сцената на политиката.   „За новата година трябва да внесем доза реализъм. Да го обясним по следния начин - козирогът е домът на Сатурн. Той е символът на времето. Богът, който иска от нас да живеем по правилата и да бъдем подредени.   През новата година ще подредим къщите си (нашите тела), като ще ги трансформираме за добро. Промяната е стрес тогава, когато си с примитивни очаквания към живота. Хора, които са наясно, че животът е много повече от материята разбират, че трансформацията е най-важното нещо през което трябва да преминем”, заяви Иванов.   „И Сатурн, и Козирогът символизират политиката. Това безспорно е годината на политиците. Успех ще пожънат тези, които успеят да извадят нови лица, които никога не са излизали на сцената”, каза още астрологът.    През 2020 година всички ще трябва да направим необходимото. Ще трябва да си оправим разхвърляните стаи като Юпитер ни гарантира, че ако подходим отговорно към задълженията си, няма да изпитаме напрежение, каза още Иванов.   Той допълни, че живеем в ерата на водолея, който изисква от нас нещо ново и различно. Ако го направим, ще се трансформираме. Обещавам, че догодина по това време ще сме променени. Промяната е стрес, само когато очакванията към живота са примитивни. обикновено хората, които смятат, че живота е място, където сме дошли да ядем и да пием, те ще бъдат стресирани от промените. Но хората, които мислят отвъд материалното, знаят, че промяната е нещо, през което трябва да минем, коментира астрологът.", "date": "2019.12.23", "title": "Астролог: 2020 ще бъде годината на политическите лидери, които покажат пред хората нови лица"}
{"url": "http://epicenter.bg/article/Stoltenberg--Frantsiya-ne-mozhe-da-izmesti-SASht/202240/7/0", "text": "Гаранциите за ядрена сигурност, която САЩ дават на Европа, не могат да бъдат заместени от френските ядрени оръжия, смята генералният секретар на НАТО Йенс Столтенберг, предаде ДПА.  Френският президент Еманюел Макрон предизвика миналия месец дебат в НАТО с коментарите си за \"мозъчната смърт\" на алианса. Заради последните събития в Сирия Макрон постави въпроса дали може да се разчита, че САЩ ще дойдат на помощ, ако Европа бъде подложена на нападение, и заяви, че континентът трябва да подобри собствените си отбранителни възможности.   \"Франция знае как да се защитава. След Брекзит тя ще стане последната останала ядрена сила в ЕС\", заяви Макрон в интервю за сп. \"Икономист\", публикувано в началото на миналия месец.  Според Столтенберг обаче френските ядрени оръжия не са реална алтернатива. \"Американските оръжия са част от установена система за ядрено възпиране на НАТО - нещо, което правим заедно\", подчерта пред ДПА генералният секретар на НАТО. \"Имаме изпитани процедури\", посочи той.    Франция не предоставя оръжията си за използване от НАТО и е единственият член на алианса, който не участва в групата за ядрено планиране. \"Франция реши да не е част от това. И това е решение, което уважавам\", подчерта Столтенберг. \"Но Франция не е част от ядреното възпиране на НАТО\", добави той.    Дебатът, предизвикан от забележките на Макрон, не е отслабил НАТО, добави Столтенберг, подчертавайки, че \"е напълно възможно да водим дискусии и в същото време да бъдем силен и гъвкав алианс, какъвто НАТО е доказал, че е\".  Генералният секретар на НАТО заяви, че е готов да се срещне с руския президент Владимир Путин, \"ако контекстът е подходящ\". Столтенберг подчерта значението на диалога в тези \"трудни\" според него отношения.  Връзките между НАТО и Москва се обтегнаха след анексирането на украинския полуостров Крим от страна на Русия и последвалата руска подкрепа за сепаратистите в Източна Украйна. Други проблеми също оказаха негативно отражение, включително прекратяването на Договора за ликвидиране на ракетите със среден и по-малък обсег.  \"Вярвам в диалога с Русия\", заяви Столтенберг в интервюто за ДПА. \"Следователно, ако контекстът е подходящ, разбира се, готов съм да се срещна и с руския президент Владимир Путин\".  \"Просто вярвам, че е по-добре да се срещнем, отколкото да не се срещнем, и да седнем на маса и да водим дискусия. Особено когато нещата са трудни, е важно да седнем на една маса\", подчерта генералният секретар на НАТО. Русия е нашият най-голям съсед и трябва да се стреми към по-добри отношения с Русия, подчерта Столтенберг. \"Но дори и без да сме подобрили отношенията с Русия, трябва да умеем да се справяме и с такива трудни отношения с Русия\", добави той.   Източник: Новини.бг", "date": "2019.12.23", "title": "Столтенберг: Франция не може да измести САЩ в ядрената сигурност"}
{"url": "http://epicenter.bg/article/Osadiha-na-smart-petima-zaradi-ubiystvoto-na-Kashogi/202244/7/0", "text": "Петима души са осъдени на смърт заради убийството на журналиста Джамал Кашоги, съобщи прокуратурата на Саудитска Арабия, цитирана от БГНЕС.    Държавният прокурор на кралството заяви, че на смърт са осъдени петима души, замесени в убийството, а още трима души са осъдени на общо 24 години затвор.    Известния саудитски разследващ журналист Кашоги бе убит в саудитското консулство в Истанбул от екип на саудитски агенти. Саудитската прокуратура заяви, че убийството е плод на „престъпна операция” и повдигна обвинения на 11 души, чиито имена не се съобщиха. Експерт на ООН заяви, че убийството е „несъдебна екзекуция”. То потресе целия свят. Предполага се, че заповедта за неговото ликвидиране е издадена от влиятелния саудитски престолонаследник принц Салман, но това не може да бъде доказано.  Убийството на Кашоги стана причина за напрежение в и без това сложните отношения между Турция и Саудитска Арабия, които спорят за влияние в региона на Близкия изток. Президентът Реджеп Тайип Ердоган многократно е настоявал международните институции да се намесят, за да бъде изяснена истината около това скандално убийство.    Кашоги изчезна на 2 октомври 2018 година при посещението в саудитското генерално консулство в Истанбул. Той бе отишъл там, за да получи документи, необходими му за развод и сключване на брак с туркиня. Турските власти разполагаха с данни, че той е бил жестоко измъчват в сградата на консулството, а след това е бил убит.   Позовавайки са на аудиозаписи турското правителствено издание Yeni Safak съобщи, че при изтезанията на журналиста са били отрязани пръстите му, а накрая и главата му. На тези записи се позоваха и други медии, но турските власти не ги показаха на широката общественост.   Източник: БГНЕС", "date": "2019.12.23", "title": "Осъдиха на смърт петима заради убийството на Кашоги"}
{"url": "http://epicenter.bg/article/Lavrov--Novite-amerikanski-sanktsii-sreshtu--Severen-Potok-2--demonstrirat-politika-na-splashvane/202245/7/0", "text": "Факта, че Вашингтон наложи санкции срещу изграждането на газопровода „Северен поток-2“ демонстрира, че американската дипломация е насочена към политика на сплашване. Това заяви руският външен министър Сергей Лавров, предава TACC,цитира Фокус. Той заяви това по време на свое изказване в Съвета на Руската федерация. „САЩ за пореден път демонстрират, че тяхната дипломация се свежда предимно до сплашване чрез различни методи - санкции, ултиматуми, заплахи\", каза министърът. „Когато най-близките им съюзници биват наказвани за решаването на своите икономически проблеми, като задачите, свързани с енергийната сигурност, мисля, че никоя държава в света не трябва да се съмнява, че ако САЩ им обещаят нещо, те могат да бъдат изоставени по всяко време“, каза още Лавров. На 20 декември американските санкции срещу газопровода „Северен поток-2“ и „Турски поток“ влязоха в сила. На този фон „Allseas“, швейцарска компания, наета за да положи тръбите за газопровода \"Северен поток-2\", обяви, че ще преустанови работата по газопровода на 21 декември.", "date": "2019.12.23", "title": "Лавров: Новите американски санкции срещу „Северен Поток-2“ демонстрират политика на сплашване"}
{"url": "http://epicenter.bg/article/Buryata-Fabien-vrahletya-frenskite-bregove-i-Korsika/202249/7/0", "text": " Мощна буря връхлетя френските брегове и остров Корсика, който остана напълно изолиран от континента, съобщи БНР.   Въздушен мост ще бъде осигурен между град Бастия в Корсика и най-големите южнофренски градове, след като мощната буря вчера прекъсна транспортните връзки на острова с континентална Франция. Бурята Фабиен не позволи на фериботите в неделя да отплават от пристанището в Марсилия. Отменени са и всички полети до острова, а летището ще остане затворено поне до вторник. Влаковете също няма да се движат заради паднали дървета на релсите.   В Южна Франция от паднало дърво е пострадал тежко 19-годишен младеж, а 30 000 домакинства бяха останали без електричество след поредната буря над Франция, наречена Фабиен. До Бъдни вечер елетричеството ще бъде напълно възстановено, обещаха френските власти.    Днес четири френски департамента са в оранжев код заради риск от наводнения, докато в алпийските райони има опасност от лавини.   До момента има 9 жертви от бурите, връхлетяли бреговете на Португалия, Испания и Южна Франция. Бурята Фабиен беше предшествана от Елза, която причини щети и наводнения.    ", "date": "2019.12.23", "title": "Бурята Фабиен връхлетя френските брегове и Корсика"}
{"url": "http://epicenter.bg/article/Chavushoglu--Turtsiya-e-gotova-za-dialog-s-Gartsiya-za-Iztochnoto-Sredizemnomorie/202250/7/0", "text": "Анкара готова за диалог с Атина относно положението в източната част на Средиземно море, заяви турският външен министър Мевлют Чавушоглу в интервю за гръцкия вестник „То Вима“. Той изрази надежда, че новото правителство на Гърция ще предприеме сближаване с Турция. „Атина не трябва да избягва преговори с Анкара, надявайки се на подкрепа от ЕС. Гръцката страна не трябва сляпо да се доверява на ЕС. Подобен подход само ще проточи процеса за регулиране на разногласията”, изтъкна Чавушоглу. Той посочи, че Турция от самото начало е залагала на диалога със страните от региона. „За съжаление, по-голямата част от страните с излаз на Средиземно море, игнорират призивите на Турция и се опитват да предприемат едностранни стъпки”, добави Чавушоглу, цитиран от Анадолската агенция. Той се спря на подписания наскоро меморандум с Либия за разграничаване на юрисдикцията в Средиземноморието, който напълно съответства на нормите на международното право. „Ние уважаваме правните и основополагащите принципи по разграничаване на морската зона”, каза Чавушоглу. Министърът напомни, че властите на Либия подписаха по-рано аналогични документи с други страни. „Защо, например, никой не поставя под съмнение споразумението между Либия и Италия от 2018 година?”, попита Чавушоглу. По думите му всички правни процедури, свързани с утвърждаването на меморандумите с Турция, са изпълнени в самата Либия, следователно документите имат законна сила. „Политическите промени в Либия няма да се отразят върху позицията на Турция”, увери Чавушоглу. При това той заяви, че са недопустими заявленията на гръцката страна за наличието на изключителни икономически зони на всеки от островите. „Според Атина остров в Егейско море с площ от 10 квадратни километра, разположен на два километра от Турция и на 570 километра от Гърция, трябва да има шелф и изключителна икономическа зона от 40 000 квадратни километра”, поясни Чавушоглу. Макар Турция да не е сред държавите, подписани Конвенцията на ООН за морското право, Анкара поддържа принципите, заложени в този документ, отбеляза министърът. При това той не изключи възможността за разработването на находищата в морската зона южно от остров Крит. „Турция има пълното право да обявява търгове и да разработва морските ресурси в своята зона от Средиземноморието”, каза Чавушоглу. Ръководителят на турската дипломация изрази съжаление заради деструктивната позиция на гръцката общност в Кипър, която не желае да дели ресурсите с турската общност на острова. „Турция е готова да инициира неофициална петстранна конференция за Кипър под егидата ООН”, предложи Чавушоглу.   Източник: БГНЕС", "date": "2019.12.23", "title": "Чавушоглу: Турция е готова за диалог с Гърция за Източното Средиземноморие"}
{"url": "http://epicenter.bg/article/Venetsiya-otnovo-pod-voda--Istoricheskiyat-tsentar-na-grada-e-navodnen/202252/7/0", "text": "Голяма част от . Приливът приливът достигна 144 см и над 60% от историческия център на града бе наводнен, предаде ДПА, цитира Дарикнюз. Приливите се смятат за изключително високи при равнище от най-малко 140 см. В най-новата история на града е имало около 20 подобни случая, но напоследък те зачестиха и мнозина обвиняват за това климатичните промени. . Градът все още се възстановява от рекордно високото равнище на водата на 12 ноември, когато  . Това беше най-високото равнище от 53 години и причини огромни щети. Улиците на Венеция започват да се наводняват, едва когато равнището на прилива достигне границата от 100 см, отбелязва ДПА.   и се оплакват, че наводнението миналия месец е уплашило туристите. Според тях градът все още е безопасен. Италианското правителство строи система против наводнения, с която да защити Венеция, но тя все още не е готова за експлоатация.", "date": "2019.12.23", "title": "Венеция отново под вода: Историческият център на града е наводнен"}
{"url": "http://epicenter.bg/article/Zaradi-migrantite-Avstriya-e-poharchila-300-mln--evro-za-granitsata-si/202258/7/0", "text": "За четири години Австрия е похарчила 300 милиона евро за граничния си контрол, заяви вътрешният министър Волфганг Пешорн по време на парламентарния контрол.   По думите му парите са изразходвани за допълнителна ангажираност на армията и полицията. Държавата е платила 130 милиона евро за полицаи и 170 милиона за ангажиране на армията в граничната охрана. Според информация на вътрешното министерство миналата година около 1000 мигранти са били възпрепятствани да влязат незаконно в Австрия.   Миналия месец властите решиха да засилят сигурността на границите с шест месеца на фона на страховете от нов приток на мигранти. Австрия, която е в Шенген отпреди мигрантската криза, нямаше граничен контрол. Поради притока на мигранти правителството засили охраната на границата, така че всеки, който желае да влезе в страната, трябва да бъде идентифициран пред длъжностно лице.   Източник: БГНЕС", "date": "2019.12.23", "title": "Заради мигрантите Австрия е похарчила 300 млн. евро за границата си"}
{"url": "http://epicenter.bg/article/Amerikanski-voennosluzhesht-beshe-ubit-v-atentat--izvarshen-ot-talibanite-v-Afganistan/202259/7/0", "text": "Американски военнослужещ беше убит в атентат в Афганистан, за който отговорност поеха от талибанското движение, предава AFP, цитирана от Агенция \"Фокус\".    В свое съобщение, говорител на талибаните заяви, че техни членове са „взривили американски автомобил“ в град Кундуз. САЩ потвърдиха, че техен военнослужещ е бил убит в страната по време на изпълнение на служебните му задължения, макар да не уточниха причините за смъртта му.    Атентатът идва след опитите от страна на американски и талибански представители за подновяване на преговорите за изтегляне на силите за сигурност на САЩ от Афганистан. По-рано те бяха прекъснати, след като талибаните извършиха друг атентат, при който също загина американски войник в столицата Кабул. Само преди ден радикалното движение съобщи, че прекратява огъня в страната. Властите във Вашингтон обаче този път изглеждат по благосклонни, като по-рано се появи и информация, че те са готови да изтеглят 4 хил. души – около една четвърт от целия си контингент – от Афганистан до няколко месеца.    ", "date": "2019.12.23", "title": "Американски военнослужещ беше убит в атентат в Афганистан"}
{"url": "http://epicenter.bg/article/Putin--Rusiya-shte-prodalzhi-da-osashtestvyava-proekti-kato-Krimskiya-most/202267/7/0", "text": "Русия ще продължи и занапред да реализира големи проекти като Кримския мост, заяви президентът Владимир Путин на церемония по пускането на железопътното движение по моста, съобщи Нова.тв.   Президентът откри тържествено внушителния железопътен мост до Крим, който Русия анексира от Украйна през 2014 г.   Путин пристигна с първия влак от град Керч на Кримския полуостров до континенталния град Таман и така на практика откри движението по 19-километровия мост - най-дългия мост в Европа. Проектът на стойност 3,6 милиарда долара има за цел да укрепи връзките между Русия и Крим, като засили товарния транспорт и увеличи потока от туристи. Путин поздрави строителните работници, осъществили проекта. \"Вие показахте, че можем да изпълняваме такива мащабни проекти въз основа на собствената си технологична база. Това вдъхва у всеки у нас увереност, че можем да осъществяваме и други такива проекти в бъдеще и непременно ще го направим\", каза държавният глава. Такива инфраструктурни обекти като този грандиозен мост, който вие построихте, ще влияят на цялата икономика, отбеляза той и изтъкна, че днес железопътното движение не се открива, а се възстановява. Движението на автомобили по паралелен мост през Керченския проток между Черно и Азовско море беше открито през май 2018 г.", "date": "2019.12.23", "title": "Путин: Русия ще продължи да осъществява проекти като Кримския мост"}
{"url": "http://epicenter.bg/article/Obedinenoto-kralstvo-shte-uvelichi-broya-na-vizite-za-ucheni-i-izsledovateli/202270/7/0", "text": "Обединеното кралство заяви в понеделник, че ще увеличи броя на учените и изследователите, отговарящи на условията за ускорено издаване на визи, като част от плановете на правителството да привлече повече елитни изследователи след Брезит.   Броят на допустимите изследователски квалификации, за които се предлага ускорено одобрение на визи, ще нарасне до над 120 от настоящите 62, посочиха от британското вътрешно министерство. \"Искаме да сме сигурни, че Великобритания продължава да е начело на иновациите, така че имаме нужда от имиграционна система, която привлича най-острите умове от цял свят\", заяви вътрешният министър Прити Пател.   Премиерът Борис Джонсън, който през миналата седмица спечели одобрението от парламента на договорената от него с ЕС Брекзит сделка, обеща през август да облекчи правилата за имиграцията на учените, за да помогне на Великобритания да се справи с недостига на хора с високи умения.   През миналата седмица и кралица Елизабет Втора обеща нови визови договорености, които ще гарантират, че квалифицираните лекари и медицински специалисти ще могат бързо да влизат във Великобритания, след като страната напусне Европейския съюз.   Великобритания трябва да напусне Европейския съюз на 31 януари, въпреки че веднага след тази дата ще започне 11-месечен преходен период, през който ще трябва да се постигне споразумение за бъдещите двустранни търговско отношения.", "date": "2019.12.23", "title": "Обединеното кралство ще увеличи броя на визите за учени и изследователи"}
{"url": "http://epicenter.bg/article/Za-Chernobil-ot-parvo-litse--Lyudmila-Ignatenko-iznenadvashto-narushi-malchanieto-si--Video-/202273/7/0", "text": " В интервю за BBC през сълзи тя разкри, че преди смъртта си съпругът й поднесъл цветя от болничното легло преди да почине от лъчева болест. По това време тя е бременна с първото си дете. Пожарникарят Игнатекнко умира две седмици след аварията в атомната централа. , спомня си Людмила. „Ще помня до края на живота си, как стояхме на прозореца на болницата заедно. Не знаехме, че това ще е последният ни романтичен момент“, каза още тя. Людмила признава още, че след излъчването на „Чернобил“ е била преследвана от медиите. Обвинявали са я, че е убила бебето си, като е останала в болницата до съпруга си. , признава тя. Людмила хвали сериала на HBO за вниманието отделено на детайлите, но въпреки това споделя, че остава наранена и неспокойно след излизането на сериите. „Пред апартамента ми постоянно стояха хора.  .“, заявява Людмила. Игнатенко обаче е категорична,  „Компанията постъпи много лошо, като не се срещна с мен лично. Получих телефонно обаждане от Москва. Казаха ми, че снимат в Латвия и Киев и че са се опитвали да се свържат с мен, но не са успели.  , разкри още Людмила Игнатенко.     Източник: Дарикнюз", "date": "2019.12.23", "title": "За Чернобил от първо лице: Людмила Игнатенко изненадващо наруши мълчанието си (Видео)"}
{"url": "http://epicenter.bg/article/-Petima-dushi-byaha-raneni-pri-eksploziya-na-benzinostantsiya-v-Sarbiya/202274/7/0", "text": "Седем души бяха ранени и един загина при експлозия на бензиностанция в околностите на град Зворник в западната част на Сърбия, на 27 километра от Лозница, съобщава сръбската агенция \"Танюг\".   Все още не е ясно какви са щетите, но видеокадри, публикувани в социалната мрежа показват, че експлозията е била много силна.   Според сръбски медии взривът се е случил, след като автомобил е ударил колонка на бензиностанцията. Според тяхната информация има и загинали. На мястото са пристигнали многобройни екипи на аварийните служби.", "date": "2019.12.23", "title": "Един загина и седем души бяха ранени при експлозия на бензиностанция в Сърбия"}
{"url": "http://epicenter.bg/article/Turtsiya--Prisadite-po-deloto-Hashogi-ne-otgovaryat-na-ochakvaniyata-ni/202281/7/0", "text": "Присъдите по делото за убийството на саудитския журналист Джамал Хашоги не отговарят на нашите очаквания, това е казал прессекретар на турското външно министерство, предаде РИА Новости, цитира Новини.бг    От дипломатическата централа на Анкара са коментирали решението на съда в Рияд, според което петима души са получили смъртни присъди, трима – осъдени на по 24 години затвор, а един – оневинен.  \"Много въпроси са останали без отговор. Сред тях са: къде е тялото на покойния, кои са поръчителите на това ужасно престъпление и кой е помагал на убийците, както и други. Ние очакваме пълно съдействие от страна на властите на Саудитска Арабия по тези и други въпроси\", е заявил Хами Аксой.    По думите на говорителя Турция е носела моралната и политическа отговорност за насилствената смърт на критика на консервативната близкоизточна монархия. \"Ние имаме основания да смятаме, че Хашоги е бил убит на наша територия\", е посочил още говотителят.  Хашоги е бил убит на 2 октомври 2018 г. в консулството на родината си в Истанбул, където той е отишъл да оформи документи за планирана с приятелката му Хатидже Ченгиз сватба. Смъртта на Хашоги е предизвикала широк резонанс по света заради съпричастността на тайните служби на Рияд към престъплението.", "date": "2019.12.23", "title": "Турция: Присъдите по делото Хашоги не отговарят на очакванията ни"}
{"url": "http://epicenter.bg/article/ES--Imame-tri-tseli-pri-dogovaryaneto-na-badeshtite-vrazki-s-London-sled-Brekzit/202285/7/0", "text": "Европейският съюз си поставя три цели за постигане до края на следващата година на споразумение за бъдещите отношения с Обединеното кралство след излизането му от Европейския съюз, каза ръководителят на европейския екип в преговорите Мишел Барние, цитиран от АФП и Новини.бг    \"Те се отнасят за международните въпроси, сигурността и споразумението за свободна търговия\", каза той.  Договарянето и ратифицирането на отношенията след Брекзит до края на 2020 г., както настоява британският премиер Борис Джонсън, ще е огромно предизвикателство, но ще направим всичко по силите си, дори да не успеем да осъществим всичко, подчерта Барние.", "date": "2019.12.23", "title": "ЕС: Имаме три цели при договарянето на бъдещите връзки с Лондон след Брекзит"}
{"url": "http://epicenter.bg/article/Putin--Ohlyuvi-shte-ni-pomognat-sreshtu-demografskata-kriza/202286/7/0", "text": "Мъже, хайде на охлювите, това е казал Владимир Путин, предаде РИА Новости, цитира Новини.бг    Руският президент днес е посочил, че е поръчал на федералното министерство на селското стопанство да проучи въпроса за осигуряване на охлюви в търговската мрежа на страната.   \"Тези животни са ценен източник на важни и полезни за здравето хранителни вещества. Някои казват, че охлювите са най-силният афродизиак. Така че ние, мъжете, трябва да наблегнем върху този продукт. Така ще решим и демографската криза\", се е пошегувал стопанинът на Кремъл.  Малко по-рано днес държавният глава е открил железопътното движение по Кримския мост.   \"Русия ще продължи и занапред да реализира големи проекти\", е заявил той. Путин е пристигнал с първия влак от град Керч на окупирания през 2014 г. ог Украйна черноморски полуостров до континенталния град Таман и така на практика е открил движението по 19-километровия мост - най-дългия мост в Европа.", "date": "2019.12.23", "title": "Путин: Охлюви ще ни помогнат срещу демографската криза"}
{"url": "http://epicenter.bg/article/Dogan-sazdava-nelegalna-organizatsiya-na-printsipa--voyna-bez-orazhie-/202272/11/0", "text": "     Което е доста тъжно. Те вече са свикнали с факта, че една негова дума може да промени политиката на Движението, един негов жест може да отключи процеси с дългосрочен ефект. Тези, които в България се занимават сериозно с политика и държавност са приели това като аксиома и не си играят на тази струна.  Една промяна в ориентацията на добре организираната от него политическа сила ДПС е от голямо значение за стабилността и мира в страната.  Доган знае силата, която държи. И никога не е злоупотребявал с нея.  Нещо повече – още в края на второто хилядолетие препозицонира ДПС на евроатлантическата писта, далеч преди партии, които днес заспиват с ЕС и се събуждат с НАТО, да са си помисляли за това.   Обяснението се дължи на много фактори. Сега се спираме само на един в контекста на събитията от преди 30 години, които са дали своето отражение върху живота на България -   „   Тази част от живота на готвения за български ра­зузнавач, нещатен сътрудник на Първо и Второ главно управле­ние на ДС от 1974 година Ахмед Доган, започва на 12.VI.1986 г., когато е арестуван.    3 години задължително заселване, след тях и отнемане на всички научни звания. Об­винението е в „тежко национално предателство за това, че в пе­риода февруари-юни 1986 годи­на в съучастие е образувал и ръководил група, целяща да от­слаби държавната власт, да раз­пространява клеветнически твър­дения против нея...“    Варна, Русе, Шумен, Преслав, Добрич, Разград (с. Хлебарово). „ спомня си лидерът на ДПС.  Там в края на де­кември 1984 г. сблъсъ­кът между етническите турци и българските вла­сти е ожесточен. Из тур­ското население тръгват емисари, които агитират хората да не приемат български имена.  Нати­скът на властта обаче е огромен. Съпротивата ражда мирните демонстрации, които се окървавяват със смъртта на 17-месечната Тюркян. Районът на­стръхва. Милицията изважда тан­кове и отваря отново „Белене“. За пет месеца вкарва в лагера 1373 души, между които и 11 българи.    През януари-февруари 1985 г. узнава за на­стъплението на специалните ча­сти и във Варненско и Добричко, както и реакцията на населението, подложено на възродителния процес. В този регион вече действали единични групи за проти­водействие.  Идеята му е да съ­здаде нелегална структура по по­добие на организацията на Лев­ски отпреди век.    Има ши­роки контакти сред преподавателския елит. Самият той се отличава с изключителни интелектуални качества, заради които от­давна е попаднал във фокуса на ДС. „  казва Доган.    Офицерите са разбрали за заложените спососбности на Меди Доганов към анализи, за интересите му към философията и започват да го готвят с перспектива – „за разузнавач от най-висока категория т. нар. нелегали“. Можел ли е да откаже? „Не!“, казва го катего­рично бивш висш ръководен ка­дър на МВР, чел досието на Доган през 1997 г.. И обяс­нява: „ “     Той знае, че негово­то бъдеще е насочено към воде­щите сили във философията и най- вече в областта на симетрията. „Ахмед вероятно щеше да замине за Русия, Канада или САЩ“, съоб­щава неговият ръководещ ДС офицер Иван Карамунчев.  След смъртта на Брежнев, при Андропов и особено при Горбачов Доган осъзнава, че „има огромно разми­наване между думи и дела“ и по­степенно започва да се отдръпва.  През 1984 г. почти не сътрудничи, но е под пряко наблюдение.   Възродителният процес го отвращава от властта. И окончателно избистря реше­нието му.   Това е записано в затворническото му досие, което се пази в Пазарджишкия затвор. Младият философ използва раз­лични семинари във Варна, за да обхожда селищата на Лудогорието и да набира съмишленици. (По това време Доган не знае за за­поведта на вътрешния министър Димитър Стоянов, с която той разпорежда на личния състав на МВР да се удвои агентурния апарат на ДС сред турското   Ориентира се към „хора със ста­тут“ - лекари, учители, фелдшери, инженери. А точно те попадат във фокуса на ДС. Учудващо е, че мно­го от тях, подложени на жестокия натиск от страна на ДС, склоняват да сътрудничат на властта и едно­временно с това започват неле­гална борба против същата тази власт. И както по-късно ще стане ясно, нито един от тези „агенти на ДС“ не предава организацията! Нито един от тях не написва ред в ДС срещу свой нелегален съмиш­леник или срещу който и да е от турското малцинство. И това е би­ло впечатляващият факт за следователите по делото.    Организационната ѝ дейност е подчинена на законите на неле­галната борба - един не бива да познава повече от трима. Пирами­дата така е направена, че при евентуален провал да се осветят само един или два клона, но оста­налата част от органи­зацията да се спаси. Истинското име на До­ган е неизвестно за го­ляма част членовете.   „ каз­ва Доган. Според сле­дователя му по делото Ангел Александров  обаче, по време на разпитите арестува­ните нелегални са на­ричали лидера си Про­фесора. И по този пря­кор при провала на ор­ганизацията милиция­та достига до Меди Доганов.   Доган категорично забранява терористичните актове. Най-големият му проблем е бил да убеди своите в необходимостта от мирен протест. “ , обяснява Доган и подчертава:    Устава и програмата Доган на­писва на български и ги дава за превод на турски език. С тази за­дача се заемат говорителката от турската редакция на радио „Со­фия“ Милянова и преподавател по турски език в Софийския универ­ситет. Свитъкът е отпечатан на ръчно изработен циклостил и плъзва из Североизточна Бълга­рия. На първата му страница са изобразени полумесец със звезда и разтворена детска длан, символ на единството. „Детската длан асоциираше борбата за нашето бъдеще“, обяснява Доган.   разказва Доган за философия на протеста.   , носят турско самосъз­нание и са готови за борба: лекари и учители с широки контакти, слу­жители в пощите, шофьори, из­ползвани за куриери. Организа­цията действа повече от година и наистина не допуска тероризъм.   Провалът идва случайно. От един разсеян фелдшер...   „ . Но никой от ДС не се и опитва да го защити по време на процеса или поне да смекчи присъдата му.    от 6 до 8 години лишаване от свобода. Присъ­дите влизат в сила три месеца след произнасянето им.    „ , изповядва се днес Доган. Виждаш, че си в малка килийка с изключи­телно лоши хигиенни условия. Идват хора, разполагат с теб, както си искат.    В 10-страничните мотиви за издаване на присъдата, при­ложени към затворническото досие, са отбелязани основ­ните моменти от програмната декларация на организацията, която Доган започва да създа­ва от лятото на 1985 година:    Според програмния документ се предвижда организиране и провеждане на стачки в предприятия, създаване на „индивидуални“ затрудне­ния на правителствената по­литика, спънки и саботаж от различен характер. Твърди се, че    И зато­ва наказанието е „при строг режим“...   „   В последната си дума по вре­ме на процеса Меди Доганов се обръща към съда:    В Софийския затвор Доган ве­че окончателно разбира, че „нито системата, нито хората, които са ангажирани с тази сис­тема, ще преодолеят себе си по силата на своето положение, по силата на предимствата, които имат чрез заплати, постове.“   Психологът на Пазарджишкия затвор е уловил отчуждението и го отбелязва в характеристиката му. „   Преди да стъпи в Пазарджик, Доган е изпратен в Старозагор­ския зандан. Властта решава да събере всички политически зат­ворници там, за да са под общо наблюдение. Те това и чакат. Започват да организират стач­ки.    „ Още от третата седмица установихме контакти. Всички бя­ха с опит, знаят какво искат, ед­на идея ги обединява. Дори хо­ра, които са осъдени по Глава първа, наши събратя, българи, също ни помагаха. Бяхме реал­на сила: 150-160 затворници“, спомня си Доган.  Една вечер ги пръскат всичките по различни затвори. Правят го тайно, за да не може никой да разбере кой къде отива...   „ В него бя­ха най-върлите престъпници, там беше и Янко Янков“, казва след години Доган.    След 10 месеца престой в Пазарджишкия затвор му пра­вят нова психопедагогическа характеристика: „   В Пазарджишкия затвор До­ган създава такава организация, че неговите протести за права­та на българските турци стигат до Европа.      Връзката му със света са приятелката му Таня, от която има син, Янко Янков и прияте­лят му Валентин.  По това вре­ме го викат непрекъснато на разпити. Негов следовател е Ангел Александров (вече покойник, бивш член на ВСС). Държавна сигурност оба­че така и не може да открие общата схема, по която изли­за информацията от затвора.   „ “, със задоволство констатира днес почетният председател на ДПС. Един изоли­ран затворник в Пазарджик, въпреки всичките мерки за си­гурност, продължава да ръко­води съпротивата срещу влас­тта.  „   „ В същия ден Доган изпраща още едно писмо, този път до гражданина началник на 03 - Пазарджик: „ И Доган е изолиран...  Реак­ция на протеста му обаче няма.  Живков дори не е уведомен.   Пет месеца по късно, на 18.11.1989 година отрядният на­чалник на Доган и негов възпи­тател в Пазарджишкия затвор старши лейтенант Гаврил Станчев, с когото са били състуденти по философия, провежда раз­говор с него, документиран в докладна записка, съхранява­на в досието на Доган от затво­ра.  Офицерът почти дословно предава изложението на зат­ворника:   „   В разговора става дума за по­литическата смяна на 10 ноем­ври 1989 г., но от затвора Доган няма възможност да следи засе­данията на парламента, няма ин­формация за проведения митинг пред Народното събрание с ис­кане за връщане на имената на българските турци.  Въпреки то­ва той изразява пред офицера очакванията си за реални про­мени. Съобщава, че организа­цията, която представлява в мо­мента, няма да предприеме ни­що, ще изчака няколко месеца, за да види дали наистина ще има промени, но „това не означава, че се отказват от борбата“...   В това време навън България ври и кипи, парламентът е под непрекъсната обсада на протес­тиращи. Доган обаче е още зад решетките.   И на 21 декември 1989 г. изпраща втори протест до „Гражданина председател на Държавния съвет на НРБ“ (вече Петър Младенов):    На 22.12.1989 г. Доган е амнистиран.  Излиза от затвора 48 кг. Майка му не може да го познае. ДС смята, че помилваните лидери на турците ще бъдат дискредитирани в очите на те­зи, които им вярват. Според източници от тайните служби „в плана за дискредитацията му беше включена и публично разпространяваната от ДС версия, че е техен сътрудник“.   „ Така лидерът на ДПС иска да затвори тези страници от живота си, заради които Бриго Аспару­хов заяви, че е работил за бъл­гарска България. Другото са спекулации, които много често в България захлупват истината. „ каза Доган на 17 януари 2001 г.  Онези, наведените по времето на Живков, днес са сред от най-големите му критици.  Историята обаче се пише от изправените.   Няколко дни след излизането си от затвора това Меди Доганов застава лице в лице пред Иван Гарелов в студиото на „Панорама“. С домашноплетен бял пуловер, с изпито лице...  Член 1 от Конституцията вече беше паднал, а темата за връщане на имената на българските турци, за правата и свободите излезе на дневен ред.   Две седмици по-късно, на 4 януари 1990 година Ахмед Доган създава ДПС.      ", "date": "2019.12.23", "title": "Доган създава през 1985-а нелегална организация на принципа „война без оръжие“"}
{"url": "http://epicenter.bg/article/Kitay-shte-namali-mitata-varhu-nad-850-vida-vnosni-stoki-ot-1-yanuari/202253/4/0", "text": "Китай ще намали от 1 януари 2020 г. митата върху повече от 850 вида вносни стоки, включително замразено свинско и замразено авокадо, съобщи Ройтерс, цитирана от Dariknews, като се позовава на изявление на китайското финансово министерство. От 1 юли 2020 г. ще бъдат допълнително намалени и митата върху някои продукти от областта на информационните технологии.    В съобщение на комисията по митническата и данъчната политика на Държавния съвет на КНР, цитирано от ТАСС, се посочва, че подобни мерки се вземат с цел удовлетворяване на растящото търсене от китайските потребители на чуждестранна продукция.    Според данните, публикувани на сайта на финансовото министерство, ще бъдат намалени митата върху редица продоволствени стоки, продукти на химическата промишленост и нефтопродукти, включително керосин (от 9 на 0%) и дизелово гориво (от 6 на 1%), дрехи и килими (от 6 на 5%), промишлено, телевизионно и специализирано оборудване, оптични прибори, някои видове трактори и електрогенератори.    През следващата година китайските власти ще намалят допълнително митата на стоки от 23 страни, с които са постигнати споразумения за премахване на взаимните търговски ограничения. Сред тях са Австралия, Грузия, Коста Рика, Нова Зеландия, Пакистан, Перу, Република Корея, Сингапур, Швейцария и Чили, както и държавите от азиатско-тихоокеанския регион, се казва в съобщението на финансовото министерство.", "date": "2019.12.23", "title": "Китай ще намали митата върху над 850 вида вносни стоки от 1 януари"}
{"url": "http://epicenter.bg/article/Gartsiya--Kipar-i-Izrael-podpisvat-sporazumenie-za-Iztochnosredizemnomorski-gazoprovod/202254/4/0", "text": "Лидерите на Гърция, Кипър и Израел ще се съберат на 2 януари в Атина, за да подпишат споразумение за Източносредиземноморския газопровод, обявиха от гръцката правителствена пресслужба, цитирани от БНР.   Газопроводът ще свързва находищата в акваторията между Кипър и Израел с Гърция и Италия и е свързан с плана на Израел да доставя газ за Европа от 2025 г.  Идеята е да се доставя газ от находищата в близост до бреговете на Израел по дългия 2100 км газопровод до Италия, като маршрутът ще минава през Кипър и Гърция. Трасето ще минава на дълбочина 3000 метра под морското дъно и се очаква изграждането му да струва 6 млрд. евро.     Гръцкият правителствен говорител Стелиос Пецас заяви, че със споразумението трите държави ще отговорят подобаващо на \"провокативните\", по думите му, действия на Турция.   „Това лято Анкара започна сондажи за газ в кипърски води, а миналия месец сключи споразумение с либийското правителство за морските граници, пресичащи морето между Кипър и гръцкия остров Крит. Гръцкият външен министър Никос Дендиас посети Бенгази и заедно с източнолибийския командир Халифа Хафтар заклейми договореностите между Триполи и Анкара“, каза той.   Турският президент Реджеп Ердоган осъди гръцките претенции като \"неетични\" и предупреди, че ще увеличи военната помощ за либийското правителство срещу Хафтар.  ", "date": "2019.12.23", "title": "Гърция, Кипър и Израел подписват споразумение за Източносредиземноморски газопровод"}
{"url": "http://epicenter.bg/article/Ovcharov--Bih-se-nadyaval-strategicheskiyat-investitor-za--quot-Belene-quot--da-ne-e--quot-Rosatom-quot--/202255/4/0", "text": "“Балкански поток” трябваше да тръгне до края на тази година. Лично аз имам определени съмнения, че ще успеем до средата на следващата година да го пуснем в действие. Проблемът е втората част – връзката със Сърбия. Тя е въпросът, който България трябва да реши колкото се може по-бързо. Това каза за БНР енергийният експерт и бивш министър Румен Овчаров, който припомни причините за забавянето при изграждането на газопровода. „Очевидно имаше и външна намеса“, обобщи той.    По повод строежа на АЕЦ „Белене“ и тримата кандидати за стратегически инвеститор, Овчаров прогнозира, че „може да има изненади“:    „Аз лично бих се надявал „Росатом“ да не бъде стратегически инвеститор, по чисто икономически причини. Вече наблюдавахме един такъв проект, при който руска компания беше стратегически инвеститор - имам предвид проекта „Южен поток“, в който „Газпром“ трябваше да бъде стратегически инвеститор и да осигури финансирането.   Единственото обаче, което се случи за седемте години от тръгването на проекта до 2014-а година, когато беше прекратен, беше раздуването на неговата цена. Притеснявам се, че и сега с инвеститор „Росатом“, който в партньорство с българските си „колеги“, които ще изграждат централата на територията на България, ние ще влезем в същия процес - на едно безумно раздуване на цената без всякакви коригиращи елементи“.    Овчаров изтъкна, че централата не може да бъде построена без „Росатом“, но изказа мнение, че от икономическа гледна точка е по-добре за България стратегическият инвеститор да бъде друг. Руско-китайски консорциум например „ще ни освободи от този ненаситен ламтеж към увеличение на цени и, съответно, прибиране на печалби“.   Според Овчаров е „доста несериозно“ от страна на държавата да не иска да се обвърже с изкупуването на енергията:    „Атомната енергетика има един огромен недостатък - тя е с много дълъг инвестиционен цикъл и изисква огромни финансови ресурси за инвестиции. Който се хваща да изгражда атомна енергетика инвестира 15 години едни огромни пари, в дадения случай става дума за милиарди, а после чака още 10-15 години тези пари да се върнат. Като цяло цикълът се затваря за около 30 години. Кой е този нормален инвеститор, който без подкрепата на държавата би си позволил подобно нещо? ... С начина, по който България се отказва да участва в гарантирането на подобен проект, предоставя тази възможност на чужди държави. Но те ще го гарантират, не защото ще искат да гарантират печалбите на България и на българския народ, а за реализацията на собствените си геостратегически цели“.      Овчаров коментира и вноса на втечнен газ тази година. Според него тези доставки могат да бъдат алтернатива на традиционните, но „не бива да залагаме само на конюнктурата, която съществува в момента“.   Ситуацията в момента е „изключително благоприятна за втечнения газ, само че преди една година не беше така“, допълни той. „Сигурността на доставките на тръбния газ е значително по-висока и по-малко зависи от конюнктурата на пазара“.      „Не мисля, че може този договор да бъде прекратен. Този договор многократно сме се опитвали да го прекратяване, да го променяме и така нататък, но той е направен по такъв начин, че предвижда много тежки санкции. Единственият вариант е някакво споразумение, но не виждам някой да преговаря по въпроса. Можеше да стане в паралел с договорките за изтребителите“.      „Разбрахме, че е Полша е имала позиция - не е подкрепила, защото е договорила някакви специални условия за въглищната си индустрия. Каква е позицията на България, аз не схванах!“.", "date": "2019.12.23", "title": "Овчаров: Бих се надявал стратегическият инвеститор за \"Белене\" да не е \"Росатом\" "}
{"url": "http://epicenter.bg/article/Emil-Karanikolov-se-sreshtna-s-turskiya-zam-ministar-na-targoviyata-Raza-Tuna-Turagay/202257/4/0", "text": "Министърът на икономиката Емил Караниколов се срещна с турския заместник-министър на търговията Ръза Туна Турагай. Това съобщиха от пресцентъра на Министерството на икономиката. Двамата обсъдиха проблемите със засиления трафик и организацията на движението и пропускателния режим на ГКПП „Капитан Андреево“. На срещата, която се проведе на Граничния контролно-пропускателен пункт участие взеха още представители на Агенция Митници, Българската агенция по безопасност на храните, Гранична полиция и Държавна агенция Безопасност на движението по пътищата.  По предложение на турската страна разисквани бяха възможностите за разкриване на нови гишета в рамките на ГКПП „Капитан Андреево“, които да спомогнат за по-добра оперативност на товаропотока при преминаване на товарни автомобили през пропускателния пункт.   Караниколов и турският заместник-министър се обединиха около мнението, че ще бъде направено всичко възможно от двете страни за облекчаване на трафика. Бе уточнено, че в края на януари ще се проведе нова среща, на която ще се обсъди напредъкът по реализирането на разискваните предложения.    Министър Караниколов и турският заместник-министър на търговията обсъдиха също и предстоящото провеждане в началото на 2020 г. в Република Турция на първата сесия на Смесената българо-турска междуправителствена комисия за икономическо сътрудничество, в рамките на която ще се проведе и българо-турски бизнес форум.", "date": "2019.12.23", "title": "Емил Караниколов се срещна с турския зам.-министър на търговията Ръза Туна Турагай"}
{"url": "http://epicenter.bg/article/Medvedev-poracha-da-badat-izgotveni-otvetni-merki-sreshtu-sanktsiite-na-SASht-za--Severen-potok-2-/202260/4/0", "text": "Премиерът на Русия възложи на правителството в Москва да разработи ответни мерки, свързани с въведените от САЩ санкции срещу газопровода „Северен поток-2“, пише руското издание “Коммерсантъ“, цитирано от Агенция \"Фокус\".    На 21 декември президентът на САЩ Доналд Тръмп подписа законопроект, с който одобри бюджета за отбрана на страната за фискалната 2020 г., в който са предвидени и ограничения за газопровода. След тяхното въвеждане компанията, на която беше възложено да положи тръбите на проекта преустанови работата си.    Според Медведев, ограниченията, наложени от Вашингтон, имат \"абсолютно антиконкурентен характер\" и не съответстват на принципите на международното право и международната търговия. Руският премиер също е убеден, че санкциите засягат интересите на много европейски държави.    „Бих помолил колегите от правителството, в рамките на предишния президентски указ за ответ на ограничителните мерки на редица държави, включително САЩ, да разгледат възможностите за всякакви други санкции срещу Вашингтон и да ми докладват предложенията, които ще бъдат анализирани по отношение на тяхната ефективност“, заяви Дмитрий Медведев на среща с кабинета си.    Според информацията на Комерсант, ако компанията изпълнител, която се занимава със „Северен поток-2“ изостави строителството, тогава „Газпром“ ще завърши останалите 130 км тръби, използвайки собственото си оборудване.", "date": "2019.12.23", "title": "Медведев поръча да бъдат изготвени ответни мерки срещу санкциите на САЩ за „Северен поток-2“"}
{"url": "http://epicenter.bg/article/KEVR-korigirani-tseni-na-vodata-v-24-oblasti-na-stranata-ot-1-yanuari/202269/4/0", "text": "Окончателно КЕВР определи колко ще струва водата от януари. Поскъпването в различните градове на страната е от половин процент до почти 10%.    Заради ноемврийската инфлация, която не е била отчетена при обсъжданията миналата седмица, водата ще е по-скъпа от предварително обявеното, съобщи bTV.    Най-сериозно поскъпва водата в Кърджали - скокът там е почти 10%. Жителите на София, Видин и Русе трябва да се готвят да плащат с около 7% по-скъпа вода. Най-малко е поскъпването в Пловдив, но вместо 0,1%, ще е половин процент.    В 12 области хората ще плащат над 3 лева за кубик вода, а най-скъпа ще е тя в Шумен – 3,54 лева за кубик. Това обаче е според 5-годишния бизнес план, приет преди години.    Сега местната власт и ВиК дружеството планират да се откажат от поскъпването и да остане да действа сегашната цена.    Същото решение се очаква да вземе и ВиК дружеството в Перник, където не само, че са на режим, а и новата цена е с 3,8% по-скъпа.    Макар и с най-големия процентен скок в цената на водата, Кърджали все пак не е рекордьор. Там за кубик вода от 1 януари ще се плаща по 2,61 лева.    Ето колко ще струва водата в различните градове:    Разград – 3,67 лева за кубик  Шумен - 3,54 лева  Добрич – 3,45 лева за кубик  Враца – 3,27 лева за кубик  Варна - 3,21 лева за кубик  Ловеч – 3,16 лева за кубик  Русе – 3,15 лева за кубик  Бургас – 3,08 лева за кубик  Ямбол – 3,03 лева за кубик  Стара Загора – 3,01 лева за кубик  Плевен – 2,88 лева за кубик  София - 2,76 лева за кубик  Габрово – 2,71 лева за кубик  Кърджали – 2,61 лева за кубик  Видин – 2,54 лева за кубик  Перник - 2,42 лева за кубик  Благоевград – 2,35 лева за кубик  Пловдив – 2,22 лева за кубик   Комисията на енергийно и водно регулиране (КЕВР) проведе закрито заседание в специализиран състав \"ВиК\", на което прие окончателно решение за изменение на цени на ВиК услугите за 2020 г. С решението са коригирани цени на ВиК услугите на операторите в 24 области на страната. Това съобщиха от пресцентъра на КЕВР. С приетото от комисията решение актуализираните цени на ВиК услугите влизат в сила от 1 януари 2020 г.  В изпълнение на нормативно определените задължения и ангажименти на КЕВР за регулиране на отрасъл ВиК, в съответствие с разпоредбите на Закона за регулиране на ВиК услугите и наредбите към него, приети от Министерски съвет през 2016 г., в края на всяка календарна година Комисията е задължена служебно да актуализира вече утвърдените с 5-годишните бизнес планове на ВиК дружествата пределни цени на услуги за всяка следваща година от регулаторния период 2017-2021 г.   Съгласно нормативните изисквания, актуализацията на пределните цени се извършва на основата на одобрената с бизнес плановете цена на услугите за 2020 г., с отчитане на размера на инфлационния индекс и прилагане на индивидуален коефициент за ефективност за всяко едно ВиК дружество.    Наредбата за регулиране на цените на водоснабдителните и канализационните услуги (чл. 6, т. 2 и чл. 29), приета от Министерски, съвет, задължава Комисията да изпълни този свой ангажимент, включително и при наличие на възникнали форсмажорни обстоятелства на обслужвани територии на ВиК дружества.    Законът за регулиране на ВиК услугите прави изрично разграничение между утвърдени пределни цени на ВиК услуги от КЕВР и прилагани цени на ВиК услуги от ВиК операторите. Законовите разпоредби не позволяват на ВиК операторите да прилагат по-високи от утвърдените цени, като допускат обратната възможност - да прилагат по-ниски цени.   Решението за въвеждане на утвърдените от КЕВР цени на ВиК услуги се взема от управителите на търговските дружества – ВиК оператори. В правомощията на принципала на ВиК дружествата с държавно участие – МРРБ е да реши дали утвърдените от КЕВР пределни цени на ВиК услугите да бъдат въвеждани. Такова действие на собственика на търговското дружество е свързано с неговото търговско управление и няма отношение към регулаторните правомощия на Комисията.    Преди да бъде разгледан и одобрен от КЕВР бизнес планът на всяко едно ВиК дружество предварително е следвало да бъде разгледан и съгласуван от съответната областна Асоциация по ВИК, в която членуват представители на всички местни органи на власт. Всички бизнес планове и цени на дружествата са приемани от КЕВР с отделни процедури за всяко ВиК дружество, като в духа на публичност и прозрачност по тях са провеждани открити заседания и обществени обсъждания. С приемането на бизнес плановете ВиК дружествата и Асоциациите по ВиК са поели изпълнението на конкретни ангажименти в рамките на петгодишния регулаторен период, свързани с подобряване на качеството на услугите чрез нови инвестиции, намаляване на загубите на вода, повишаване на ефективността и управлението. Комисията прилага ценообразуващ механизъм, който да гарантира устойчивото развитие на ВиК дружествата, но регулаторът не е техен собственик и не може да влияе върху начина на тяхното управление.    Във връзка с решението за актуализиране на цените на ВиК услугите за 2020 г. Комисията спази стриктно предвидената законова процедура. На 17.12.2019 г. беше проведено открито заседание с участието на представители на ВиК дружества от цялата страна, на Омбудсмана на Република България, синдикат „Водоснабдител“-КНСБ, неправителствени и граждански организации. На заседанието всички участници изразиха своите становища и предложения във връзка с предложените за актуализация цени на ВиК услуги. В приетото днес Решение за изменение на одобрените цени на услугите на ВиК дружествата за 2020 г. Комисията дава мотивиран отговор по всички внесени писмени становища от страна на участници в откритото заседание.    Пълният текст на Решението на КЕВР за актуализираните цени на ВиК услугите за 2018 г. е публикуван на интернет страницата на регулатора.", "date": "2019.12.23", "title": "Окончателно! КЕВР реши: Водата поскъпва от 1 януари "}
{"url": "http://epicenter.bg/article/Stotitsi-inspektori-na-NAP-shte-proveryavat-zimnite-kurorti-/202275/4/0", "text": "Националната агенция за приходите започва контролна кампания в зимните курорти, предупредиха от институцията.    Стотици инспектори на НАП ще извършват скрити и явни наблюдения, инвентаризации на наличните стоки и проверки за отчитане на оборотите. Ще се следи и движението на стоки към хотели, ресторанти и други търговски обекти. На постоянно наблюдение са подложени също борси и тържища в близост до курортите.   По време на кампанията инспекторите от „Фискален контрол“ ще използват и дистанционната връзка на всеки касов апарат със сървърите на НАП, като софтуерът ще посочва обекти, чиито обороти се различават значително от средните за съответния регион.    В кампанията отново ще бъде използван и подходът на т.нар. открито наблюдение, при който в рамките на дни или седмици в обекта присъства явно проверяващ екип на НАП, като оборотите, отчетени по време на наблюдението, се сравняват с минали периоди и при значима разлика, приходната агенция може да започне ревизия. По време на зимната кампания от НАП ще изследват и имущественото състояние на физически лица собственици или управители на фирми с обекти в зимните курорти, допълват от приходната агенция.    Зимната кампания на НАП е продължение на наложения подход, използван през лятото по Черноморието.     „Главната задача на контролната кампания е спазването на данъчните правила и почтена конкуренция. И през тази година неиздаването на касова бележка дори за малка сума освен глоба, води и до запечатване на обекта за срок до един месец. Отчитаме значително намаление на нарушенията, което всъщност е основната ни цел. Апелирам към гражданите да изискват касова бележка за всяка покупка, могат да използват и мобилното приложение на НАП за проверка на фискални бонове“, каза по повод началото на зимната кампания Спас Шишков, директор на „Фискален контрол“ в НАП.", "date": "2019.12.23", "title": "Стотици инспектори на НАП ще проверяват зимните курорти "}
{"url": "http://epicenter.bg/article/Tezhka-katastrofa-v-Sofiya--20-godishna-zhena-zagina-/202233/3/0", "text": "20-годишна жена е загинала при тежка катастрофа в неделя вечерта на столичния бул. „България”.    Инцидентът е станал в отсечката между Околовръстния път и бул. „Тодор Каблешков” около 21:30 часа.    Автомобилът е самокатастрофирал, обясниха от пресцентъра на МВР. На прав, но мокър участък колата е излязла от пътя и се е ударила в дърво. Загиналата се е возила в автомобила.    Шофьорът е тестван за алкохол и наркотици. Пробите са отрицателни. Движението по бул. „България” беше спряно за известно време, пояснява Нова телевизия.", "date": "2019.12.23", "title": "Тежка катастрофа в София, 20-годишна жена загина "}
{"url": "http://epicenter.bg/article/Edin-arestuvan-i-pet-udareni-koli-sled-noshtna-gonka-s-politsiyata-v-Plovdiv/202235/3/0", "text": "Един арестуван и шест пометени коли е резултатът след среднощна гонка с полицията в Пловдив, съобщава NOVA. Екшън сцените са се разиграли тази нощ в пловдивския район \"Тракия\".   Полицаи са се опитали да спрат за проверка автомобил със софийска регистрация, в който пътували петима младежи. Водачът обаче не се подчинил продължил. Последвала гонка със служителите на реда, при която са пометени 6 коли, които били паркирани пред жилищен блок.   От петимата, пътуващи в колата, само един е задържан, останалите успели да избягат.        ", "date": "2019.12.23", "title": "Един арестуван и шест ударени коли след нощна гонка с полицията в Пловдив"}
{"url": "http://epicenter.bg/article/Kradtsi-atakuvat-molovete-sas-zaglushitelni-ustroystva-i-magniti-/202237/3/0", "text": "Крадци атакуват моловете със заглушителни устройства и магнити, с които пробиват алармените защити на стоките. Това разказаха търговци и охранители в големите търговски обекти. Рискът от кражби е още по-голям в дните около Коледа, когато хората пазаруват активно. Какви са най-новите техники на джебчиите и как да избегнем капаните по време на коледното пазаруване - отговорите потърси Георги Георгиев в рубриката „На твоя страна” в сутрешния блок на Нова телевизия.    Улисани в коледните покупки често забравяме за рисковете, които ни дебнат в моловете и по пазарите. По традиция по време на пазаруване големите търговски обекти са щурмувани от групи от ловки крадци, които дебнат разсеяните купувачи. За това предупреждават и тази Коледа от полицията.    Камерите на охранителите засичат двойка, която разглежда скъпи дрехи в магазин в столичен мол. Влизат с големи чанти и обикалят около щандовете близо час. Съмнителното им поведение привлича вниманието на охранителите. Затова са проверени на изхода. „С чанта с фолио, изцяло тунингована, се опитаха да изнесат определено количество скъпа стока в по-малки обеми. Същите бяха забелязани предварително и в момента, в който те напускаха магазина бяха заловени”, разказа Иван Карапенев, служител на охранителна фирма.    За да заглушат сигнала на алармите, крадците използват все по-модерни методи, разкриват търговците.    Нерядко обаче опитите на крадците се оказват успешни. С различни техники те успяват да преодоляват алармените системи на изходите на магазините и задигат скъпа стока.    „Все по-изобретателни стават. Като започнем от специални чанти, които са обезопасени срещу техническите системи за сигурност, минем на отрязване на самите аларми, които са по дрехите”, каза още Иван Карапенев.    След това се продават свободно на пазара на половин цена. Ако едно яке в магазина е 400 лева, на черния пазар крадците ги продават за 200 лева. На прицел е по-скъпа и нова стока, доставена буквално преди дни.    „В повечето случаи крадците действат по двойки или в групи. Бързо се сливат с тълпата и трудно можем да разберем престъпните им намерения\", разкрива Иван Карапенев.    Въпреки че трудно се идентифицират - всяка съмнителна крачка на посетители в мола привлича вниманието на охранителите. Особено бдителни служителите по сигурността ще са в дните около Коледа, когато се очаква хиляди да щурмуват моловете. Част от камерите ще могат да разпознават дори директно номерата на автомобилите, с които посетителите влизат в моловете. Около празниците рязко се увеличават и джебчиите около касите, ескалаторите и в асансьорите на моловете, където ще има и най-голямо струпване на пазаруващи.", "date": "2019.12.23", "title": "Крадци атакуват моловете със заглушителни устройства и магнити "}
{"url": "http://epicenter.bg/article/Bez--quot-sinya-quot--i--quot-zelena-quot--zona-v-kolednite-pochivni-dni/202242/3/0", "text": "На  , по случай коледните почивни дни, столичани ще се радват на  . Това съобщават от пресцентъра на Столична община и Dariknews.       Жителите и гостите на столицата ще могат да паркират автомобилите си на обозначените места без да изпращат СМС.", "date": "2019.12.23", "title": "Без \"синя\" и \"зелена\" зона в коледните почивни дни"}
{"url": "http://epicenter.bg/article/Nova-izmama--mnimi-advokati-iziskvat-izplashtaneto-na-nesashtestvuvashti-dalgove/202243/3/0", "text": "Зачестяват случаите на \"фишинг\" атаките, които целят заразяване на компютъра или извличане на данни за кредитни карти и пароли за достъп до банкови сметки, съобщава \" \". В поредната масова електронна атака се използват имената на редица адвокати и съдебни изпълнители от Пловдив. А получателите на имейлите се приканват към доброволно изплащане на несъществуващи парични задължения.    \"Във връзка с неизпълнение на задълженията ви, ви отправям настоящата покана за доброволно изпълнение\". Така започва текстът на мейла, подписан от името на пловдивски адвокат, цитиран от БНТ.    \"Очевидно става въпрос за масова практика. Мои клиенти, дори няколко на брой, ми се обадиха. Използвани са имената на реални адвокати. Нямаме нито един случай, в който да има данни тези адвокати по някакъв начин да са съпричастни към това, което се случва\", коментира Иван Демерджиев, председател на Адвокатската колегия в Пловдив. \"Моля хората да имат предвид, че не е важно от чие име се изпращат съобщенията, а внимателно да видят кои са електронните адреси, от които идват и ако те не са им познати, по никакъв повод да не ги отварят\", допълни Демерджиев.    В поредната \"фишинг\" атака следва обяснение за принудително събиране на дължимата сума и уточнението, че повече подробности има в приложения файл. Именно той не бива да се отваря, предупреждават специалистите.    \"Атачмънтът, приложният файл към приложението, което имитира да е документ, но всъщност инсталира зловреден код, който вече компрометира съответния компютър и данните на него\", казва експертът по киберсигурност Павел Георгиев. Хакерите стават и все по-добри психолози и успешно заблуждават получателите на писмата. \"Първото нещо, което разчита въпросният имейл, това е спешност, да създаде тревога в получилия този имейл с цел да притъпи неговото внимание и той да инсталира приложението\", уточнява още Георгиев. Специалистите съветват още, ако получите подобен съмнителен имейл, първо да потърсите обратна връзка с лицето или институцията, която го изпраща. Но лично или по телефон не отговоряйте през компютъра или смартфона. Изтрийте писмото и проверете антивирусната си програма. Въпреки че т. нар. \"фишинг\" понякога избягва тази защита.", "date": "2019.12.23", "title": "Нова измама: мними адвокати изискват изплащането на несъществуващи дългове"}
{"url": "http://epicenter.bg/article/Osadiha-lekar-za-smartta-na-bebe-po-vreme-na-razhdane/202268/3/0", "text": "Съдът е признал за виновен подсъдимия В.Е., обвинен от Окръжна прокуратура – Монтана за извършено от него в качеството на лекар-ординатор престъпление по чл. 123, ал. 1 от Наказателния кодекс, съобщиха от пресцентъра на прокуратурата и novini.bg.     Подсъдимият Е. работел като лекар в отделение по акушерство и гинекология в МБАЛ „Св. Петка“ АД - гр. Видин.     На 27.01.2019 г. той прегледал чрез видеозон постъпила в болницата пациентка – С. Преценил, че жената следва да бъде отведена в родилна зала. Това било направено от него без диагностично-терапевтичен план и без да е определено последващо поведение относно предстоящото раждане.    Около 22:10 ч. доктор Е. извършил преглед на С., след което спукал околоплодния мехур на родилката. Измерените детски сърдечни тонове на плода били ясни и ритмични. При проследяване на раждането подсъдимият не провел необходимите прегледи за изясняване на акушерския статус на жената, тоновете на плода не били проследявани в динамика с акушерски монитор, каквато е рутинната практика, а били слушани еднократно.     Четиридесет минути по-късно, след като родилката заявила, че има контракции, В.Е. извършил преглед, при който установил пълно разкритие, предлежаща глава и до нея бримка на пъпна връв. Детските тонове започнали да падат. При патологично раждане или необходимост от секцио цезарея той бил длъжен да се консултира с началник на акушеро-гинекологичното отделение или негов заместник, но не го направил. Вместо да приложи единствения правилен в случая метод „Форцепс“ (вакуум-екстрактор), разпоредил включване на родилката на система с „Окситоцин 10Е“ и продължил раждането по неправилен начин – чрез „прийома на Кристелер“. Вследствие на това подсъдимият отнел шансовете на родилката да роди жив, макар и асфиктичен плод. В 23:15 ч. пострадалата С. родила мъртъв плод от мъжки плод с тегло 3100 грама и ръст 51 см. Проведените реанимационни мероприятия не дали резултат и била констатирана смъртта му.     За извършеното от подсъдимия В.Е. престъпление – немарливо изпълнение на медицинска професия, му е наложено наказание една година „лишаване от свобода“ с тригодишен изпитателен срок.   Присъдата може да бъде обжалвана и протестирана в законоустановения срок пред Софийския апелативен съд.", "date": "2019.12.23", "title": "Осъдиха лекар за смъртта на бебе по време на раждане"}
{"url": "http://epicenter.bg/article/Ograda-na-stroezh-padna-varhu-zhena-i-3-godishnata-y-dashterya-v-Sofiya/202279/3/0", "text": "Ограда на изоставен строеж е паднала върху жена и 3-годишната ѝ дъщеря, съобщава БНТ. Двете са с хематоми и в шок след инцидента. Момиченцето е с травма в главата, а жената има рани по крака и ръката.    Инцидентът е станал в събота към 20,00 часа, когато силния вятър причини множество материални щети.    Строежът се намира на улица \"Бачо Киро\" в София и от години не се работи по него, разказаха живеещи в района, които през годините са подавали множество сигнали до общината и институциите.    Николай Александров - кмет на район \"Оборище\" каза за БНТ: \"За сега собственикът е неизвестен, строежът е незаконен. Сега издирваме по хронология как е преминала собствеността, за да опитаме да вземем мерки и да издадем предписания\".   От Столичната община заявиха, че ще проверят случая и че ще изпратят аварийна помощ, която да обезопаси обекта, но припомниха, че по закон отговорността за това е на собственика на строежа.    „Ще се обърна към всички собственици на обекти, без значение дали са частни, държавни или общински - те са тези, които носят отговорност за обезопасяването на обектите. Преди малко има получен сигнал и за кв. „Младост“, заяви Фандъкова. По думите ѝ екипите на аварийното звено от сутринта са реагирали на 7 сигнала, от предимно паднали дървета в дворове в район „Витоша“, като има такива и за скъсани кабели и паднали огради. Кметът на София се обърна към всички собственици на обекти с молба да бъдат отговорни.", "date": "2019.12.23", "title": "Ограда на строеж падна върху жена и 3-годишната й дъщеря в София"}
{"url": "http://epicenter.bg/article/Ministerstvoto-na-turizma-savetva--Proveryavayte-legitimnostta-na-turoperatora-/202261/2/0", "text": "Министерството на туризма съветва клиентите на организирани туристически пътувания непосредствено преди екскурзията да се уверят отново в внимателно легитимността на туроператора, който са избрали и с който са подписали договор. Необходимо е да се проверят всички условия на договора и наличен ли е пълният комплект документи за пътуването. Това съобщиха от пресцентъра на Министерството. При възможност редно е да бъде посетен офисът на туроператора и на място клиентите да запознаят с документите за дейността му според изискванията на Закона за туризма, които са публични. От Министерството припомнят, че организирано туристическо пътуване с обща цена може да се формира единствено от туроператор, а да се предлага - от туроператор и/или чрез туристически агент. В офиса на организатора на пътуването на видно място трябва да бъде поставено удостоверението за регистрация за извършване на дейността. Преди сключване на договора задължително трябва да се предостави информация на клиента в писмена форма, която съдържа всички подробности за пътуването. Договорът се сключва писмено и екземпляр от него се предоставя на туриста. Министерството поддържа Национален туристически регистър, който включва и Регистър на туроператорите и туристическите агенти. В него освен името на фирмата и адресът ѝ се посочва още подробна информация - удостоверение за дейността, единен идентификационен код, заповед за регистрация от Министерството на туризма, заповеди за промяна, за дубликат, за прекратяване на дейността, за заличаване, възстановяване, данни за управляващите лица, данни за застраховката „Отговорност на туроператора“ – тя е задължителна за туроператорите и дава възможност да се компенсират клиентите при отклонения или нарушения по договора. Всичко това помага да се направят изводи за коректността на туроператора. За улеснение на потребителите в Националния туристически регистър данните за застраховката са оцветени в червено, ако тя е изтекла, в оранжево - ако изтича до 1 месец, и в зелено, когато е валидна. Необходимо е клиентите да прочетат внимателно договорите за пътуването, особено текстовете със ситен шрифт, и дори при най-малко съмнение да се допитват до експертите на Министерството на туризма и Комисията за защита на потребителите (КЗП).   Министерството поддържа на сайта си горещ телефон за сигнали за нередности по Закона за туризма – номерът е  . На сайта е обявена и горещата линия на потребителите.   Поместена е също подробна информация какво трябва да се знае, преди предприемане на организирано туристическо пътуване до желана дестинация на  .", "date": "2019.12.23", "title": "Министерството на туризма съветва: Проверявайте легитимността на туроператора!"}
{"url": "http://epicenter.bg/article/Fandakova--Prez-2019-g--sme-investirali-1-8-mln--lv--v-sportni-ploshtadki-i-igrishta/202262/2/0", "text": "Общо 1,8 млн. лв. е инвестирала Столичната община през 2019 г. в спортни площадки и игрища. Това съобщи днес кметът на София Йорданка Фандъкова при откриване на футболно игрище с изкуствена тревна настилка в район \"Кремиковци\", кв. \"Ботунец\".   Една от целите на София - Европейска столица на спорта е развитието на масовия спорт. Това футболно игрище е ясно доказателство за цялата посока, в която работим - изграждане на условия за масов спорт, особено за децата и младите хора, каза кметът Фандъкова.   Тя съобщи, че през тази година общината е изградила общо 16 спортни площадки, от които 12 игрища за футбол, които се намират в по-голямата си част в населените места около София.   Фандъкова каза, че на спортната площадка в \"Ботунец\" могат да играят децата в района и местния футболен отбор. Той ще има ангажимента да отваря площадката за децата и за членовете на клуба. Спортът значи повече здраве и превенция срещу негативни явления, затова Столичната община и догодина ще насочи усилията си за развитие на спорта, подчерта кметът.    През 2020 г. ще продължим инвестициите в спортна инфраструктура, както с площадките на открито, така също и в спортните зали. Кметът съобщи, че за догодина има заложени средства за приключване на строителството на басейна и ремонта на физкултурния салон на 30-то училище в район \"Възраждане\", физкултурния салон в училище номер 100 \"Найден Геров\" в район \"Сердика\", както и изграждане на спортна зала във Френската гимназия. До 2021 г. сме поели ангажимента да няма училище без физкултурен салон, каза столичният кмет.", "date": "2019.12.23", "title": "Фандъкова: През 2019 г. сме инвестирали 1,8 млн. лв. в спортни площадки и игрища"}
{"url": "http://epicenter.bg/article/Kamata-vrachi-Zlatnata-topka-na-Tatyana-Lolova/202263/2/0", "text": "Голямата българска актриса Татяна Лолова поздрави лично Христо Стоичков за празниците и пожела на всички присъстващи на неговата среща с автограф щастлива и усмихната 2020 година. Камата от своя страна ѝ връчи трофея, а публиката избухна в аплодисменти. Това съобщиха от издателство \"Софтпрес\" - организатори на събитието, което се проведе в SkyCity Mall в София. Звездата прекара неделния следобед в раздаване на автографи върху своята биография.   \r\n \"Никога няма да забравя деня, в който видях \"Златната топка\" с името ми за първи път. Няма как да забравя и как спечелих Шампионската лига, няма как да забравя и голмайсторския приз от световното първенство през 1994 година. Тези неща се помнят\", заяви Стоичков пред медиите, дошли да отразят събитието. \r\n   \r\n Това е последното събитие за 2019 г., но Стоичков и издателство „Софтпрес\" кроят планове за повторение на лятното турне и през 2020 г. След успешни представяния на биографията му в Лондон, Чикаго, Торонто и Варшава, се подготвя и мащабно събитие в Барселона през пролетта. \r\n   \r\n „Христо Стоичков. Историята\" се превърна в най-продаваната биография в България през 2018 г., като очакванията на издателството са до края на 2019 г. общият тираж да премине 70 000 екземпляра. \r\n \r\n   \r\n", "date": "2019.12.23", "title": "Каматa връчи Златната топка на Татяна Лолова"}
{"url": "http://epicenter.bg/article/Prezidentat-shte-udostoi-balgarski-voennosluzheshti-s-visshi-voenni-zvaniya-/202264/2/0", "text": "На 27 декември от 10.30 часа президентът и върховен главнокомандващ Въоръжените сили Румен Радев ще удостои военнослужещи с висши военни звания на церемония в Гербовата зала на „Дондуков“ 2. Това съобщиха от прессекретариата на държавния глава.    Със свой указ президентът назначава полковник Юлиян Радойски на длъжността началник на Висше военновъздушно училище „Георги Бенковски“ и ще го удостои с офицерско звание „бригаден генерал“.    Държавният глава освобождава от длъжността командир на „68 бригада „Специални сили“ бригаден генерал Явор Матеев и го назначава на длъжността командир на „Съвместното командване на специалните операции“. Президентът ще го удостои с висше офицерско звание „генерал-майор“.", "date": "2019.12.23", "title": "Президентът ще удостои български военнослужещи с висши военни звания "}
{"url": "http://epicenter.bg/article/Valeri-Todorov--Otstranyavaneto-mi-ot-SEM-e-trevozhen-znak-za-mediynata-ni-sreda/202265/2/0", "text": "Смятам, че отстраняването ми от конкурса е тенденциозен акт и израз на недобра практика, пореден тревожен знак за състоянието на медийната среда и медийната регулация у нас. Въпросът е дали поради недостатъчна некомпенетност или със съзнателна умисъл СЕМ ме отстранява от конкурса и каква е целта на това действие. Това пише Валери Тодоров в обръщение до медиите, съобщава Frognews.   Поставям въпроса дали не е време радикално да се преразгледа дейността и работата на СЕМ, като членовете на медийния регулатор бъдат избирани чрез конкурс, да се вкара обществена квота в обществения регулатор, да се извършва регламентираната в ЗРТ ротация на членовете, за да се преодолеят зависимостите в него, а също така да се въведе обществен надзор в медийния регулатор чрез Обществен съвет на електронните медии, предлаган от мен по-рано през годините, пише още той като изпраща обръщението си до десетки институции.   Доверието към СЕМ е достатъчно разколебано и е в критична точка. Призовавам и Комисията по културата и медиите, както и Министерството на културата да вземат отношения по този случай преди да бъде отнесен към европейските институции. Това се казва в обръщение на Валери Тодоров, който отпадна от надпреварата за генерален директор на БНР.   Ето и пълният текст на обръщението:    „   Във връзка с изявление на г-жа Ивелина Димитрова, председател на техническата комисия на Съвета за електронни медии по избора на генерален директор на БНР, направено на 20. 12. 2019 г., в което се твърди че не отговарям на условията за участие в конкурса за генерален директор на БНР, тъй като не съм закрил участието си във фирма, съм длъжен да заявя следното: В предоставен от мен нотариално заверен акт в СЕМ е видно, че още на 02.12. 2019 г. с решение на Общото събрание и нотариално заверен договор, съм прехвърлил управлението на фирмата и дружествените дялове на друго лице. Актът влиза в сила от момента на подписването му. Вписването в Агенцията е последващ акт, който може по различни обстоятелства да бъде забавен във времето и е независещо от мен обстоятелство. Но, въпреки това, вписването е станало часове след внасянето на документите ми за конкурса за генерален директор на БНР на 5.12. 2019 г.. Освен това, чл. 59 т. 2 от Закона за радиото и телевизията не посочва вписването в Търговския регистър като изискване и доказателство (прилагам цитат от ЗРТ по-долу). Смятам, че отстраняването ми от конкурса е тенденциозен акт и израз на недобра практика, пореден тревожен знак за състоянието на медийната среда и медийната регулация у нас. Въпросът е дали поради недостатъчна некомпенетност или със съзнателна умисъл СЕМ ме отстранява от конкурса и каква е целта на това действие. Ще напомня, че неведнъж без сериозни мотиви са отлагани или променяни сроковете за повеждане на конкурсите за генерални директори. Мога да дам само пример как в течение на 24 часа СЕМ обяви и отмени конкурса за генерален директор на БНТ. Регулаторът избра през 2013 г. генерален директор на БНТ, въпреки доказаното съдебно вписване за дружествено участие в управлението на фирма. На 23.08. 2017 г. СЕМ избра генерален директор на БНТ въпреки наличието на заведено съдебно дело срещу него. Подобна „прецизност“ сега хвърля петно не само върху конкурса, но и върху медийната регулация и медийната практика. Призовавам СЕМ да преразгледа решението на Техническата комисия и да го свери с опитни юристи. Поредицата скандали с избора на генерални директори на БНР и БНТ доказват тази небходимост. Доверието към СЕМ е достатъчно разколебано и е в критична точка. Призовавам и Комисията по културата и медиите, както и Министерството на културата да вземат отношения по този случай преди да бъде отнесен към европейските институции. През годините, когато управлявах БНР (2007 – 2013 г.), съвпаднали с тежката икономическа криза, БНР отбеляза високо и устойчиво развитие. Програмите достигнаха рекордни рейтинги и обхват на аудиторията. Извършени бяха първите експериментални цифрови излъчвания. Създадена бе уникалната хибридна интернет радиоплатформа БИНАР. Открити бяха три нови регионални радиостанции на БНР. Безпрецедентно развитие получи предавателната мрежа на БНР. Извършена беше техническа и технологична замяна и дигитализация на ефирните студиа и на продуцентски студиа във всички програми. Открити бяха нови продуцентски центрове, изложбени зали. БНР се превърна в най-големият медиен партньор. Всичко това в рамките на отпуснатия бюджет. Плановете за приходите бяха преизпълнявани. Нито веднъж в рамките на медията не е възниквал проблем със свободата на словото и етичните стандарти. Поставям въпроса дали не е време радикално да се преразгледа дейността и работата на СЕМ, като членовете на медийния регулатор бъдат избирани чрез конкурс, да се вкара обществена квота в обществения регулатор, да се извършва регламентираната в ЗРТ ротация на членовете, за да се преодолеят зависимостите в него, а също така да се въведе обществен надзор в медийния регулатор чрез Обществен съвет на електронните медии, предлаган от мен по-рано през годините. Също така да се премахнат редица проблемни клаузи в ЗРТ, включително изискването за оттегляне на кандидатите от управлението на дружества преди участието им в конкурсите за генерални директори и издигането им за членове на управителните съвети на БНР и БНТ, непризнаването на трудов стаж по време на мандатите им и др. Ще чакаме ли да заемем следващото непрестижно място в индекса за медийните свободи?”    Новият конкурс бе обявен няколко месеца след избора на Светослав Костов на поста на 28 юни. На 17 октомври СЕМ прекрати предсрочно мандата му след безпрецедентното спиране на ефирното излъчване на програма \"Хоризонт\" за близо 5 часа на 13 септември и след свалянето от ефир на журналистката Силвия Великова. Всичко това породи сериозно напрежение в радиото. Впоследствие Комисията за регулиране на съобщенията глоби радиото с 40 000 лв. заради спирането на \"Хоризонт\".   До 8 януари СЕМ трябва да обяви кои от сегашните кандидати са допуснати до участие в конкурса. Изслушванията им ще са на 20 и 21 януари. Ден след това – на 22 януари, ще бъде обявен новият шеф на БНР.", "date": "2019.12.23", "title": "Валери Тодоров: Отстраняването ми от СЕМ е тревожен знак за медийната ни среда"}
{"url": "http://epicenter.bg/article/Smetnata-palata-ne-otkri-rezhimi-na-opazvane-za-NATURA-2000/202266/2/0", "text": "Управлението на мрежата НАТУРА 2000 с цел защита на околната среда и местното население все още не е ефективно. Констатацията е на Сметната палата след одита на управлението на мрежата НАТУРА 2000 за периода 2016 - 2018 г. Това съобщават News.bg.    Сметната палата обобщава критиките си в три области - пропуските в дейността на МОСВ, пропуски при организацията и трудности при проследяването на мерките. Идентифицирана е липса на ефективен механизъм за управление на мрежата НАТУРА 2000 и необходимост от усъвършенстване на нормативната уредба.    На министъра на околната среда и водите са дадени девет препоръки, а на министъра на земеделието, храните и горите - две препоръки, като следва да се предприемат мерки за изпълнението им в срок до 31.12.2020 г.  Според одита, още при изграждане на мрежата НАТУРА 2000 има пропуски в действията на МОСВ, които са довели до значително забавяне в изпълнението на дейностите. От Сметната палата изброяват:    - пропуски в хармонизирането на националното законодателство и непълно транспониране на изисквания от Директива 92/43/ЕИО за опазване на естествените местообитания и на дивата флора и фауна и от Директива 2009/147/ЕО относно опазването на дивите птици за птиците;    - от министъра на околната среда и водите не са издадени към 31 юли 2019 г. заповеди за обявяване на 211 защитените зони от общо 341 одобрени зони в България от Европейската комисия. Това е трябвало да стане в срок шест години от одобрението, но за повечето зони без заповеди този срок е изтекъл. Поради забавянето на заповедите за обявяване на защитените зони не са определени режими за опазването им, което е причина за стартирането от Европейската комисия на наказателна процедура. Създаден е сериозен риск за бъдещ разход на публичен финансов ресурс поради неизпълнение на целите на екологичната политиката на ЕС.    За собствениците на имоти, попадащи в защитени зони без издадени заповеди за обявяване, не е ясен предметът и целите на защитената зона, общата площ, описа на имотите, както и забрани или ограниченията на дейности и др. Това създава риск да се предприемат действия, водещи до увреждане или унищожаване на местообитания или видове, и се ограничава възможността за получаване на компенсаторни/инвестиционни плащания за пропуснати ползи и извършени разходи;    - липсва стратегическа рамка на дългосрочна политика. Министърът на околната среда и водите не е изготвил Национална стратегия за опазване на биологичното разнообразие и Национален план за опазване на биологичното разнообразие.    Според Сметната палата самата организация за управление на мрежата не е ефективна и заради отсъствие на работещ механизъм за ефективна комуникация и координация между участващите органи и субекти на национално, регионално и общинско ниво, неправителствения сектор.    Освен това при финансиране на изпълнението на мерките не е осигурена надеждна управленска информация, която да дава възможност за обективна оценка и прозрачно отчитане на публичните разходи и резултата от тях.    Националната приоритетна рамка за действие за НАТУРА 2000 (НПРД) определя необходимото финансиране за изпълнението на мерките, предвидени за мрежата от защитени зони НАТУРА 2000. Бюджетът в евро на Националната приоритетна рамка за действие за НАТУРА 2000 за периода 2014-2020 г. възлиза на около 1,585 млрд. евро. От тези средства 94 на сто са от Европейски структурни и инвестиционни фондове, 4 на сто от други източници и 2 на сто е национално финансиране от държавния бюджет.    Също така одитът отчита, че е трудно да се проследи напредъкът и постигнатите резултати от реализирането на мерки и дейности от НПРД, тъй като не е изградена предвидената Система за мониторинг, контрол, допълване и актуализация на Националната приоритетна рамка за действие за 2014-2020, което затруднява събирането на актуална и пълна информация за изпълнението и невъзможност на измерване и определяне на постигнатия очакван напредък от мрежата.    Също така отсъстват данни за видовете, птиците и местообитанията с подобрено природозащитно състояние в България и данни за степента на съхранение и подобрение на биологичното разнообразие в защитените зони от мрежата. По този начин няма измеримост на състоянието на местообитанията и на видовете в България, която да показва степента на съхранение и подобрение на природозащитното състояние.", "date": "2019.12.23", "title": "Сметната палата: Липсва ефективен механизъм за управление на мрежата НАТУРА 2000"}
{"url": "http://epicenter.bg/article/Fandakova--Kontsesiyata-na-Stolichna-obshtina-sas--quot-Sofiyska-voda-quot--ne-tryabva-da-se-prodalzhava-sled-2025-g-/202271/2/0", "text": "Още преди 5 години е сключен много неизгоден за общината договор и с много усилия са го променили така, че да искат повече инвестиции в канализацията. Тя допълни, че последното споразумение е включило изискване за допълнителни инвестиции. Това каза пред журналисти кметът на София Йорданка Фандъкова за увеличението на цената на водата, предаде репортер на Агенция „Фокус“.    \"Нещо повече, от началото на следващата година ще бъде сформиран екип от общински съветници и експерти, който да подготви поемането на активите и вземането на решения по какъв начин ще се управлява ВИК сектора в София“, заяви Фандъкова. По думите ѝ това, което иска от „Софийска вода“, е да има достатъчно количество чиста вода от една страна, и от друга – повече инвестиции в канализации.    Тя допълни, че цената на водата се определя от регулатора, като Столичната община и Столичният общински съвет няма непосредствено отношение по тази тема.", "date": "2019.12.23", "title": "Фандъкова: Концесията на Столична община със \"Софийска вода\" не трябва да се продължава след 2025 г."}
{"url": "http://epicenter.bg/article/Vaveden-e-voden-rezhim-i-v-chast-ot-Radomir/202277/2/0", "text": "Със заповед на кмета на Радомир Пламен Алексиев е въведено режимно водоснабдяване във високата зона на града, съобщиха от общината и БНР.   Мярката се налага заради намаляване дебита на водоизточниците за питейно-битово водоснабдяване. Живеещите във високата зона на Радомир ще имат вода от 05:00 часа до 23:00 часа всеки ден, като водоподаването се преустановява през нощта от 23:00 часа до 05:00 часа. Подобно ограничение има в село Копаница и махала \"Арбанас\".   Ограничението се налага заради намаляване дебита на водоизточниците, от които се снабдява градът, съобщиха от общината и предупредиха, че в случай на задълбочаване на кризата режимът ще бъде променен.   Кметът Пламен Алексиев е забранил и ползването на питейна вода за напояване,поливане на зелени площи, миене на улици, тераси, моторни превозни средства и др.   Междувременно заради водната криза в Перник, работници от предприятието „Стомана Индъстри” са в протестна готовност. Поради режима, в момента предприятието е спряло производство и се извършват текущи ремонти, съобщиха от националния синдикат „Защита”.  ", "date": "2019.12.23", "title": "Въведен е воден режим и в част от Радомир"}
{"url": "http://epicenter.bg/article/Korneliya-Ninova--Otkazah-da-polzvam-sluzhebna-kola-i-shofyor-/202282/2/0", "text": "В нощта на Бъдни вечер срещу Коледа се очаква понижение на температурите, а по високопланинските райони е възможно дъждът да премине в сняг, като с това се увеличават и предпоставките за поледици, съобщиха от пресцентъра на АПИ.  Прогнозата на метеоролозите е, че на 24-ти срещу 25-ти декември във вечерните и ранните сутрешни часове на места в Западна България и Предбалкана дъждът ще се примесва със сняг. В тази връзка Агенция „Пътна инфраструктура“ призовава шофьорите да тръгват на път с автомобили, подготвени за зимни условия, да карат със съобразена скорост и да не предприемат рискови изпреварвания и маневри.    Всички машини на пътноподдържащите фирми са в пълна мобилизация за почистване и обработване на републиканските пътища. За повишаване безопасността на движение е възможно затваряне на определени участъци за обработване на настилките с химически вещества и инертни материали.    Гражданите и транспортни фирми могат да получават информация за актуалната пътна обстановка в страната от интернет страницата на АПИ – api.bg, както и по всяко време на денонощието на телефон 0700 130 20 в АПИ.", "date": "2019.12.23", "title": "АПИ с предупреждение и призив към всички шофьори"}
{"url": "http://epicenter.bg/article/Ninova--Oshte-v-parviya-den-na-parlamenta-otkazah-da-polzvam-sluzhebna-kola-i-shofyor-na-NSO/202283/2/0", "text": "    Това пише лидерът на БСП Корнелия Нинова на странизата си във Фейсбук.     \"Не знам защо днес журналисти ме питат със засилен интерес - ползвам ли НСО и служебна кола от парламента.   Вероятно е заради възникналата тези дни тема за охраняемите лица и спора между президент, премиер и лидера на ДПС кой трябва да бъде охраняван и кой да му плаща.   За да няма никакви спекулации на гърба на БСП, заявявам: още в първия ден от работата на Народното събрание отказах да ползвам служебна кола и шофьор като председател на парламентарна група.   Веднъж съм информирана от директора на НСО, че има данни за заплаха за живота ми и комисията предлага службата да ме охранява. Отказах. И тогава, и сега смятам, че парите на хората не трябва да се харчат за това.\"", "date": "2019.12.23", "title": "Нинова: Още в първия ден на парламента отказах да ползвам служебна кола и шофьор на НСО"}
