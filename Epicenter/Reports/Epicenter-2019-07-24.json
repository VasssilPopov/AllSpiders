{"url": "http://epicenter.bg/article/NAP-publikuva-saveti-kam-grazhdanite-s-iztekli-danni-sled-hakerskata-ataka-/188899/2/0", "text": "Специалисти от НАП, нотариуси и финансисти дадоха отговори на най-често задаваните въпроси, свързани с неоторизирания достъп до данни на НАП.  Това са най-често задаваните въпроси след хакерската атака и разпространяването на личните данни на милиони българи.      Можете да направите проверка в новата електронна услуга, която ще бъде публикувана в сайта на НАП веднага, след като експертите сравнят дали публикуваните данни не са били манипулирани.  Гражданите, чиито номера на валидна лична карта, датата на издаване и валидността й е била неправомерно разкрита, в комбинация с трите им имена, ЕГН и адрес, ще бъдат лично информирани от НАП възможно най-бързо.    Общият брой на тези граждани е 189.    За всички останали физически лица, за които има незаконно разпространени лични данни, няма необходимост да сменят личната си карта.      Продажбите на имоти и автомобили в България стават задължително в нотариална форма и с нотариална заверка на подписите. Процедурата изисква участие на нотариус, който има достъп в реално време до база данни на документите за самоличност в страната, включително снимките на притежателите им.    Нотариусът може и трябва да се увери, че купувачът и продавачът, които са се явили при него, са същите хора от базата данни от първичните регистри в Република България, т.е извършва се проверка за идентичност на страните. Също така, нотариусите имат достъп до компютърна база данни с пълномощни, издадени да послужат пред банките и пред Агенцията по вписванията, както и достъп до базата данни за моторни превозни средства и техните собственици.    Дори някой да е узнал Вашите лични данни, за да продаде имот или автомобил, то трябва да извърши едно или повече престъпления.    Освен това, за продажбата на имоти и автомобили задължително се представят нотариален акт или регистрационен талон, чиято актуалност се проверява в реално време, и без тях сделка не може да се осъществи.    НАП е информирала Нотариалната камара в България за разпространението на чувствителна информация, като нотариусите ще изповядват сделки с повишено внимание.    Според Нотариалната камара, има достатъчно гаранции, че опити за незаконно прехвърляне на имот или превозно средство ще бъдат парирани от нотариусите в страната.    Вижте по-подробна информация, предоставена от Нотариалната камара на Република България -  За Ваше спокойствие, бихте могли да активирате SMS известяване за сделки с Ваши имоти – услуга, предоставяна от Агенция по вписванията - http://sms-imot.registryagency.bg/. Агенцията по вписванията предлага SMS известявания и за движенията по фирмени партиди, като повече за това можете да видите на сайта й.      Банковите и финансови институции, които отпускат кредити или лизинги, са длъжни по закон да се уверят, че сключват договора с лицето, чиито лични данни са посочени в документа за самоличност. Отпускането на кредит/лизинг на някого другиго изисква извършването на едно или повече престъпления, освен злоупотребата с чужди лични данни.    Банките и финансовите институции, отпускащи кредити (вкл. бързи кредити) и лизинги, са информирани от НАП за неоторизирания достъп до данни, като им е препоръчано да работят с повишено внимание при идентифицирането на клиенти.    От Асоциация на банките в България заявиха, че и към момента има достатъчно надеждни механизми за установяване самоличността на лицата, кандидатстващи за банков кредит.    От Българска асоциация за лизинг потвърждават, че техните членове извършват задължително, както идентификация по документи, така и лична идентификация на всеки свой клиент, така че сключване или промени по договор за лизинг не могат да се случат без личното присъствие или надлежната електронна идентификация с валиден електронен сертификат.    От Асоциация за отговорно небанково кредитиране (АОНК), в която членуват компании в сектора за т.нар. „бързи кредити“, уверяват, че и към момента членовете на асоциацията прилагат значителен брой надеждни мерки за проверка на самоличността на новите кредитоискатели и текущите кредитополучатели, поради което до злоупотреби с чужди лични данни не би могло да се стигне.    Дори предварителното одобрение за кредит/лизинг да става онлайн, задължително е да се сключи писмен договор, подписан на хартия или електронно от страните. Финансовата институция трябва да се увери, че лицето, чиито данни от документа за самоличност са вписани в договора, е същото, което го сключва.    Няма риск за неоторизиран достъп до електронното банкиране, защото такива данни никога не са се съхранявали в НАП.      При сделките с пълномощно една или повече от страните не участва лично. Сделките с имоти и коли задължително се сключват с нотариално заверено пълномощно, т.е. пълномощното е подписано и подпечатано от нотариус и описано в неговите нотариални книги, след като се е уверил лично, че действително упълномощителят е този, чиито данни са вписани в документа. Всички останали нотариуси имат достъп до компютърна база данни на издадените пълномощни и могат да проверят дали всеки документ е истински.        Подобен опит ще е съпроводен с извършването на едно или повече престъпления. Сделките с цели предприятия или с дялове на търговски дружества изискват нотариална заверка и писмен договор. В случая с продажба на цяло предприятие се изисква и удостоверение от НАП. Нотариалната камара в България е информирана от НАП за изтичането на чувствителни данни и сделките в следващите месеци ще се извършват с повишено внимание, като нотариусите имат достъп до всички пълномощни, издадени да послужат пред Агенцията по вписванията.        Не. Информацията на НАП, която е неправомерно разпространена, се отнася до здравно-осигурителния статус на гражданите, т.е за това, дали са плащани здравно-осигурителни вноски. Данните от медицинското Ви досие не са събирани от НАП и не са били разкрити, тази информация е защитена.        В незаконно разпространените към момента данни няма информация за персонални идентификационни кодове, издадени от НАП.    Независимо от това, Ви препоръчваме да смените своя ПИК от НАП. Това става безплатно в портала за електронни услуги на приходната агенция - https://inetdec.nra.bg/eservices.html или в произволно избран от Вас офис на НАП.      Не. Електронният подпис на физическо или юридическо лице се използва с парола и отделно изисква достъп до физически носител (най-често e записан на USB устройство). Не съществува риск за вашия електронен подпис, заради неправомерно разкритите данни на НАП.      Бъдете внимателни, ако някой контактува с вас по телефон или имейл и в следствие на това иска от Вас да направите нещо с финансов или личен характер.    Не давайте на никого информация за банкови сметки, за дебитни или кредитни карти, независимо за кого се представя човекът, който се свързва с Вас.    Предупредете близките и роднините си, че лични данни за Вас са станали публично достъпни и ги посъветвайте никога да не правят нещо с финансови последици, ако не са се свързали предварително директно с Вас.    За Ваша допълнителна сигурност, можете да смените паролите на електронната поща, която ползвате.    Ако имате данни, че някой се опитва незаконно да придобие Ваше имущество или да поеме задължение от Ваше име, свържете се незабавно с районното управление на полицията по местоживеене.    Допълнителна информация по въпроси, свързани с незаконно разпространените лични данни можете да получите от НАП на телефон 0700 18 700 (на цената на градски разговор от стационарен телефон и по стандартната тарифа на съответния мобилен оператор).  ", "date": "2019.07.24", "title": "НАП публикува съвети към гражданите с изтекли данни след хакерската атака "}
{"url": "http://epicenter.bg/article/Gen--Popov--GERB-i-dogovor-sas-zlatnata-ribka-da-sklyuchi--ot-BSP-pak-shte-sa-nedovlni/188812/2/0", "text": "\"Категорично ще подкрепим ветото на президента за изтребителите F-16. Мотивите на президента съвпадат почти изцяло с нашите доводи, които изказахме миналия петък в пленарна зала.    Това каза пред камерата на БТВ    \"За нас можеше да бъдат постигнати много по-добри условия. Ние сме за модернизацията на българската армия и смятаме, че трите проекта трябва да вървят заедно и в комплект. Според нас големите разходи за закупуването на изтребителите ще попречат за развитието и модернизацията на сухопътните войски и военноморските сили. Дано управляващите разберат в петък, че с тези договори не се защитава националния интерес. За съжаление гласуването сигурно ще бъде същото и парламентът ще бъдат погазен за пореден път, защото миналата година приехме едни параметри по тази сделка, а сега те се измениха драстично и се пое нов заем от 700 млн.\", обяви Цонков.    . \"Какво ще се случи, ако ветото на президента мине? Какво ще се случи с военновъздушните сили? И правителство, и премиер, и министър на отбраната, всички ясно са заявили, че всички видове войски ще се модернизират. Със сделката за F-16 взимаме най-доброто решение и защитаваме националния интерес. Ясно е, че БСП ще са против. Те винаги са против и търсят скандала. ГЕРБ и договор със златната рибка да сключи, от БСП пак ще са недовлни, защото три желания за малко. Изтребителите F-16 са отлични и аз поздравявам правителството за решението, което взе\", категоричен беше ген. Попов.", "date": "2019.07.24", "title": "Ген. Попов: ГЕРБ и договор със златната рибка да сключи, от БСП пак ще са недовлни"}
{"url": "http://epicenter.bg/article/Yordan-Tsonev--Koy-vitsepremier-otgovarya-za-natsionalnata-sigurnost--zashto-nyama-kibersigurnost-/188813/2/0", "text": "„ . Ние от ДПС следим акцията от самото ѝ начало. Ще търсим отговорност от всички и ще искаме разисквания в парламента”.   Това коментира Йордан Цонев по Нова тв, във връзка с разследването за източването данните на НАП.     Когато приключат процесуално-следствените действия ние в парламента ще проведем поредица от политически действия, посочи той.   \"   запита зам.председателят на ПГ на ДПС..         \"Ако е вярна информацията на прокуратурата, че е  Интересно е как се търси, иначе няма съмнение, че е незаконно. Хакването не е законно\", попита депутатът.    \"Ние следим внимателно случая и ще искаме обяснения. Не искам да го квалифицирам обвинения, нека видим разследването какво ще покаже\", повтори няколко пъти той.      „  Те не получиха никаква роля от обществото на последните парламентарни избори, а си присвояват роля в тази процедура. Има Конституция, има закон за съдебната власт, има компетентни органи”, посочи още той.    \"  коментира Цонев. Той застъпи тезата, че Лаура Кьовеши също е единствен кандидат за ръководител на европейската прокуратура и запита защо десните не казват нищо за това, а атакуват Иван Гешев, че е единствен кандидат за нов главен прокурор.     „  Ние нямаме такива функции. Такива функции има Висшия съдебен съвет, министърът на правосъдието и президентът. От тази гледна точка ние няма да взимаме отношение по процедурата за избор на главен прокурор”, заяви депутатът от ДПС.   \" . Той иска властите да работят една с друга и да има сътрудничество\", поясни народният представител, визирайки цялото изявление на Гешев по този въпрос.   \"Скандал при избора на главен прокурор може да има, ако изберем някой като Христо Иванов\", посочи Цонев.   Не искам да коментирам какво ще прави президентът и как ще подходи за Ф-16\", заяви политикът.       Кой е водещият партньор в НАТО? САЩ. Кой плаща масрафа за сигурността на НАТО? САЩ. Какво да прави малка страна като България, която след кризата в Украйна е застрашена? Да инвестира в сигурност и във военно промишления комплекс на страната, която ще защитава нашата сигурност. \", коментира той.     Относно машинното гласуване, Йордан Цонев коментира:     Другото средство е машинно броене - бюлетините да се попълват на ръка, но да се броят машинно\". Според него държавата умишлено и съзнателно саботира машинното гласуване, за да може да го премахне.  ", "date": "2019.07.24", "title": "Йордан Цонев: Кой вицепремиер отговаря за националната сигурност, защо няма киберсигурност? (ВИДЕО)"}
{"url": "http://epicenter.bg/article/NAP--Haknati-sa-palnite-danni-na-189-litsa--ima-golyam-risk-za-zloupotrebi/188861/2/0", "text": "Няма необходимост близо 4 милиона българи, чиито данни бяха противозаконно огласени, да сменят личните си карти. Практически съвети за тях ще бъдат публикувани в сайта на НАП до края деня на 24.07.2019 г.    Това пише на официалния сайт на Националната агенция за приходите по повод хакерската атака от миналата седмица.   Ето какво още съобщават от агенцията:    След допълнителни проверки се установи, че данните на 189 души от незаконно разпространените през миналата седмица, включват комбинация от имена, ЕГН, адрес, номер, валидност и издател на валидна лична карта. За тези граждани съществува по-голям риск от потенциални злоупотреби и те ще бъдат персонално уведомени от Националната агенция за приходите веднага по телефон или имейл.    От НАП съобщават, че приложението за проверка за незаконно разпространени лични данни ще работи с ЕГН, като ще изпраща резултатите от обработката на въведен от потребителя мобилен номер. Проверката ще е еднократна - само за един човек и ще дава отговор единствено дали има незаконно разкрита информация. Това е необходимо, за да се гарантира, че няма да се злоупотребява с чужди лични данни, допълват от НАП.    В момента в агенцията съпоставят незаконно разпространената данъчно-осигурителна информация с тази в реалните си бази данни, за да се провери дали няма дописване или манипулация, съобщиха от приходното ведомство. След приключване на проверките, агенцията ще може да предостави на лицата и информация за конкретния тип данни, които са били разпространени.", "date": "2019.07.24", "title": "НАП: Хакнати са пълните данни на 189 лица, има голям риск за злоупотреби"}
{"url": "http://epicenter.bg/article/Ot-MON-predlagat-16-dni-koledna-vakantsiya-za-uchenitsite/188866/2/0", "text": "Министерството на образованието и науката (МОН) предлага за обществено обсъждане проект на график на учебното време през следващата учебна година, съобщиха от министерството.   Четири са предвидените ваканции.   Планира се    На 29-ти май би трябвало да приключи учебната година за децата от първи до трети клас, на 16-ти юни – за учениците от четвърти до шести клас. Предвижда се до 30-ти юни да посещават училище учениците в паралелки в спортните училища, както и всички ученици от седми до 11 клас.   Държавните зрелостни изпити са предвидени за 20 май 2020 година – по български език и литература, и на 22 май – втори изпит. Предлага се на 9-ти юни 2020 г. да се проведе Национално външно оценяване (НВО) по български език и литература за седми и десети клас. НВО по математика за тях може да е на 11 юни.   За Външното оценяване за четвъртокласниците планираните дати са 27-ми и 29-ти май. То ще бъде по български език и математика. Обучението по новите учебни програми по тези предмети позволява оценка на функционалната грамотност на учениците чрез тези два предмета и затова отпадат изпитите „Човекът и природата“ и „Човекът и общество“.   Успоредно са предложени за обсъждане и проекти на графици на ученическите олимпиади, на националните състезания, както и на състезанията по професии през следващата учебна година.   Времето за обсъждане на предложените от МОН варианти е един месец от публикуването на официалната страница на министерството. Всички постъпили становища ще бъдат разгледани  ", "date": "2019.07.24", "title": "От МОН предлагат 16 дни коледна ваканция за учениците"}
{"url": "http://epicenter.bg/article/Karakachanov-za-vetoto-na-prezidenta-za-iztrebitelite--Chast-ot-argumentite-na-Radev-ne-sa-sastoyatelni/188870/2/0", "text": "Дебатът в обществото за самолетите продължава да се води на политическа основа. Това каза министърът на отбраната Красимир Каракачанов по време на разискванията по президентското вето за международните договори за F-16, предаде Агенция \"Фокус\".   \"Президентът е използвал своето конституционно право да наложи вето. Аз мога да кажа мотивите. Какво ще реши комисията и народното представителство, е суверенно право на българския парламент, който е най-висш орган в тази държава. С част от мотивите, които прочетох не мога да се съглася примерно, че е бил необходим широк обществен консенсус, подкрепа, обществено съгласие, че не били изяснени много въпроси. Мисля, че това поне по мое мнение не отговаря на истината.   По тази тема дали самолетът да бъде \"Грипен\" или F-16 се коментира още преди нашето правителство да бъде съставено\", подчерта министърът.   \"Ако говорим за широк консенсус, по кой въпрос в България има широк консенсус. Макар че аз винаги съм апелирал по националните въпроси да имаме консенсус като нация, за съжаление това не е факт. Няма широк консенсус по темата за циганската престъпност и как да подходим към този проблем, който е бич за всеки български гражданин, очакваме да има консенсус по един въпрос като закупуването на нови самолети\", допълни още Каракачанов.   Според него една част от обществото ни още смята, че купуваме американски самолети, за да нападаме Русия. \"В нашето общество по тази тема няма как да има консенсус. Друг е въпросът, че никой не купува самолети F-16, за да напада някой. Имаше един политически лидер, който твърдеше, че ние купуваме нападателни самолети. Не знам с какво \"Грипен\" са отстъпателни\", уточни още министърът.", "date": "2019.07.24", "title": "Каракачанов: Дебатът в обществото за самолетите продължава да се води на политическа основа"}
{"url": "http://epicenter.bg/article/Praskat-sreshtu-komari-v-obshtina-Kirkovo/188874/2/0", "text": "На 25 юли, четвъртък, ще се извърши пръскане срещу комари на територията на 4 села в община Кирково. Това са селата Бенковски, Фотиново, Кирково и Чорбаджийско. Пръскането ще се извърши в големите паркове на населените места във времето от 21:00 часа до 00:30 часа, предаде БНР.   Малко по-късно се прави пръскането, за да може хората да се приберат вкъщи. Не са силни отрови, които да оказват сериозно влияние върху хората, но все пак трябва да се вземат някакви мерки. Ние предупреждаваме чрез кметовете на населените места хората, че ще се извършват, обяви на фейсбук страницата на общината, както и на официалната страница на община Кирково. Това не се прави заради многото комари, а ние имаме договор с фирма и малко превантивно подхождаме. Имаме договор, съгласно който извършваме дезинфекция и трябва да го направим сега. При нужда евентуално може да направим още един път обработка, но нямаме сериозни оплаквания от хора, коментира Валентина Димитрова, зам.-кмет на общината.  ", "date": "2019.07.24", "title": "Пръскат срещу комари в община Кирково"}
{"url": "http://epicenter.bg/article/Komisiyata-po-otbrana-preodolya-prezidentskoto-veto-varhu-mezhdunarodnite-dogovori-za-F-16-blok-70/188878/2/0", "text": "Комисията по отбрана преодоля президентското вето върху международните договори за F-16 блок 70, предаде Агенция \"Фокус\". Това се случи на извънредно заседание на комисията, която е водеща по ратификацията и именно тя трябва да разгледа президентското вето.   Проектите на международни договори бяха ратифицирани на първо и второ четене от 44-то Народно събрание на 19 юли 2019 г. след близо 8-часов дебат. Сред мотивите на президента са, че е липсвало обществено съгласие по темата, както и че ратификацията е трябвало да измине цялостния път по Конституция и да бъде разгледана и приета на две гласувания в отделни заседания на Народното събрание. Съгласно Правилника за организацията и дейността на парламента Народното събрание приема повторно закона с мнозинство повече от половината от всички народни представители, което означава, че ветото е преодоляно.   Окончателното решение ще бъде взето от пленарна зала.\"За\" повторното приемане на ратификацията на договорите гласуваха 13 народни представители, \"против\" - 7 и \"въздържали се\" - 0, с което те бяха приети отново, а ветото преодоляно.     Даваме ли си сметка какъв ефект има дебатът за F-16 върху хората във ВВС? Това попита председателят на Комисията по отбрана ген. Константин Попов по време на дебатите по президентското вето върху международните договори за изтребителите в рамките на Комисията по отбрана. Ген. Константин Попов попита какъв ефект от дебата има върху ВВС. \"Те разделени ли са на групи?\", попита още ген. Попов.   \"Наистина се надявам, когато в петък разглеждаме тези неща в зала, когато хората са пред камерите, да се съобразяват. Всеки има право на мнение и всеки има право да се изказва. Това не беше ограничено в предишното заседание, когато разглеждахме този законопроект за ратификация\", посочи ген. Попов.   Той обърна внимание, че час и половина е обсъждано ветото. \"Чухме много различни тези и това, което чухме беше много от същото\", допълни още ген. Попов.   Правителството обяви, че решението за F-16 е политическо и с това подцени военната експертиза, каза народният представител от ПГ на \"БСП за България\" Николай Цонков. \"Както се очаква, ще подкрепим ветото на президента. Аргументите, които изказахме миналата седмица в зала, са и причината, поради която ние ще подкрепим ветото\", заяви Цонков.   Той обърна внимание на думите на министъра на отбраната, че дебатът е бил на политическа основа.   \"Самото правителство в един момент каза, че всъщност това е политическо решение\", посочи още Цонков. Той попита и защо е трябвало да работи военната експертиза, когато се е оказало накрая, че решението е политическо и за пореден път е била подценена експертизата. Цонков изтъкна, че има доклад на работна група, която е разглеждала договорите, според която има рискове както за реализация на проекта, така и за повишаване на отбранителните способности.   ДПС ще подкрепи повторното ратификациране на международните договори F-16. Това каза народният представител от ПГ на ДПС Джейхан Ибрямов по време на дебатите.   Според Ибрямов, когато има плурализъм, не винаги има консенсус. \"Днес разглеждаме мотивите за президента по наложеното вето. Ще оставя на страна техническите параметри. Чухме много аргументи, разбира се, внимателно изслушах и представителите на президентската институция в лицето на г-жа Друмева. Вие сте уважаван юрист, имате дългогодишна практика\", допълни още Ибрямов.", "date": "2019.07.24", "title": "Комисията по отбрана преодоля президентското вето върху международните договори за F-16 блок 70"}
{"url": "http://epicenter.bg/article/Zhena-pochina-v-tezhka-katastrofa-s-avtobus-na-glavniya-pat-Varna-Burgas/188818/3/0", "text": "Жена почина след тежка катастрофа с автобус на главния път Варна-Бургас. Катастрофата е причинена от челен сблъсък между два леки автомобила при изпреварване на автобус, пътуващ към Бяла. В 07.38 часа на пътя Бургас – Варна, в района между Обзор и Бяла, лек автомобил \"Мазда\" с украинска регистрация, движещ се в посока Бяла, предприема изпреварване на автобус, като в същото време в насрещното пътно платно изпреварване предприема лек автомобил \"Ауди\" А3 с шуменска регистрация.   Лекият автомобил с украинска регистрация, след изпреварването успява да се прибере в собствената си пътна лента пред автобуса, но в нея челно се блъска автомобилът с шуменска регистрация. От ПТП-то тежко  пострадала е пътничка от \"Мазда\"-та (с която се придвижвали двама мъже и две жени, вероятно украинска гражданка). На път към болницата жената е починала.   Има и други ранени, но към момента няма данни за здравословното им състояние, тъй като са откарани към варненски болници. Създадена е организация за частично пропускане на движението през банкета, но само за леки автомобили. Призовават водачите, планирали да пътуват за Варна, да се съобразят със ситуацията и да отложат пътуването си във времето.    ", "date": "2019.07.24", "title": "Жена почина в тежка катастрофа с автобус на главния път Варна-Бургас"}
{"url": "http://epicenter.bg/article/Balgariya-shte-poiska-finansova-pomosht-ot-Bryuksel-za-spravyane-s-afrikanskata-chuma/188816/4/0", "text": "България вероятно ще поиска официално от Европейската комисия финансова помощ за обезщетение на стопаните на животни, но парите най-вероятно няма да бъдат отпуснати веднага заради тромавата процедура, обясни пред БНР евродепутатът от ГЕРБ Асим Адемов, заместник в Комисията на Земеделие и развитие на селските райони в Европейския парламент. Той поясни за какво може да бъде похарчена поисканата от ЕК помощ:    “Предполагам, че най-вече за обезщетение на стопаните, които ще претърпят големи загуби. Аз имах комуникация вече с Министерство на земеделието и храните и разбрах, че министър Десислава Танева е комуникирала най-вече с ЕК, че ще поискаме такава помощ и мисля, че е въпрос на време това да стане официално. Но дори и да поискаме тази финансова помощ, има си процедури, малко тромави, тези пари няма да пристигнат веднага. На първо време собствениците на свинекомплекси ще бъдат обезщетени от държавния бюджет и когато ЕК одобри поисканите средства, те ще пристигнат в България“.    “Чумата, която върлува по свинете, е много силно заразно и опасно заболяване. За съжаление няма разработена ваксина. Тя предизвиква висока смъртност, но най-важното е да успокоим хората, че не е опасна за хората. Мисля, че правителството взима необходимите мерки, за да се справим с това бедствие, защото по актуални данни от ЕК болестта е обхванала цяла Румъния, отделни райони в България, Полша, Унгария, Балтийските републики“, посочи той.    Асим Адемов обясни още и какво според него могат да препоръчат европейските експерти на нашето правителство за справяне с болестта:    “Има си стандартни процедури при такава заразна болест, които трябва да се прилагат. Тук е важно да се спомене, че е наложително и съдействието на самите стопани, за да се ограничи бързо разпространението на болестта“.    Според евродепутата ЕК ще одобри поискана помощ, “защото размерът на заразата е доста голям“:    “Заразени са доста животни. Въпросът е в такива случаи дали ще получим сумата, която сме искали, или не, защото обикновено понякога не дават цялата сума“.    В интервю за предаването “Преди всички“ Светлана Боянова от Института за агростратегии и иновации коментира дали има високотехнологични решения на проблема, след като няма ваксина:    “Все пак има държави като Чехия, които са ликвидирали тази болест. Запознах се с мерките, които са прилагани там за африканска чума по свинете, и виждам, че всъщност ние прилагаме същите мерки. Тук по-скоро трябва да разделим въпроса. Да кажем, че той е всеобхватен и трябва да се погледне от всички нива - на ниво държава и на ниво стопанство. Но въпросът е на ниво кое стопанство - “заден двор“ ли, индустриално ли. А дивите свине, имаме ли начин да наблюдаваме тяхната популация и ако говорим за всичките тези аспекти, има технологични решения, които са на ниво стопанство в Германия. Има разработено приложение, което е за биосигурност – онлайн управление оценка на биосигурността в стопанството. То е точно за африканска чума по свинете. Това приложение помага на съответния стопанин да прецени отделните области, в които може да се внесе африканската чума по свинете“.   Агенцията по безопасност по храните ще обяви на брифинг днес мерки за борба със заболяването африканската чума по свинете и актуална информация за проблема. От вчера заради влошената епизоотична обстановка в цяла Русенска област е обявено бедствено положение, а у нас вече са европейски експерти, за да оценят взетите от държавата мерки.   ", "date": "2019.07.24", "title": "България ще поиска финансова помощ от Брюксел за справяне с африканската чума"}
{"url": "http://epicenter.bg/article/Politico--Zashto-Evropa-ne-mozhe-da-spre-da-se-smee-na-Boris-Dzhonsan-/188834/11/33", "text": "Американците изглеждат несигурни в позициите си за новия британски премиер, но европейците нямат никакви илюзии по отношение на това кой наистина е Борис Джонсън. Това пише изданието Politico в статия под заглавие „Защо Европа не може да спре да се смее на Борис Джонсън“, цитирана от Агенция \"Фокус\".    От другата страна на континента реакцията на неговото издигане до най-висшия политически пост във Великобритания бе белязана по-скоро от хумор, отколкото от загриженост за това до какво наистина може да доведе управлението на Джонсън. От Брюксел до Берлин обаче изглежда, че всеки изглежда има личен списък с „най-доброто от Борис\".    Навремето той бе уволнен от вестник „Таймс“ за измисляне на цитат за предполагаемия любовник на Едуард II. А какво да кажем за твърденията му пред „Телеграф“, че Италия се опитва да убеди ЕС да преразгледа правилата си за презервативите, за да гарантира по-малки пенсии? Помните ли онзи видеоклип с Джонсън, в който той се хвърли напред към бившия германски футболист Маурицио Гаудино по време на благотворителен мач?    Дори в политическия пейзаж, привикнал с фигури като Силвио Берлускони и Виктор Орбан, възмутителният стил на Джонсън го карат да изпъква с негова собствена запазена марка. Но както самият той показа по време на кампанията си, за да стане министър-председател, Джонсън е повече от щастлив да бъде възприеман като клоун.    Най-голямото му предизвикателство в отношенията с ЕС през следващите седмици и месеци ще бъде да докаже, че има нещо повече в репертоара си. След като в продължение на десетилетия се гради като политическа личност, основаваща се на карикатурата на европейците, Джонсън скоро може да разбере, че целите на неговата комедия няма да бъдат възприемани като нещо различно от шега.    След години на смях, европейците просто не са в състояние да приемат Джонсън сериозно. На този етап е трудно да си представим какво би могло да промени мнението им.    Европейците може да се наслаждават на забавната страна на Доналд Тръмп, но те също уважават (и се страхуват) от силата на неговия пост. Независимо дали им харесва или не, повечето са наясно, че Тръмп има значително влияние върху Европа, както по отношение на икономиката, така и по отношение на сигурността.  Но никой не се страхува от Джонсън.    Въпреки че Великобритания остава ключов стратегически играч в Европа, зависимостта от двете страни на Ламанша се разрушава. Например, след завземането от страна на Иран на петролен танкер, плаващ под британски флаг миналата седмица, Великобритания отговори с призив към европейските военноморски сили за защита на морските маршрути в Ормузкия пролив.    Що се отнася до икономиката, Великобритания е много по-зависима от ЕС, отколкото обратното. Ето защо отговорът на Европа на заплахата от Джонсън, че Великобритания ще напусне ЕС без сделка, не трогва мнозина на Стария континент.    Изборът на Джонсън за премиер ще улесни лидерите на ЕС да се придържат към оръжията си, като не приемат да се откажат от условията на сделката, която са договорили с Тереза Мей, неговия предшественик. Каквито и да са недостатъците й като премиер, Мей, за разлика от Джонсън, се радва на репутация сред европейските лидери като честен посредник.    Опасността от недостига на доверие към Джонсън е, че тя може да подтикне лидерите на ЕС да подценят готовността му да отблъсне Великобритания от скалите на Брекзит. Като се има предвид водещата роля, която Джонсън има в кампанията за излизането на страната от Общността, европейските лидери не само не се доверяват на новия премиер, а мнозина дори го презират.    Някои прогнозират, че Джонсън ще трябва да се справи с историческите предизвикателства, пред които е изправена Великобритания, както неговия идол, Уинстън Чърчил. Подобно на Джонсън, Чърчил също се сблъсква с дълбок скептицизъм, когато става премиер и е възприеман като слабо оръдие, дори безразсъдно.  И все пак изглежда, че приликите свършват тук.    Дори политическите врагове на Чърчил не се съмняват в убеждението му в собствените му идеали. В случая на Джонсън не може да се каже подобно нещо.    Дори ако комедийният талант на Джонсън да му е спечелил значително внимание, европейските лидери са решени да са тези, които ще се смеят последни.  ", "date": "2019.07.24", "title": "Politico: Защо Европа не може да спре да се смее на Борис Джонсън "}
{"url": "http://epicenter.bg/article/Poeticheska-pamet-za-Stanka-Pencheva-v-Stolichna-biblioteka/188839/6/0", "text": "Събитието е посветено на 90-ата годишнина от рождението на видната наша поетеса и ще се състои на   (вторник) от   часа в Мраморното фоайе на библиотеката. Организирано е съвместно с Българския П.Е.Н.-Център и е част от инициативата „Поетическа памет“, създадена да припомня бележити  български творци на словото, които вече не са между нас.   За Станка Пенчева ще говорят поетесата Екатерина Томова и поетът Георги Константинов, спомени за нея са изпратили Рада Александрова и Валентина Радинска, а Александра Ивойлова ще е водеща на вечерта. Ще присъства Радина Цачева, дъщеря на Станка Пенчева.", "date": "2019.07.24", "title": "Поетическа памет за Станка Пенчева в Столична библиотека"}
{"url": "http://epicenter.bg/article/Grigor-Dimitrov-zagubi-ot-405-iya-v-sveta-na-starta-v-Atlanta/188819/8/0", "text": "Григор Димитров записа една от най-неочакваните загуби в кариерата си, след като бе победен от световния номер 405 Кевин Кинг със 7-5, 6-4 в мач от първия кръг на турнира от сериите АТР 250 в Атланта, предаде БГНЕС.   За Григор това бе първи мач след загубата още на старта на Уимбълдън от Корентен Муте, но българският тенисист отново бе далеч от най-добрата си игра. Димитров бе особено колеблив на собствен сервис, като даде цели 23 възможности за пробив на съперника си, който реализира седем от тях. Хасковлията спечели 60 процента от точките на първи сервис и едва 24 процента след втори. Неприятното за Димитров бе, че той отново имаше проблеми с рамото, което го притеснява вече от доста време насам.   За Григор това бе четвърта поредна загуба, като от началото на годината той вече има 11 успеха и 12 поражения. През следващата седмица Димитров ще участва на турнира в Лос Кабос, Мексико.", "date": "2019.07.24", "title": "Григор Димитров загуби от 405-ия в света на старта в Атланта"}
{"url": "http://epicenter.bg/article/Bivshiyat-menidzhar-na-Dzhina-Lolobridzhida-e-obvinen--che-ya-e-ograbval-sistemno/188843/10/100", "text": "Италианската филмова легенда Джина Лолобриджида е в центъра на нов финансов скандал.   Бившият мениджър на Лолоброджида Андреа Пиацола се е възползвал от 92-годишната актриса, като е откраднал средства за закупуване на луксозни автомобили, включително и за Ferrari на стойност над 300 000 евро.   32-годишният Пиацола ще бъде изправен пред съда в Рим заради обвинения, че е продал три апартамента, собственост на Лолобриджида, за над 2 милиона евро през 2015 г. и е откраднал стотици хиляди от личните ѝ сметки между 2013 и 2018 г.   , каза Микеле Джентилони, адвокат на семейството на голямата актриса.    Джентилони представлява единствения син на актрисата - Милко Скофич-младши, внука ѝ Дмитрий и нейния бивш любовник Хавиер Ригау Рафолс, които са въвлечени в различни правни казуси с Лолобриджида и нейните финанси.   През 2017 г. \"най-красивата жена на света\" и популярен секс символ загуби дело срещу Ригау, с 34 години по-млад от нея испански бизнесмен, след като го обвини, че я е накарал да се оженят с цел да наследи нейното имущество.   Три години по-рано синът ѝ от първия ѝ брак и единствен наследник - Милко Скофич-младши предприе правни действия заради съмнения, че съветниците на майка му ще се опитат да се възползват от нея.   За новия казус адвокат Джентилони каза, че Скофич и Ригау смятат, че Пиацола е експлоатирал Лолобриджида с цел финансова изгода.   , каза адвокатът.   В неделя Джина получи награда за цялостно творчество на филмовия фестивал в Таормина, но тя не спомена финансовия скандал.   Преди време в интервю тя каза, че винаги е била \"жестока жена\", която има голямо желание да оцелее, когато другите са се отказали от нея.   Състоянието на Лолобриджида наскоро бе оценено на около 18 млн. евро, адвокат Джентилони каза, че сега е много по-малко, защото вилата ѝ близо до римския Виа Апия е един от малкото имоти, който ѝ е останал. През 2013 г. актрисата продаде бижута на стойност 3,9 милиона паунда.   Лоло е известна с участието си в романтични комедии. Тя често е сравнявана с други две икони на своето време - София Лорен и Клаудия Кардинале.", "date": "2019.07.24", "title": "Бившият мениджър на Джина Лолобриджида е обвинен, че я е ограбвал системно"}
{"url": "http://epicenter.bg/article/Patladzhan-byurek/188853/9/25", "text": "1 бр. патладжан  120 г бяло саламурено сирене  2 с.л. зехтин (олио)  1 скилидка чесън  копър   2 бр. яйца  около 1/3 ч.ч. брашно  около 1/4 ч.ч. галета  около 10 с.л. олио за пържене Нарязваме патладжана на дълги парчета с дебелина около 5 мм. Желателно е при нарязването да се получат четен брой филийки.   Посоляваме и оставяме до пускане на тъмен сок. Намачкваме сиренето с вилица, добавяме ситно нарязаната скилидка чесън, зехтина и нарязания копър. Намачкваме всичко с вилицата.   Измиваме филийките патладжан, подсушаваме и пържим в загрято олио.  От сиренето с ръце оформяме яйцевидни топки, които разстиламе и поставяме върху една филийка пържен патладжан. Покриваме с друга филийка и притискаме. Овалваме така оформените двойки патладжани в смес от брашното и галетата, после потапяме в разбитите яйца и пържим в загрято олио до получаване на златиста коричка. Обръщаме и пържим и от другата страна.  ", "date": "2019.07.24", "title": "Патладжан бюрек"}
{"url": "http://epicenter.bg/article/Gringo--Sas-Sofka-pak-shte-se-saberem--I-dvamata-go-iskame-/188845/10/100", "text": "\"Не само аз искам да се съберем, и Софи го иска!\" Това заяви пред в. \"България Днес\" бившият съпруг на Софи Маринова Гринго.    Според него това е поредното им скарване и не е ясно оттук нататък как ще се развият нещата. Айтозлията разказва, че Софи е започнала да го натиска да се променя под влияние на други хора.    \"Аз съм мегамъжкар и няма значение с какъв човек живея! Дали със Софи Маринова или с Мадона, няма как да се променя, аз съм си такъв!\" споделя още Гринго.    Той подчертава, че единственият проблем на Софи Маринова е, че е изключително податлива на чуждо мнение. 34-годишният ерген е категоричен, че приятелки, шаферки и разни роднини оказват сериозно влияние върху решенията на бившата му жена и това изиграва лоша шега във връзката им.    \"Всеки човек си има минуси. Като се скараме, и тя започва прекалено много да споделя. Проблемите не остават между нас, това е нейният минус. Трябва цяла България да знае какво прави и как се караме\", допълва още Давидов, който в момента е по работа в Германия.    Бившият етрополски зет твърди, че ако Софчето остане сама за няколко дни и премисли нещата, ще се съберат веднага. Гринго разказва още, че непрекъснато над главата й има рояк от \"верни\" приятелки и роднини, които й дават непоискани съвети.    \"При най-малкото ни скарване и се започва - фенове пишат коментари, приятелки дават съвети. Тя е суперподатлива, като малко дете е!\", разказва Гринго.    Давидов не може да бъде като обикновените мъже - да ходи на работа, да си гледа жената и да си мълчи, нещо, за което Софи го натиска в последно време.    По отношение на очакваната крачка, която Софи Маринова прави, като заличи татуса с името на любимия, Тодор Давидов е сигурен, че и това е плод на чуждо внушение.    \"Познавам си жената, тя сама никога не би направила тези неща - да маха татус, да си сменя името. Някой я е натиснал!\", убеден е огорченият Гринго.    \"Аз моята татуировка няма да я махна. Имам три символа, свързани с нея. Това е част от живота ми! За какво да ги махам, всичко това е останало в историята, то няма как да бъде изтрито\".    Айтоският гларус твърди, че не се сърди на Софка за това, че е заличила символа на връзката им. Припомняме ви, че дни след официалния развод певицата преправи името на Гринго, което беше татуирала в знак на любов, и го замени с какаду.    От своя страна здравенякът е наясно, че дори и да бъде с друга жена, името му винаги ще бъде свързвано с най-талантливата ни чалга изпълнителка.    \"За 4 години такива трудности сме преживели, каквито хора с дългогодишни бракове не са. Как няма да се обичаме?! Ей сега да ми звънне, и съм готов да се върна от Германия. Обичам я и все още искам да се прибера\", споделя ексклузивно Давидов.    Гринго припомня, че Софи дори го изчакала да излезе от затвора, в който той излежа присъда от 10 месеца за рекет, и това не е попречило на любовта им.    Синът на Маринова от първия й брак - Лоренцо, едва ли оказва натиск на майка си по отношение на връзката й и отношенията им. Прясно разведеният айтозлия е категоричен, че той не е причина за раздялата, но близки роднини от клана на Маринова със сигурност са.    Провалът на брака между легендарната ромска изпълнителка и охранителя става едва няколко месеца след като вдигнаха пищна сватба. На нея присъстват най-известните имена от родния хайлайф, а кума на младоженците беше самата Преслава. От рождения ден на Преслава започват и слуховете, че Софи и Гринго са разведени. Тогава ромската перла се появява за първи път без любимия си. Малко след това крахът на брака им е факт. На 26 юни съдът в Етрополе обявява официално развода. Молбата е внесена от Софи и двамата се разделят по взаимно съгласие.    Това е поредният от серия резили, които се заформят между скандалната двойка. Още след като се залюбиха преди 4 години, Софи няколко път признава в интервюта, че Гринго я бие. Въпреки всичко тя го изчака като примерна любима да излезе от зандана и преживя с него всички дела около скандала с рекета. Татуира си името му, организира грандиозната сватба и само три месеца след нея всичко официално приключи.    Гринго твърди, че е въпрос на време нещата да се нормализират.", "date": "2019.07.24", "title": "Гринго: Със Софка пак ще се съберем! И двамата го искаме!"}
{"url": "http://epicenter.bg/article/V-NS-zapochnaha-raziskvaniyata-za-vetoto-na-prezidenta-varhu-aktualizatsiyata-na-byudzheta/188824/2/0", "text": "В Народното събрание започнаха разискванията по върнати от държавния глава Румен Радев разпоредби от актуализацията на бюджета, с която се разреши безлимитно финансиране на политическите партии, предаде БНР. В мотивите си президентът посочва, че финансирането от юридически лица и еднолични търговци създава нова обилна хранителна среда за корупция.   БСП обявиха, че напълно подкрепят мотивите на президента и ще подкрепят ветото. Филип Попов от левицата оспори предвиденото отворено финансиране на партиите:   „На практика се узаконява корупцията. Официално връщате държавата в онези тъмни мутренски времена, в които имаше държава в държавата. Защото тук старата поговорка ще е напълно в сила – който плаща, той поръчва музиката“.   Тома Биков от ГЕРБ напълно отхвърли мотивите на президента и ги окачестви като лицемерни.   В мотивите си за ветото Радев посочва, че финансирането от юридически лица и еднолични търговци създава нова обилна хранителна среда за корупция. ГЕРБ и ДПС вече обявиха, че ще гласуват против ветото на държавния глава.   Патриотите се разделиха, като НФСБ и „Атака“ заявиха, че най-вероятно ще гласуват отново актуализацията на бюджета, а ВМРО съобщи, че ще подкрепи ветото. БСП изцяло застана зад мотивите на държавния глава.     „Има два механизма, които могат да защитят ниските слоеве на обществото от абсолютно произволния капитал – профсъюзите и политическите партии, които имат възможността да го направят“, заяви депутатът Антон Кутев, съобщиха от пресцентъра на БСП.   По думите му, когато направиш политическата система зависима от бизнеса, той определя коя партия ще бъде по-бедна и коя по-богата, дали някоя партия ще съществува, или не. „Кой ще защитава бедните в България, когато корпорациите и бизнесът плащат на партиите, които с тези субсидии няма да имат възможност да продължат нататък.   Управляващите в момента дават цялата власт на богатите и силните, защото те вече притежават работните места, финансовата власт, те управляват медиите. Кой ще защити родителите и децата ви след това? Това, което вие правите в момента, е мръсотия към собствения си народ“, категоричен бе той.   Не сме съгласни с по-голямата част от мотивите на президента за вето срещу отвореното финансиране на партиите. Това каза народният представител от ПГ на ДПС Йорда Цонев по време на дебата по президентското вето върху измененията в Закона за държавния бюджет за 2019 г., с които се променя Законът за политическите партии и се дава възможност за отворено финансиране на партиите, предаде Агенция \"Фокус\".   \"Юридическият екип на президента, ако обича да не го подвежда. До 2009 г. тук са законите за политическите партии от 1990 до 2009 г., е разрешено на политическите партии да се финансират от еднолични търговци и от юридически лица. Значи от аргументите на юридическия съвет на екипа на президента излиза, че дотогава Конституцията е била нарушавана, погазвана и политическите партии въобще не са изпълнявали конституционната си роля. Малко по-сериозно, когато боравим с така сериозна правна материя\", посочи още Цонев. По думите му тази възможност не е противоконституционна.   Ветото и законът за отвореното финансиране на партиите са повърхностни и създават проблеми. Това каза съпредседателят на ПГ на \"Обединени патриоти\" и заместник-председател на ВМРО Искрен Веселинов.   Според Искрен Веселинов, в противоречие на каквито и да е принципи за държавническо мислене. \"Ние от ВМРО сме против смяната за финансиране на политическите партии и замяната й с тази система ГЕРБ, ДПС, \"Атака\", която на практика беше наложена тук без дебат\", обясни Веселинов.   \"Повече от час вече дебатираме и чуваме различни аспекти и различни мнения по ветото на президента. Всички са прави. Каквото е ветото, такъв е и законът. Точна кореспонденция има между едното и другото. Какви са основните отличителни черти както на ветото, така и на закона - популизъм, повърхностност и липса на устойчиво решение. Законът и ветото се плъзгат по линията на общественото одобрение\", допълни още Веселинов.   Никой не предложи размер на субсидията, защото всички експлоатират популизма на максимална степен. Това каза председателят на Бюджетна комисия и депутат от ГЕРБ Менда Стоянова по време на дебата.   \"Ако се върнем на дебата, който проведохме по самия закон, той също продължи доста време миналата седмица. Тук от тази трибуна се чуха многократно мнения на всички представени партии в парламента. Мнението на хората обаче няма как да се чуе тук. Мнението на хората се чу преди три години на референдума, а съвсем наскоро уважавана агенция направи социологическо проучване, което казва, че 67 % от всички анкетирани, а те са представителна извадка подкрепят 1 лв. като държавна субсидия за финансиране на партиите\", допълни още Стоянова.   Тя отчете, че президентът не се противопоставя с ветото си на размера на субсидията от 1 лв. \"Президентът не казва след като 1 лв. е достатъчна субсидия как ще се запази политическия плурализъм, ако се забрани и ограничи финансиране от юридически лица и еднолични търговци\", каза още Стоянова. Според нея, когато се каже \"А\", трябва да се каже и \"Б\". \"Аз не обвинявам президента. Той не е законодателен орган. Няма законодателна инициатива и целта на неговото вето е да каже с какво не е съгласен, но той нито по Конституцията, е задължен да ни дава алтернативни предложения. Голяма част от преждеговорещите от тази трибуна се обявиха за президентското вето\", каза още Стоянова и посочи, че обаче не са дали алтернатива.     Днес в програмата на парламента е и окончателното обсъждане на промените в Изборния кодекс. Вчера правната комисия подкрепи предложението на ГЕРБ за отмяна на машинното гласуване само за местните избори, като го върна за парламентарните.", "date": "2019.07.24", "title": "В НС започнаха разискванията за ветото на президента върху актуализацията на бюджета"}
{"url": "http://epicenter.bg/article/Karayancheva-otkriva-izlozhba-za-70-godini-ot-diplomaticheski-otnosheniya-mezhdu-Balgariya-i-Kitay/188827/2/0", "text": "Председателят на Народното събрание Цвета Караянчева ще открие изложбата „Щрихи от близостта между две далечни страни: 70 години от установяването на дипломатическите отношения между Република България и Китайската народна република“. Това съобщиха от пресцентъра на Народното събрание.   На представянето на експозицията, което ще бъде на 24 юли 2019 г. от 11.30 часа в Северното фоайе на парламента, ще говори посланикът на Китай в България Дун Сяодзюн.   Изложбата разкрива дълбоките корени на приятелските връзки между двете страни. Тя е подготвена със съдействието на Държавна агенция „Архиви“ и Националната архивна администрация на Китай.", "date": "2019.07.24", "title": "Караянчева открива изложба за 70 години от дипломатически отношения между България и Китай"}
{"url": "http://epicenter.bg/article/Pravoslavnata-tsarkva-pochita-pametta-na-sv--velikomachenitsa-Hristina/188828/2/0", "text": "На днешния ден – 24 юли, Православната църква почита паметта на св. великомъченица Христина. Тя била родом от гр. Тир, а баща ѝ бил управител на този град. Ревностен езичник, той се отнасял жестоко към всички последователи на християнското учение. Наричал се Урбан.   Малката Христина растяла като изключително будно, умно и любознателно момиче. Когато се превърнала в красива млада девойка, тя проявила дълбок интерес към християнските ценности и послания.   Един ден, разгневена от езическите вярвания, тя счупила домашните сребърни и златни идоли и ги изхвърлила. От тази нейна постъпка баща ѝ се ядосал. Христина смело му изповядала вярата си в Христа.   Умопомрачен от ярост и злоба, родителят подложил девицата на жестоки изтезания. Младата мъченица с непоколебима твърдост изтърпяла всичко. Жестокият мъж разпоредил да хвърлят в тъмница измъчената му дъщеря, но починал внезапно. Юлиян, следващият управител на Тир, продължил да подлага на още по-жестоки мъчения непоколебимата девойка. Не след дълго издал нейната смъртна присъда. Христина била прободена с железни копия от войниците.   Гореописаните събития се случили около 300-та година по време на царуването на император Диоклециан. Един от родствениците на Христина погребал нейното многострадално тяло. Йосиф Песнописец (IX в.) написал в чест на великомъченица Христина канон, в кондака на който се говори за нейните свети мощи, които дарявали вярващите с изцеление.    Днес празнуват всички, които носят имената Христина, Христин, Кристина, Кристин, Кристиян. Честито на имениците!  Източник: woman.bg", "date": "2019.07.24", "title": "Православната църква почита паметта на св. великомъченица Христина"}
{"url": "http://epicenter.bg/article/Parlamentat-preodolya-prezidentskoto-veto-varhu-vazmozhnostta-za-otvoreno-finansirane-na-partiite/188830/2/0", "text": "Със 129 гласа \"за\", 84 \"против\" и 1 \"въздържал се\" парламентът прие повторно Закона за държавния бюджет и преодоля президентското вето върху възможността за отворено финансиране на политическите партии, предаде репортер на Агенция \"Фокус\".   \"За\" повторното приемане на Закона за държавния бюджет за 2019 г., с който се измени Законът за политическите партии, гласуваха 129 народни представители, \"против\" - 84 и \"въздържал се\" - 1 . С това ветото бе преодоляно. Съгласно Правилника за организацията и дейността на парламента Народното събрание приема повторно закона с мнозинство повече от половината от всички народни представители, което означава, че ветото е преодоляно.   След гласуването остава възможността за отворено финансиране на партиите, т.е. чрез дарения от юридически лица и еднолични търговци, на които се противопостави държавният глава.   В мотивите си за ветото президентът посочва, че чрез тези промени се подменя политическата система на България като демократична парламентарна република и се дава възможност бизнесът да влезе в политиката.", "date": "2019.07.24", "title": "Парламентът преодоля президентското вето. Фирми и еднолични търговци ще финансират партиите"}
{"url": "http://epicenter.bg/article/Elena-Yoncheva--Ne-me-pritesnyavat-absurdni-obvineniya-v-prane-na-pari-/188831/2/48", "text": "Евродепутатът от групата на социалистите и демократите Елена Йончева заяви, че искането за отнемане на нейния имунитет не я притеснява. Пред програма „Хоризонт“ на БНР тя определи обвиненията срещу нея като „абсурдни“.    \"Няма да се изненадам, защото това, което си е наумил Борисов, той отдавна го е заявил. Практиката показва, че когато една държава поиска свалянето на имунитета, това се случва, защото Европа има доверие в националните институции на държавите членки от една страна. От друга ние знаем какво е състоянието в България на правосъдната система и как се повдигат обвинения на хора, които не са удобни на властта. Но мен това не ме притеснява, защото обвинението е абсурдно\", коментира Йончева.    \"Да напомня, че то е за пране на пари, което означава конкретно в този случай, че аз е трябвало да зная, че тази банка КТБ ще фалира още 2013 г. След като държавата 2013 г. не е знаела, как е възможно аз да зная. Това обвинение няма как даже да стигне до съда и затова не стига дотам. Целта на това обвинение е да се вдига политически шум, да се злепоставя политическия опонент, да бъде омаскарен – в това няма съмнение“, каза още евродепутатът.    Вчера главният прокурор Сотир Цацаров заяви, че очаква тези дни предложението на наблюдаващия прокурор по обвинението срещу Елена Йончева и ако то постъпи, той ще се съобрази с правилата на Европейския парламент и ще поиска имунитета ѝ.  ", "date": "2019.07.24", "title": "Елена Йончева: Не ме притесняват абсурдни обвинения в пране на пари "}
{"url": "http://epicenter.bg/article/Nikolay-Tsonkov-za-sdelkata-za-F-16--S-neya-ne-mislim-za-badeshteto-na-tsyalata-armiya/188833/2/0", "text": "\"Ние ще подкрепим ветото на президента - още миналата седмица в петък, при разискванията казахме нашите мотиви и обяснихме защо няма да подкрепим тези четири договора, които трябва бъдат ратифицирани. Мотивите на президента съвпадат до голяма степен с нашите мотиви, изложени в комисия и пленарна зала. Продължавам да твърдя, че можехме да постигнем по-добри условия.\" Това заяви народният представител от ПГ на БСП за България\" Николай Цонков пред БТВ по повод наложеното президентско вето върху сделката за Ф-16. По думите му българският национален интерес не е гарантиран изцяло.   \"Смятам, че не сме постигнали най-добрите условия като цена и възможности. Не казвам, че няма потенциал - коментирам какво съдържа при доставката, както и индустриалното сътрудничество, което за нас е минимално\", коментира още Цонков. Народният представител припомни, че миналата година БСП са се обявили за модернизация на армията.   \"Считаме, че трите модернизационни проекта трябва да вървят заедно. Притеснени сме, че при такава голяма сума накуп и последващите разходи, се затруднява реализирането на другите два проекта. Това са ни основните притеснения - трябва да мислим и за хората в отбраната\", изрази мнение депутатът.   \"Ще кажем отново аргументите си и ще настояваме управляващите да помислят как да гарантират националния ни интерес. Парламентът отново беше погазен, защото миналата година гласувахме едни параметри, предложени от правителството, и те бяха изцяло променени.   Очевидно правителството не може да се справи с дефинирането на нашия национален интерес, с условията, които трябва да постигне - да ги предложи и да ги защити. Не съм сигурен, че с този проект мислим за бъдещето на цялата армия, а не само на военно-въздушните сили\", заключи Цонков.", "date": "2019.07.24", "title": "Николай Цонков за сделката за Ф-16: С нея не мислим за бъдещето на цялата армия"}
{"url": "http://epicenter.bg/article/Filip-Popov-kam-upravlyavashtite--Ne-hvarlyayte-balgarskite-partii-na-biznesa/188835/2/0", "text": "„Не хвърляйте българските партии на бизнеса. Свалете от тезгяха националната сигурност на България!“. Това заяви в пленарна зала секретарят на ПГ на „БСП за България“ Филип Попов, съобщиха от пресцентъра на БСП.   Той обясни, че левицата подкрепя ветото на президента за финансирането на партиите от бизнеса и подчерта, че въпросите за размера на субсидията и начина на финансиране на партиите са неизменно свързани. Той обясни, че с така приетия закон, на практика се узаконява корупцията и той противоречи на Закона за политическите партии и цитираните европейски норми във ветото на президента - партиите ще се финансират и от чужденци; политическите партии не могат да извършват стопанска дейност и нямат право да учредяват и да участват в търговски дружества и кооперации.   По думите му държавната субсидия представлява около 80 % от приходите на партиите и няма как те да се получават извън държавната хазна и да искаме независима политика и сувернитет.   „Политическите партии ще бъдат зависими и ще обслужват корпоративни бизнес интереси, интереси на чужди държави, чужди служби“, коментира социалистът.   Попов подчерта, че политическите партии са част от демократичния процес, те са част от правовата държава и са политически инструмент, чрез който се управлява държавата и те и тяхната защита и независимост са част от националната ни сигурност.   „При това положение министър- председателят да излезе и да заяви- аз внасям закон за промяна на финансирането им, или по-точно на практика за отмяна на държавното финансиране и оттук нататък хвърляме партиите на олигарсите“, категоричен бе той.   Попов подчерта, че предложението е на ДПС, но управляващите ще носят отговорност за последиците. „Обръщам се към официалните коалиционни партньори на ГЕРБ и към Воля. Без вас ГЕРБ и ДПС не могат да преодолеят ветото. Вие от ОП твърдите, че сте част от тази коалиция, за да бъдете коректив на ГЕРБ. Покажете, че не сте само притурка и че няма да цопнете в канала на политическото ехо на ГЕРБ, както други преди вас“, призова той.   Попов подчерта, че БСП е последователна в позицията си, което е отговорното държавническо и демократично поведение. Филип Попов заяви, че ГЕРБ ще се финансира щедро от бизнеса, защото бизнесът е зависим от държавата, а държавната администрация е завладяна от ГЕРБ. „Това е тежък удар срещу плурализма, демокрацията и свободния и независим бизнес в България. Такъв модел на финансиране няма никъде в Европа и си има причини за това\", каза Филип Попов.   „Има два механизма, които могат да защитят ниските слоеве на обществото от абсолютно произволния капитал – профсъюзите и политическите партии, които имат възможността да го направят“, заяви народният представител Антон Кутев.   По думите му когато направиш политическата система зависима от бизнеса, той определя коя партия ще бъде по-бедна и коя по-богата, дали някоя партия ще съществува, или не. „Кой ще защитава бедните в България, когато корпорациите и бизнесът плащат на партиите, които с тези субсидии няма да имат възможност да продължат нататък. Управляващите в момента дават цялата власт на богатите и силните, защото те вече притежават работните места, финансовата власт, те управляват медиите. Кой ще защити родителите и децата ви след това? Това, което вие правите в момента, е мръсотия към собствения си народ“, категоричен бе той.  ", "date": "2019.07.24", "title": "Филип Попов към управляващите: Не хвърляйте българските партии на бизнеса"}
{"url": "http://epicenter.bg/article/Galap--Pesimistite-za-blizkoto-badeshte-sa-poveche-ot-optimistite/188836/2/0", "text": "\r\n В България песимистите за близкото бъдеще са повече от оптимистите, а най-много са онези, които не очакват никаква промяна. Данните са обобщени от \"Галъп интернешънъл\" по повод 30 години от началото на промените у нас. По света съотношението е обратното - повече хора имат позитивни очаквания за близкото бъдеще. \r\n   \r\n \r\n В годините на новия век оптимистите у нас са между 15 и 25%. Неутралните са повече от песимистите. Но в годините на световната криза около 2008 г. преобладават песимистите - почти 40%. След кризата делът им спада двойно - до 20%. Но не за дълго. Днес те са около 30%. \r\n   \r\n След кризата отчетливо се увеличават хората, които не очакват нито позитивна, нито отрицателна промяна. През 2015 и 2016 г. са надминали 40 на сто. Сега са около 30%. \r\n   \r\n Равносметката показва, че в момента у нас неутралните и песимистите са средно по около 30%, а оптимистите - над 20%. Останалите се колебаят. \r\n   \r\n По света картината е различна - с по-топли цветове. Обикновено преобладават обнадеждените, че ги чака по-светло бъдеще. \r\n   \r\n По време на кризата обаче оптимистите намаляват до 30%. Това е и единственият случай в новия век, когато песимизмът надделява над оптимизма. След това позитивно мислещите дори надминават 50%. Но към днешна дата са не повече от 40 на сто. Все пак, песимистите са двойно по-малко - средно 20 на сто. \r\n   \r\n Често, държавите шампиони по оптимизъм са от по-бедните части на света. В Западните страни живеят повече песимисти. Обяснението - при тях се проявява страхът да изгубиш това, което имаш. \r\n \r\n", "date": "2019.07.24", "title": "Галъп: 30 години след промените песимистите за близкото бъдеще са повече от оптимистите"}
{"url": "http://epicenter.bg/article/Vigenin--Kontsesioniraneto-na-partiite-otiva-tvarde-dalech-/188838/2/48", "text": "„  Това заяви в пленарна зала депутатът от ПГ на „БСП за България“ и зам.-председател на Народното събрание Кристиан Вигенин, съобщиха от пресцентъра на партията.    По думите му   Той заяви, че промените в бюджета са показали порочния законодателен процес, който се прилага системно в Народното събрание – ненужно бързане; през преходни и заключителни разпоредби да се правят съществени изменения в други закони без дискусия, без оценка на въздействието върху държавата и обществото от тези промени.   „  без търсене на консенсус по такива ключови въпроси, които пряко засягат всяка една от партиите в НС и цялото общество“, коментира той. Социалистът попита и защо чак сега някой се е сетил за проведения референдум за субсидиите. „Не помня обаче и референдумът да се е произнасял по начина на финансиране на партиите, освен за субсидията от 1 лев“, каза той.        „Има изискване такива промени да не бъдат правени по-малко от 6 месеца преди избори“, наблегна той. Депутатът подчерта, че промените, направени преди евроизборите и промените, които се правят сега, са в една посока – да се създаде по-благоприятна среда за управляващата партия. Това по думите му е достатъчно сериозен повод да се сезират и международните институции, както е направила левицата.    „ГЕРБ провежда политика за оттегляне на държавата от редица сфери на обществения живот, за да се създаде все повече място за частния бизнес. Ние сме против тази политика и макар те да са дясна партия и да искат да водят държавата в тази посока, концесионирането на партиите отива твърде далеч. То е пряка заплаха за националната ни сигурност“, заяви той.        „Даже не ви донесе и краткосрочни дивиденти, както се видя от социологическите проучвания – нито правителството стана по- популярно, нито премиерът“, обърна се той към управляващите.   ", "date": "2019.07.24", "title": "Вигенин: Концесионирането на партиите отива твърде далеч "}
{"url": "http://epicenter.bg/article/Daritkova--Shte-otvorim-otnovo-Izborniya-kodeks-sled-mestnite-izbori/188840/2/0", "text": " Това каза председателят на ПГ на ГЕРБ д-р Даниела Дариткова по време на дебатите по промените в Изборния кодекс за отмяна на машинното гласуване за местни избори, предаде Агенция \"Фокус\".   \"Може да обсъдим темата за машинно преброяване или за коректно отчитане на изборните резултати.   което в момента наистина трябва да преосмислим, преразгледаме, но в рамките на спокойна процедура след проведени местни избори, за които ние трябва да гарантираме протичане по начин, който да не доведе до безкрайно оспорване на резултата и до съмнение за тяхната легитимност.   Призовавам всички национално отговорни   и сега да подкрепят отвхвърлянето на употребата на машини в гласуването за избори за местни представители през тази година\", допълни Дариткова.   \"Съзнавайки отговорността, която имаме като най-голяма парламентарно представена политическа сила и като мандатоносител за провеждането на легитимни местни избори,  каза още д-р Дариткова.   Тя посочи, че няма да повтаря всички аргументи, които от ГЕРБ са изтъквали при първото четене, че с оглед на констатациите от евровота, машинното гласуване ще създаде редица затруднения и може да опорочи изборния процес.    ", "date": "2019.07.24", "title": "Дариткова: Ще отворим отново Изборния кодекс след местните избори"}
{"url": "http://epicenter.bg/article/Obshtina-Burgas-premahna-20-nezakonni-postroyki-v-kv---quot-Pobeda-quot---VIDEO-/188841/2/98", "text": "По силата на десет кметски заповеди за премахване, днес събарят общо двадесет сгради в бургаския квартал \"Победа\" - солидни тухлени къщи и различни други пристройки към тях. Това съобщиха от община Бургас.    Постройките са изградени върху терени, които са предвидени за улична инфраструктура. Така Общината продължава поетапно да освобождава улица \"Тамара\" от незаконни сгради, за да може при нужда дотам да стигне линейка, пожарна, тежка или дезинфекционна техника.    \"Собствениците\" и обитателите на тези сгради бяха предупредени още миналата година, че предстои тяхното премахване. Община Бургас е длъжна да спазва законовите процедури, които отнемат време, а отгоре на всичко част от заповедите бяха абсолютно неоснователно обжалвани в съда. Куриозен факт е, че някои от \"собствениците\", знаейки, че къщите ще бъдат премахнати, са ги давали под наем през последните месеци.    \"Благодаря на бургаската полиция и на EVN, които със своята компетентна помощ направиха така, че днес за пореден път ние да можем спокойно да си свършим работата\", каза кметът Димитър Николов.    През последните години Община Бургас е премахнала близо 400 незаконни постройки в кварталите \"Победа\" и \"Горно Езерово\", както и в ромската махала на к-с \"Меден рудник\". И в момента има издадени заповеди за следващи такива акции, но не са изтекли законоустановените срокове за обжалване и доброволно изпълнение.  ", "date": "2019.07.24", "title": "Община Бургас премахна 20 незаконни постройки в кв. \"Победа\" (ВИДЕО)"}
{"url": "http://epicenter.bg/article/Zakopchaha-bivshiya-sobstvenik-na--quot-Kremikovtsi-quot--i-TsSKA-Pramod-Mital/188817/7/0", "text": "Индийският индустриалец Прамод Митал, по-малкият брат на стоманения магнат Лакшми Митал, бе арестуван в Босна по обвинения в измама и “злоупотреба с власт”, съобщи прокурор, цитиран от АФП, предаде БГНЕС.   Случаят е свързан с функционирането на завод за коксуване в североизточния град Лукавац, който Прамод Митал е управлявал заедно със съдружник от 2003 г. Той има 1 000 служители.   “Полицията, която е действала по прокурорска заповед, арестува председателя на надзорния съвет на ГИКИЛ, Прамод Митал”, заяви прокурорът Казим Серхатлич пред репортери.   ГИКИЛ е основан през 2003 г. и се коменажира от „Global Steel Holdings“ на Прамод Митал и местна компания.   Други двама служители на компанията – генералния мениджър Парамеш Бхаттачария и друг член на надзорния съвет – също бяха арестувани. Те са заподозрени в “организирана престъпност, по-специално злоупотреба с власт и икономически престъпления”, каза прокурорът.   Ако бъдат признати за виновни, заподозрените могат да получат присъди до 45 години.   Издадена е заповед за арест и на четвърти човек, „който се смята за член на въпросната организирана престъпна група с „Прамод Митал на върха“.   Заподозрените ще се явят пред съда в сряда.   Според уебсайта Zurnal.info, занимаващ се с организираната престъпност, се предполага, че заподозрените са присвоили “поне 5 милиона марки” (2,5 милиона евро, 2,8 милиона долара). Лакшми Митал, главен изпълнителен директор на световния стоманен гигант „ArcelorMittal“, спасява парите, заграбени от брат му Прамод в Индия.   Прамод Митал притежава няколко компании на Балканите.   „Global Steel Holding“ е най-големият производител на стомана в света.   От 15 август 2005 г. Прамод Митал, заедно с брат си, Винод Митал, придобиват и 71% от „Кремиковци АД“. Прамод има заводи в Босна и Херцеговина, Индия, Либия, Нигерия и Филипините. Добива кокс, минерали и метали, извършва дейности в инфраструктурата и енергетиката.   На 4 декември 2006 Прамод Митал става мажоритарен собственик на ПФК „ЦСКА“, купувайки го от Васил Божков, но в момента не притежава акции в клуба.  ", "date": "2019.07.24", "title": "Арестуваха бившия собственик на \"Кремиковци\" и ЦСКА Прамод Митал в Босна"}
{"url": "http://epicenter.bg/article/Dragomir-Stoynev--Osnovnata-tsel-na-GERB-e-sluzhebna-pobeda-na-mestnite-izbori/188842/2/0", "text": "Това каза заместник-председателят на ПГ на \"БСП за България\" Драгомир Стойнев по време на дебатите по промените в Изборния кодекс.   \"Разбирам основния мотив на ГЕРБ за отмяна на машинното гласуване - именно рискът от провал на местните избори. Нека се върнем към предишните, тези на 2015 г., които не бяха провал за ГЕРБ. Как дойде успехът и как бе предотвратен именно провалът.   Според асоциация \"Прозрачност без граници\" е имало една четвърт повече нарушения\", изтъкна Стойнев. По думите му тогава е имало химикалки с изчезващо мастило.   подчерта още Стойнев.   \"   \"   Заместник-председателят на ПГ на \"БСП за България\" обясни, че това е най-жалко за демократичния сектор.   \"  допълни още Стойнев и обърна внимание, че машинното гласуване е необходимо за страната. По думите му е срамота видяното в \"Арена Армеец\", надрасканите бюлетини и когато в демократична България не се уважава гласът на суверена.   Това каза народният представител от ПГ на „БСП за България“ Дора Янкова по време на дебатите по промените в Изборния кодекс и във връзка с предложенията между двете четения вместо 350 души, условието за създаване на кметство да бъде 150 жители и във връзка с предложението тези текстове да не се разглеждат.   „В много законопроекти досега си позволявахте колеги от управляващата коалиция, да се възползвате от правото, може би няма да ги посочвам, да се променят закони с определен закон с преходни и заключителни разпоредби. Ако си спомняте, тук четири часа водихме дискусия как искахте да промените Закона за концесиите и за Закона за черноморското крайбрежие през Закона за устройство на територията и други много практики. Сега видите ли, когато местните избори всички български граждани дебатират и когато искаме да възстановим едно право на хората през 2015 г. 3496 кмета на населени места се избраха“, каза още Дора Янкова.", "date": "2019.07.24", "title": "Драгомир Стойнев: Основната цел на ГЕРБ е служебна победа на местните избори"}
{"url": "http://epicenter.bg/article/Pencho-Milkov--Tarsim-politicheska-otgovornost-za-razrastvaneto-na-chumata-po-svinete/188846/2/0", "text": "Търсим политическа отговорност за разрастването на чумата по свинете. Това каза народният представител от ПГ на \"БСП за България\" Пенчо Милков по време на брифиниг в Народното събрание, предаде Агенция \"Фокус\".   Пенчо Милков посочи, че на първо място визира министъра на земеделието, началника на БАБХ, председателя на Централния епизоотичен съвет.   \"От името на парламентарната група ще направим изявление по повод разпространяването на африканската чума по свинете. Пред вас са народни представители от засегнатите области и от земеделската комисия. Ситуацията е тежка, три области вече официално обявиха извънредно положение. От БАБХ дават данни за три засегнати свинекомплекса. Ситуацията се разраства за вас, за хората, за гражданите с часове. Всъщност тя изобщо не е изненада, защото повече от две години нашата парламентарна група, включая и себе си, алармирахме с парламентарен контрол, въпроси, питания и обсъждания в Земеделска комисия\", каза той и уточни, че заболяването години наред и било в Румъния.   Той отчете, че националният епизоотичен съвет не е заседавал почти година.   \"Екарисажите са затворени\", каза той и посочи, че се задава въпроса как ще бъде унищожен това, което вече е биологичен материал.   \"За нас и за колегите ни, събирайки се днес за пореден път да обсъждаме въпроса, става дума за немарливост и за некомпетентност. Затова търсим политическа отговорност от хората, които носят отговорността за навлизането с такива темпове и за разрастването на заболяването. Съществуват много опасности, които ще се развият. На първо място това е загробването на животните. Това са тонове заразено месо\", обясни Милков.   Според него отговорните лица не са свършили своята работа и не са действали адекватно, нито са обяснявали ситуацията на хората.", "date": "2019.07.24", "title": "Пенчо Милков: Търсим политическа отговорност за разрастването на чумата по свинете"}
{"url": "http://epicenter.bg/article/Zarkov-kam-upravlyavashtite--Prodavate-politicheskata-sistema-i-iskate-da-go-skriete-ot-horata-/188847/2/0", "text": "„Президентът е прав, че се подменя политическата система в България. Това е така, защото конституционната роля на политическите партии повелява те да не служат на чужди интереси, а на интересите на народа, което вие променихте”.   Това заяви зам.-председателят на ПГ на „БСП за България” Крум Зарков от парламентарната трибуна.    Той коментира, че търговските дружества и едноличните търговци служат на един интерес – печалба.    „Когато ви дадат пари, вие ще служите на тях, а не на народа”, обърна се той към мнозинството. Зарков добави, че във ветото пише още, че се създава опасност да бъде преодоляна конституционната забрана - нито една политическа партия да не се утвърждава като държавна, да не се сливат партия и държава.    „В последните седмици вие правите точно това и то последователно. В своето вето президентът е ясен и точен, а вие искате да прикриете от българските граждани факта, че продавате политическата ни система”, категоричен бе Крум Зарков.      „Не се въведоха ограничения и изисквания за финансиране на партиите от юридически лица, а това е нужно. Трябваше да се регламентира как точно ще се прави това финансиране и тогава да се направят изменения в няколко закона”, заяви народният представител от ПГ на „БСП за България” Надя Клисурска.    Тя заяви, че тази непоследователност на управляващите - да променят важни закони през няколко месеца, води до срив в политическата система и заплаха за сигурността на държавата.    „Какво ще правим с онези фирми, които изпълняват обществени поръчки, те ще даряват ли средства на партиите? Какво ще правим, когато една салафитска организация, която е юридическо лице, реши да финансира политическа партия? Вслушайте се във ветото на президента и не сривайте политическата система”, призова Надя Клисурска. ", "date": "2019.07.24", "title": "Зарков към управляващите: Продавате политическата система и искате да го скриете от хората "}
{"url": "http://epicenter.bg/article/Parlamentat-otmeni-mashinnoto-glasuvane-za-mestnite-izbori/188850/2/0", "text": "Парламентът прие промените в Изборния кодекс на второ четене, предаде Агенция \"Фокус\". \"За\" текстовете гласуваха 129 народни представители, \"против\" - 69 и \"въздържали се\" - 1, с което те бяха приети.   Първоначалното предложение на ГЕРБ бе машинният вот да бъде отменен за местни и парламентарни избори и да се провежда за президентски и европейски вот. Текстът претърпя промяна по време на второто четене в Правна комисия. От ГЕРБ предложиха отмяната да важи само за местния вот, което бе утвърдено от пленарна зала.   На 14 февруари 2019 г. депутатите приеха изменения в Изборния кодекс, с които решиха хартиеното гласуване да бъде заменено с машинно на вота след местните избори през 2019 г.   Предложеният текст предвиждаше още при европейския вот машинно гласуване да се проведе в най-малко 3000 избирателни секции, а за общите избори за общински съветници и кметове през 2019 машинно гласуване да бъде осъществено в най-малко 6000 избирателни секции.", "date": "2019.07.24", "title": "Парламентът реши: Без машинно гласуване за местните избори"}
{"url": "http://epicenter.bg/article/Advokatat-na-Kristiyan-Boykov--Prokuraturata-pravi-volni-izyavlenie/188811/2/0", "text": "Категорични изявление на прокуратура сме чували по какви ли не дела. Това коментира пред Нова телевизия адвокатът на Кристиян Бойков Георги Стефанов, който заяви, че си е прекъснал отпуската, за да може да присъства на следствените действия.   По думите му компютърът на Кристиян Бойков не е декриптиран и до този момент и това в момента са волни изявления. Ако са извлекли някакви данни, то това е било незаконно, каза той. Член 159 от Наказателния кодекс урежда процедурата – трябва да има поемни лица и хора от защитата на обвиняемите, както и собственикът на съответното устройство, обясни адвокатът. \"Ако нещо може да бъде изтеглено, то може да бъде и внесено – компютрите са в ръцете на оперативните свидетели на ГДБОП\", каза адвокатът.  По думите му, ако са направили нещо подобно, те на практика сами са си минирали доказателствения материал, който  по думите му “се съмнява, че съществува”. Адвокатът заяви, че разследването е прехвърлено на специализираната прокуратура.   Пред Би Ти Ви пък адвокатът заяви, че се съмнява Бойков да бъде задържан отново.   Собственикът на TAD Group Иван Тодоров има ресторантьорски бизнес и в момента и на симпозиум в Канада, заяви адвокат Стефанов.     Първоначалната информация гласеше, че е започнал да бяга към Турция, но днес адвокат Стефанов заяви, че Тодоров е заминал в Канада. \"Той е на годишен форум на ресторантите \"Събуей\" в Торонто. Това е планирано пътуване от миналата година. Не бяга и след него ще се върне в България\", каза той.  Стефанов заяви, че няма точна информация относно задържането на търговския директор на \"Тад Груп\" Георги Янков, който вчера бе отведен с белезници след акцията в офиса на фирмата.   \"Разследването е прехвърлено на специализираната прокуратура. Правят се опити да се повдигне обвинение за организирана престъпна група за незнайно какво\", каза още юристът.   \"Прокуратурата не извършва разследването според надлежния ред, защото така й е удобно\", твърди още юристът, без да представи конкретни аргументи.   \"Когато започнах да говоря в началото, че ударът е срещу дружеството, всички си мислеха, че са адвокатски приказки. Сега вече сте наясно, че не е така. Нищо чудно да е удар от конкуренцията\", обясни Стефанов.", "date": "2019.07.24", "title": "Адвокат Стефанов: Компютърът на Кристиян не е декриптиран. Ако са извлечени данни, то е незаконно"}
{"url": "http://epicenter.bg/article/Lyubcho-Neshkov--Sblizhavaneto-mezhdu-Balgariya-i-Severna-Makedoniya-e-neobratim-protses/188814/2/0", "text": "Сближаването между България и Северна Македония е необратим процес. Това каза журналистът Любчо Нешков в студиото на Сутрешния блок на БНТ. Преди дни той направи интервю с македонския премиер Зоран Заев.  Интервюто е много ясно - политическата воля е налице. България подаде ръка за промяната в региона на Западните Балкани. Без договора нямаше да има членство на Северна Македония в НАТО, нито Преспанско споразумение, нито начало на преговори с ЕС за членство, каза Нешков. По думите му съвместната комисия действа от 1 година, има 6-7 заседания, постигнала е съгласие само до Средновековието. Нешков каза, че има конкретни резултати. Септември ще има резултати и за Гоце Делчев и за Илинденското въстание, прогнозира той. В интервюто със Заев македонски политик за пръв път говори за събитията след 1945 г. Случилото се ще отвори вратите и прозорците. За пръв път от 140 години ще сме в един съюз. От 30 години за пръв път се работи по транспортен Коридор номер 8. Зад него е Световната банка и пътят е необратим, каза още Любчо Нешков. ", "date": "2019.07.24", "title": "Любчо Нешков: Сближаването между България и Северна Македония е необратим процес"}
{"url": "http://epicenter.bg/article/Volen-Siderov-obmislya-dali-da-napusne-parlamenta--Bil-izmamen-ot-koalitsionnite-si-partnyori/188815/2/0", "text": "Лидерът на \"Атака\" Волен Сидеров нарече измамници коалиционните си партньори от ВМРО и НФСБ. В студиото на БТВ той заяви, че     Хакерски атаки има навсякъде по света. Ако бяхме нормално държава, тази атака нямаше да се отразява така и нямаше всеки да дава акъл по студиата, а органите щяха да си свършат работата тихо и както трябва, каза председателят на \"Атака\" .   \" . Чувам, че се казва, че няма пари за това, но същевременно излизаваме милиарди за F-16.   Тази сделка не е добра за България.   Няма как доходите в България да растат по този начин. Това съм го казвал и обяснявал много пъти.   Подпомагаме икономиката на САЩ с милиарди за самолет, който още е на чертожната дъска.  Чух ген. Попов да казва, че ако не се купят сега самолетите, това ще е пагубно за военновъздушните сили. Това е смешно.   Това е много опасно, но така са ни наредили и ние плащаме милиарди. В момента Русия няма нищо общо със СССР. В момента България може да черпи само ползи от Русия. Ще дам пример -  . Сега тези милиарди ги даваме на САЩ. Нека хората сами да преценят кое е по-дбре за България\", заяви Сидеров.    Той коментира и отношенията в Обединени патриоти. \"Мен ми е интересно какво промени мнението на моя скъп колега и партньор Красимир Каракачанов, който преди 4 години е защитавал моите тези? Аз нямам проблем с него и Валери Симеонов. Тук не говорим за личностни конфликти. Говоря за защита на интересите на България. В Обединени патриоти си говорим. Днес има коалиционен съвет и аз смятам да отида. Там ще попитам   Те направиха измама.   НФСБ и ВМРО се възползваха от \"Атака\" и сега искат да ни отстранят.     Те гласуваха за Обединени патриоти заради определни идеи. Аз питам къде са минималните пенсии от 300 лева?  . Все още не съм взел решение. Ще го взема. Но се обръщам към скъпите си колеги - хайде колеги, дайте да вдигнем доходите и пенсиите. Това сме обещали. Не е мъжко да се събереш на тъмно и да ме изключат от комсомола\", завърши Волен Сидеров.  Припомняме, че лидерът на \"Атака\" беше отстранен като председател на парламентарната група на \"патриотите\". ", "date": "2019.07.24", "title": "Волен Сидеров обмисля дали да напусне парламента. Бил измамен от коалиционните си партньори"}
{"url": "http://epicenter.bg/article/V-sila-e-zhalt-kod-za-gramotevichni-buri-v-4-oblasti/188821/2/0", "text": "Жълт код е обявен за сряда в 4 области на Северна България за очаквани интензивни валежи и гръмотевични бури. Количества на валежите ще са до 25-30 л/кв.м. Около обяд облаците ще се придвижат на юг, където също ще превали. Следобедът обаче ще е слънчев и спокоен в цялата страна. Вятърът остава до умерен от север и той ще задържа температурите по-ниски. Очакваме максимални стойности от 25 до 30 градуса.   Атмосферното налягане е малко по-високо от средното за месеца и през деня ще остане без съществена промяна. По Черноморието преди обяд облачността ще е значителна и главно по южното крайбрежие все още ще има превалявания. По-късно валежите ще спрат и облачността ще намалее до предимно слънчево време. Ще духа до умерен север-североизточен вятър. Максималните температури ще са 26° - 28°. Температурата на морската вода е 26°-27°. Вълнението на морето ще бъде около 2 бала. Над планините преди обяд ще има значителна облачност и превалявания, които през деня ще спират, а облачността ще се разкъсва. Ще духа умерен север-северозападен вятър. Максималната температура на височина 1200 метра ще е около 18°, на 2000 метра - около 12°.   Източник: Канал 3", "date": "2019.07.24", "title": "В сила е жълт код за гръмотевични бури в 4 области на Северна България"}
{"url": "http://epicenter.bg/article/Pravitelstvoto-odobri-kandidaturata-na-Mariya-Gabriel-za-chlen-na-EK-ot-imeto-na-Balgariya/188852/2/0", "text": "Министерският съвет одобри кандидатурата на Мария Габриел за член на Европейската комисия от името на Република България. Това съобщиха от правителствената информационна служба.   От юли 2017 година Мария Габриел е европейският комисар по цифрова икономика и цифрово общество. В рамките на мандата й тя създава първата, изцяло цифрова програма „Цифрова Европа“ с бюджет 9,2 милиарда евро за следващия седемгодишен бюджет на Европейския съюз.   Автор е на инициативата за безплатен безжичен интернет за общините в Европа „WIFI4EU“, както и на схемата за платен трансграничен стаж за студенти „Цифрова възможност“.   Мария Габирел създава първата Цифрова програма на ЕС за Западните Балкани и още през юли 2019 г. са намалени драстично таксите за роуминг между шестте балкански държави.   Под ръководството на Габирел е изработено ново европейско законодателство за киберсигурност, включващо засилване на Европейската агенция за киберсигурност и за първи път рамка за сертифициране на продукти и услуги в тази сфера.   Мария Габриел е два пъти член на Европейски парламент и два пъти става „Евродепутат на годината“ - през 2016 г. в категория „Развитие“ и през 2013 г. в категория „Равенство между половете“. Като член на Европейския парламент тя става най-младият ръководител на мисия на ЕС за наблюдение на избори в трети страни. Докладчик е по 1/3 от всички споразумения на ЕС за либерализиране на визовия режим с трети страни. Създава и работна група по пчеларство в Европейския парламент.", "date": "2019.07.24", "title": "Правителството одобри кандидатурата на Мария Габриел за член на ЕК от името на България"}
{"url": "http://epicenter.bg/article/Ministrite-reshiha--Za-pomoshti-za-detsa-shte-se-kandidatstva-i-po-elektronen-pat-/188854/2/0", "text": "Заявления за получаване на всички видове семейни помощи за деца ще може да се подават и по електронен път или чрез лицензиран пощенски оператор. Това предвиждат промени в Правилника за прилагане на Закона за семейни помощи за деца, които бяха одобрени от Министерски съвет, съобщиха от правителствената информационна служба.    Досега документи се подаваха само лично в дирекция „Социално подпомагане“ според настоящия адрес на заявителя. С промяната се цели намаляване на административната тежест и улесняване на гражданите при кандидатстване за помощи.    Промените в правилника са свързани с направените изменения в Закона за семейни помощи за деца, които влизат в сила от 1 август 2019 г. В съответствие със Закона за семейни помощи за деца се урежда редът за предоставяне на еднократната помощ за ученици, записани в първи клас, на два пъти. Урежда се и редът за промяна на предоставянето на тази помощ от пари в натура и обратно в съответствие с възникналите или отпаднали обстоятелства.        Министерският съвет одобри проекта на нов договор за застраховка „Обща гражданска отговорност“ на АЕЦ „Козлодуй“. Застрахователният договор ще бъде сключен с Гражданско дружество „Български национален застрахователен ядрен пул“ за срок от една година. Срокът на досегашния договор изтича на 31 юли 2019 г.  От 2002 г. „АЕЦ Козлодуй“ ЕАД сключва ежегодно договор за застраховка „Обща гражданска отговорност“, покриваща отговорността на централата за ядрена вреда. Уредбата на застраховката „Обща гражданска отговорност“ за АЕЦ се съдържа във Виенската конвенция за гражданска отговорност за ядрена вреда и в глава десета „Гражданска отговорност за ядрена вреда“ от Закона за безопасно използване на ядрената енергия (ЗБИЯЕ).    Съгласно чл. 129, ал. 2 от ЗБИЯЕ експлоатиращият ядрената инсталация е единствено отговорен за вредите от ядрена авария, освен ако във Виенската конвенция е определено друго.  АЕЦ „Козлодуй“ е определена за дружество, експлоатиращо ядрената инсталация, която включва ядрените реактори и другите съоръжения, разположени на площадката на централата, с изключение на съоръженията за управление на радиоактивни отпадъци, предоставени за стопанисване и управление на Държавното предприятие „Радиоактивни отпадъци“.        „Национална електрическа компания“ ЕАД ще може да продаде на АЕЦ „Козлодуй“ ЕАД част от наличното старо оборудване, което се намира на площадката на АЕЦ „Белене“. Това е регламентирано в решение на Министерския съвет, взето на днешното му заседание. Става въпрос за филтри, вентилатори и други детайли, които са от съществено значение за изпълнение на програмите за продължаване на срока на експлоатация на 5 и 6 блок на АЕЦ „Козлодуй“ и за увеличаване на мощността на реакторната установка до 104%. Стойността на предвиденото за продажба оборудване е близо 2.8 млн. лв. Продажбата ще бъде извършена чрез пряко договаряне между двете дружества.    Възможността за подобна сделка е регламентирана в Правилника за реда за упражняване правата на държавата в търговските дружества с държавно участие в капитала. В неговите текстове е посочено, че началната цена за продажбата се определя от независим оценител, след прието решение на Министерския съвет.   Изпълнението на програмите за продължаване на експлоатационния срок на 5 и 6 блок на АЕЦ „Козлодуй“ изисква доставка на резервни части за ремонт или доставка на ново оборудване с цел поддържане в изправно състояние на съоръженията. Наличното на площадката на АЕЦ „Белене“ оборудване е аналогично с проектно-монтираното в АЕЦ „Козлодуй“ и позволява взаимната им замяна. Използването на аналогично оборудване от площадката на АЕЦ „Белене“ ще спести на АЕЦ „Козлодуй“ време и разходи за допълнителни изследвания и проекти за адаптиране към съществуващите системи.      Правителството внася предложение до Народното събрание за отпускане на държавна парична награда на Стоянка Настева - детска музикална учителка, за изключителни постижения и цялостния й принос в областта на образованието.   За високата професионална и всеотдайна педагогическа дейност на Стоянка Настева, за нейната отдаденост към поколения български ученици и за цялостния й принос в областта на образованието, правителството предлага да й бъде предоставена пожизнено държавна парична награда чрез изплащане на месечна сума в размер на 500 лева.    Предложението за награждаването е постъпило от инициативен комитет от гр. Русе, съставен от народни представители, ректор и преподаватели във висши училища, директори на училища и детски градини и други дейци в сферата на образованието.  Стоянка Настева работи в областта на народното творчество, издирва произведения, подходящи за децата, включително по темата „Народни игри за деца“. Участва активно в експериментирането и приемането на програми за обучение и възпитание на децата от предучилищна възраст. Изнася множество открити уроци и работи по експерименталната тема „Детското творчество“.    Заедно с ученици от Националното училище по изкуствата „Проф. Веселин Стоянов“ в гр. Русе Стоянка Настева поставя на сцена спектакли за деца като „Лешникотрошачката“ - балът на цветята“, „Спящата красавица“, „Цар Лъв“ и др. Превежда и адаптира за деца песни от световния фестивал за детски песни „Златната монета“ в Италия.  За професионалната си и всеотдайна педагогическа дейност Стоянка Настева получава много награди, сред които орден „Св. Св. Кирил и Методий“ - втора степен, „Отличник на Министерството на образованието и науката“, наградата „Русе“ - за образование.        Правителството даде съгласие за участие на „Фонд мениджър на финансови инструменти в България“ ЕАД в алтернативни инвестиционни фондове.   Това е възможност при изпълнение на финансовите инструменти за дялови и/или квази-дялови инвестиции, финансирани със средства по Оперативна програма „Иновации и конкурентоспособност“ 2014-2020 г., „Фонд мениджър на финансови инструменти в България“ ЕАД да участва като инвеститор в алтернативни инвестиционни фондове - по смисъла на Директива 2011/61 /ЕС на Европейския парламент и на Съвета от 8 юни 2011 година относно лицата, управляващи алтернативни инвестиционни фондове и за изменение на директиви 2003/41 /ЕО и 2009/65/ЕО и на регламенти (ЕО) № 1060/2009 и (ЕС) № 1095/2010.    Алтернативните инвестиционни фондове ще бъдат учредявани в съответствие с мандата, възложен на Фонда, по силата на финансово споразумение с Управляващия орган на Оперативна програма „Иновации и конкурентоспособност“ 2014-2020 г. и приложимите към него инвестиционна стратегия и бизнес план, с оглед реализацията на финансови инструменти по програмата. По този начин ще се осигурят условия за ефективна реализация на дялови и/или квази-дялови инвестиции, свързани с предоставените за управление средства от Европейския съюз по изпълняваните оперативни програми на „Фонд мениджър на финансови инструменти в България“ ЕАД, който изпълнява функциите на Фонд на фондовете. Предложеното решение ще осигури навременното, ефективно и законосъобразно изпълнение на дяловите инструменти по Програмата предвид периода на допустимост на разходите по нея и по-дългия инвестиционен хоризонт, приложим за тези продукти.   „Фонд мениджър на финансови инструменти в България“ ЕАД е търговско дружество със 100 % държавно участие в капитала. Правата на държавата в дружеството се упражняват от министъра на финансите. Дружеството е учредено с РМС № 3 от 22.07.2015 г. и е с основен предмет на дейност управление на финансовите инструменти, които се прилагат по програмите, съфинансирани от Европейския фонд за регионално развитие, Европейския социален фонд и Кохезионния фонд, както и по Европейския земеделски фонд за развитие на селските райони и Европейския фонд за морско дело и рибарство в България.        Министерският съвет прие изменение и допълнение в Списъка на регулираните професии в Република България.  По предложение на Министерството на туризма и въз основа на решение на Комисията за осъществяване на процедура по изготвяне на предложения за включване или изключване на професии от Списъка на регулираните професии в Република България, създадена със заповед на министъра на образованието и науката, бяха включени в Списъка на регулираните професии в Република България професията „Екскурзовод“ и професията „Планински водач“.  Спазени са условията и изискванията за регулирана професия, съгласно Закона за туризма и Закона за признаване на професионални квалификации по отношение на професията „Екскурзовод“ и професията „Планински водач“.        Правителството одобри допълнение на РМС №233/2019 за утвърждаване на таксите за кандидатстване и за обучение в държавните висши училища за учебната 2019/2020 година.   С РМС №233/2019 през април бяха утвърдени таксите за кандидатстване и за обучение на студентите и докторантите - граждани на Република България, на друга държава членка на Европейския съюз или на друга държава - страна по Споразумението за Европейското икономическо пространство, или на Конфедерация Швейцария, в държавните висши училища през следващата академична година.   След приемането му в Министерството на образованието и науката постъпи предложение от проф. д-р Магдалена Миткова - ректор на Университета „Проф. д-р Асен Златаров“ - Бургас, за допълнение на таксите за кандидатстване и обучение във връзка с откриването на Медицински факултет в структурата на Университета.   В Решението за утвърждаване на броя на приеманите за обучение студенти и докторанти във висшите училища и научните организации на Република България през учебната 2019-2020 година определеният брой студенти за Университета „Проф. д-р Асен Златаров“ - Бургас, по специалността „Медицина“ е 40 (четиридесет). С допълнението се предвижда размерът на годишната такса за обучение за един студент да е 1100,00 лв. , а таксата за кандидат-студентските изпити по биология и по химия - по 70,00 лв. на изпит.      Правителството одобри отчуждаването на имоти и части от имоти - частна собственост за изграждане на пътни надлези за жп участък Пловдив - Бургас. Те попадат в землищата на гр. Кермен и на селата Коньово, Стоил Войвода, Събрано и Съдиево в община Нова Загора, област Сливен. Средствата за обезщетяване на собствениците, респективно правоимащите лица на засегнатите имоти - частна собственост, са за сметка на Национална компания „Железопътна инфраструктура“. Решението може да се обжалва пред административния съд по местонахождение на имотите в 14-дневен срок от съобщаването му на заинтересуваните лица по реда на Административнопроцесуалния кодекс.    В капитала на „Национална Компания Индустриални Зони“ ЕАД ще бъдат внесени като непарична вноска седем имота - частна държавна собственост, находящи се в гр. София, район „Красна поляна“. Имотите представляват незастроени и застоени терени с обща площ от 85 668 кв. м., чието местонахождение, добри транспортни комуникации и наличие на квалифицирана работна ръка, ги прави подходящи за реализиране на инвестиционни проекти. На министъра на икономиката е възложено да осъществи дейностите по увеличаването на капитала на дружеството със стойността на правото на собственост върху недвижимите имоти.   От публична в частна държавна собственост се променя статутът на два имота, управлявани от Националната компания „Железопътна инфраструктура“. Единият от имотите се намира в гр. Гълъбово и е с площ 1627 кв. м. Другият имот с площ 1 544 кв. м се намира на бул. „Съединение“ в гр. Хасково. Промяната на статута на двата имота ще създаде възможност за извършване на разпоредителни дейности, в резултат на което ще се реализират допълнителни приходи за компанията.   На община Рудозем се прехвърля собствеността върху поземлен имот в м. „Елидже“ за изграждане на водоем при ГКПП Елидже - с. Чепинци. Той ще захранва с питейна вода населението на с. Чепинци, служителите и преминаващите през ГККП „Рудозем – Ксанти“.   Министерският съвет прие също така Решение за даване на съгласие за продажба на обособена част от лечебно заведение - недвижими имоти, собственост на „Специализирана болница по пневмофтизиатрични заболявания за продължително лечение и рехабилитация - Цар Фердинанд“ ЕООД, с. Искрец. Лечебното заведение е търговско дружество със 100 на сто държавно участие в капитала, като правата на държавата се упражняват от министъра на здравеопазването. Обособената част от лечебното заведение представлява 12 недвижими имота в местност Санаториумът, с. Искрец, общ. Своге. Имотите са с отпаднала необходимост за лечебното заведение и генерират само разходи, поради което ръководството на лечебното е заявило желание за освобождаване чрез продажба. Паричният ресурс, получен от продажбата на имотите, ще остане в лечебното заведение и ще се използва в съответствие със Закона за лечебните заведения и Закона за приватизация и следприватизационен контрол, като 20 на сто от цената на сделката ще бъдат внесени в централния бюджет.        Министерският съвет одобри решение за Споразумение между Европейската икономическа банка и правителството на България за принос към Фонда на Инициативата за икономическа устойчивост. По силата на това споразумение България отпуска хуманитарна помощ на стойност 200 000 евро за намаляване на миграционните потоци към Европа.  Така България се включва в Инициативата за икономическа устойчивост, която осигурява и финансирането на проекти в страните от Западните Балкани за преодоляване на причините за засилена миграция към европейския континент.  Инициативата за икономическа устойчивост е проект на Европейската инвестиционна банка в сътрудничество с Европейската комисия в отговор на искане от   Европейския съвет за бързо мобилизиране на допълнително финансиране в подкрепа на страните от южното съседство и Западните Балкани. Хърватия, Италия, Литва, Люксембург, Полша, Словакия, Словения и Великобритания са обещали да се включат в инициативата, която има за цел да повиши икономическата устойчивост в страните, от които идват мигрантите.  Инициативата ще подпомогне Западните Балкани, както и Алжир, Египет, Йордания, Ливан, Либия, Мароко, Палестина и Сирия чрез осигуряване на инвестиции в критична инфраструктура и насърчаване на подобрено предоставяне на обществени услуги и социална защита.  ЕИБ се стреми да увеличи финансирането си с 6 млрд. евро за период от 5 години (те ще бъдат добавени към вече предвидените 7.5 млрд. евро) и да насърчи допълнителни инвестиции до 15 млрд. евро.    Включването на България в инициативата представлява солидарен принос за справяне с най-сериозните предизвикателства, свързани с развитието, хуманитарните и миграционни процеси, възникнали в съседство на Европейския съюз.  Средствата ще бъдат осигурени от бюджета на МВнР, предназначен за официална помощ за развитие и хуманитарна помощ.        Правителството одобри проект на типова Нота за присъединяване /Изявление за намерение към Техническите споразумения между Върховното главно командване на силите на НАТО в Европа (SHAPE) и Кралство Белгия, Кралство Дания, Република Чехия, Република Хърватия, Република Словения, Словашката република, Република Исландия, Кралство Нидерландия, Италианската република, Република Турция, Кралство Испания и Кралство Норвегия, относно осигуряване на поддръжка от страна домакин на Силите на НАТО с много висока степен на готовност.  С Решението на Министерския съвет Република България ще бъде в състояние да изпълни поетите военни ангажименти, произтичащи от пълноправното членство на страната в НАТО, с което ще бъдат повишени отбранителните способности за гарантиране на националната сигурност и интегриране към колективната отбрана.        Министерският съвет одобри позицията и състава на официалната българска делегация за четвъртата сесия на Междуправителствената българо-туркменистанска комисия за икономическо сътрудничество.  Сесията ще се състои в периода 10-12 август в Туркменистан. Ще бъдат обсъдени въпроси в основните области на двустранното сътрудничество: взаимна търговия, регионално развитие и благоустройство, туризъм, селско стопанство, транспорт, информационни технологии и съобщения, енергетика и др.  Предвижда се Комисията да набележи съгласувани мерки за разширяване на сътрудничеството и деловите връзки между двете страни в областите от взаимен интерес.    Одобрени са резултатите от заседанието на Съвета на Европейския съюз по заетост и социална политика    Правителството одобри резултатите от участието на българската делегация в заседанието на Съвета на Европейския съюз по заетост и социална политика, което се състоя на 8 юли в Брюксел.  В рамките на заседанието се проведе дебат по ключовата за Финландското председателство на Съвета на ЕС тема за икономиката на благосъстоянието. Съгласно дневния ред на заседанието бяха одобрени Препоръките относно националните програми за реформи за 2019 г. към всяка държава-членка, в частта за заетостта и социалната политика.  По време на заседанието Съветът проведе дебат относно дългосрочната визия за преход към неутрална по отношение на климата икономика с аспекти в сферата на заетостта, въз основа на насочващ документ, подготвен от Председателството.        Концесионният договор за добив на строителни материали - пясъци и чакъли, от находище „Зимница“ ще бъде прекратен по взаимно съгласие на страните. Това реши Министерският съвет, одобрявайки поисканото от концесионера прекратяване. Находище „Зимница” се намира на територията на община Мъглиж, област Стара Загора. През месец юни 2006 г. за него е сключен концесионен договор с „Инермат“ АД, гр. Стара Загора. В искането си за прекратяване на договора дружеството посочва, че бъдещото разработване на находището е икономически неизгодно.    Също по взаимно съгласие ще бъде прекратен концесионният договор за добив на строителни материали - пясъци, от находище „Венелин“. Находището се намира на територията на община Долни чифлик, област Варна. През месец юли 2011 г. за него е сключен концесионен договор с варненското дружество „Ескана“ АД. В искането си за прекратяване на договора дружеството посочва, че пазарната конюнктура, характеризираща се с изключително свито потребление на естествени пясъци за строителство, налага преструктуриране на активите на концесионера и ограничаване на разходите за поддържането им.    Съгласно друго правителствено решение, с 15 години ще бъде удължен концесионният договор за находище „Овчарово“, разположено на територията на област Хасково. Промяната е по искане на концесионера - „Ватия Холдинг“ АД. От дружеството мотивират искането си с наличието на запаси в находището, които биха останали неиззети. Концесионният договор за находище „Овчарово“ е сключен през 2006 г. за срок от 20 години, но е влязъл в сила от датата на прехвърляне на собствеността по приватизационния договор - 8 декември 1998 г. От находището се добиват неметални полезни изкопаеми - индустриални минерали.        „Грома Холд“ ЕООД ще проучва строителни материали в площ „Вельов камък“, разположена в землищата на селата Клисура и Дренково, област Благоевград. Това е регламентирано в решение на Министерския съвет, взето на днешното му заседание. Разрешението за проучване се предоставя за една година. За този срок титулярят ще вложи минимум 32 хил. лв. в проучвателните дейности.    За срок от една година „Баластриери“ ЕООД ще проучва строителни материали в площ „Просото“, разположена в землището на село Веринско, община Ихтиман. Предвижда се титулярят да вложи минимум 37 хил. лв. в проучвателните дейности.  В площ „Тополите“, разположена на територията на община Лом, област Монтана, „Пътища М“ ЕООД ще проучва строителни материали. Разрешението за проучване се предоставя за една година, като за този срок ще бъдат инвестирани минимум 35.9 хил. лв. в проучвателните дейности.  „Инмат“ ЕООД ще проучва строителни материали в площ „Било“, разположена в землищата на селата Студена и Боснек, област Перник. Минимум 48 хил. лв. ще бъдат вложени в проучвателните дейности в рамките на една година, за какъвто срок се предоставя разрешението.    „Агро култури 2014“ ЕООД ще проучва строителни материали в площ „Бялата чука“, разположена в землището на с. Ветрен дол, общ. Септември, обл. Пазарджик. Разрешението за проучване се предоставя за 1 година. За този срок титулярят ще вложи минимум 55 хил. лева в проучвателните дейности.  За срок от две години „МК-719“ ЕООД ще проучва скалнооблицовъчни материали в площ „Костадин“, разположена в землището на с. Долен, общ. Сатовча, обл. Благоевград. Разрешението за проучване се предоставя за две години, като се предвижда за този срок да бъдат вложени минимум 13.4 хил. лв. в проучвателните дейности.    Минимум 33 хил. лв. ще бъдат инвестирани в проучване на скалнооблицовъчни материали в площ „Арабка“, разположена в землищата на селата Дъбница, Крушево и Хвостяне, област Благоевград. Разрешението за проучване се предоставя за срок от 2 години на „Евроколд“ ООД.  „РИДЖ КОНСУЛТАНТС“ ЕООД ще търси и проучва метални полезни изкопаеми в площ „Възел“, разположена на територията на община Черноочене и община Кърджали, област Кърджали. Разрешението за търсене и проучване се предоставя за срок от 3 години. За този период ще бъдат вложени минимум 387 хил. лева в търсещо-проучвателни дейности.    Съгласно друго правителствено решение, врачанското дружество „Булстоун“ ЕООД ще добива скалнооблицовъчни материали - варовици, от находище „Требежа“, община Мездра. Концесионната площ е с размер от 245,3 дка. На база на количествата утвърдени запаси и предвидения средногодишен добив, концесията се предоставя за срок от 35 години. През този период се очаква постъпленията от концесионни плащания да надхвърлят 1.9 млн. лв. без ДДС. По закон приходите от тях постъпват в държавния бюджет и в бюджета на общината по местонахождение на концесионната площ - в случая това е община Мездра. За обезпечаване на производствената си дейност от „Булстоун“ ЕООД предвиждат инвестиции в размер на повече от 1 млн. лв.        Министерски съвет прие предложението, отправено от концесионера „Акварекс- В“ АД, за изменение на концесионния договор, сключен 3 май 2000 г. за добив на минерална вода - изключителна държавна собственост, разкрита от сондаж № 5 „Горски пункт“ на находище „Велинград – Чепино“, община Велинград, област Пазарджик.    С изменението се увеличава общият годишен експлоатационен ресурс по концесията от 10 000 кубически метра минерална вода на 108 000 кубически метра минерална вода при средноденонощен, средногодишен и върхов експлоатационен дебит до 3,42 л/сек., считано от датата на подписаното от страните допълнително споразумение.        Правителството одобри доклада на заместник министър-председателя Томислав Дончев за изпълнение на решението на правителството за трансформация на модела на административното обслужване.  Това е най-мащабният досега пакет за намаляване на административната и регулаторната тежест върху гражданите и бизнеса. В него са включени 1443 мерки, от които над 60% са вече изпълнени. За останалите кабинетът удължава крайния срок за изпълнение до 31.12.2019г.    Общо 183 услуги са отпаднали от Административния регистър, а облекчение от намаляването на административната и регулаторната тежест се очаква скоро при промяна в регистрацията на моторни превозни средства, при придобиването на недвижими имоти, както и при режимите, свързани е инвестиционни дейности и удостоверенията за характеристиката на имоти във връзка с данъчната им оценка.    Докладът отчита и позитивния ефект от проведеното проучване по метода „таен клиент“ на 15 масови услуги, предоставяни от централните и местните администрации. Поради тази причина се предвижда организирането и на втора проверка за проследяване на изпълнението на всички мерки за намаляване на административната тежест върху гражданите и бизнеса, приети от правителството от 2016 г. до сега.  Вицепремиерът Дончев е отправил покана към членовете на работодателските, бизнес и браншови организации да се включат в новото проучване.        С Решение на Министерския съвет беше приет Отчет на Шестмесечна програма е приоритетните за Република България теми и досиета по време на Румънското председателство на Съвета на Европейския Съюз (януари - юни 2019 г.).  Отчетът предоставя систематизирана информация относно развитието на дебатите по приоритетните теми и досиета, включени в европейския дневен ред и определени като важни за България в Шестмесечната програма с приоритетните за Република България теми и досиета по време на Румънското председателство на Съвета на Европейския съюз (януари - юни 2019 г.).   В Шестмесечната програма бяха включени общо 68 законодателни досиета и теми, които бяха приоритетни за страната ни през първите 6 месеца по време на Румънското председателство на Съвета на ЕС и по които България се стремеше в максимална степен да защити националния интерес.  Всички включени в Шестмесечната програма законодателни досиета и теми бяха докладвани на заседания на Съвета по европейските въпроси.        Правителството одобри проект за изменение и допълнение на Закона за стоковите борси и тържищата /ЗСБТ/, които са свързани и се отнасят до дейността на „клиринговата къща“.    В ЗСТБ е предвиден лицензионен режим за осъществяване на дейност като клирингова къща, който режим не е вписан в административния регистър. В тази връзка се предлага по преценка на административния орган да се допълни списъка или режимът да премине в регистрационен. Предлага се също така, ако лицензионният режим за клирингова къща се запази, да се посочат изчерпателно основанията за отказ за издаване на лиценз, особените правила по издаване, спиране, прекратяване и отнемане на лиценза, както и да се приеме Наредба за устройството и правилата за дейността на клиринговата къща.    В Европа правилата за клирингов механизъм са установени в борсовите правилници на съответните стокови борси и клиринговането се осъществява чрез самите тях, а не чрез отделна клирингова финансова институция. Към момента, анализът на бъдещите потенциални пазарни възможности в Република България и Черноморския регион не очертава нива на търсенето и предлагането на борсови стоки, които да обосновават необходимостта от наличието на клирингова къща като самостоятелна институция. Поради гореизложеното и в следствие на пазарния анализ в краткосрочен и дългосрочен план, не е необходимо прилагането на лицензионен режим за създаване на отделна финансова клирингова институция, а е достатъчно клиринговият механизъм да бъде уреден в борсовия правилник на съответната стокова борса.  С предвидените промени се създават условия за осъществяване на реална срочна борсова търговия и отпада до сега съществуващ излишен лицензионен режим, което ще доведе до намаляване на административната тежест върху бизнеса.        Кабинетът ще предложи на Народното събрание проект на Закон за изменение и допълнение на Закона за електронното управление.  С промените се гарантира по-голяма достъпност за хора с увреждания до интернет страниците и мобилните приложения на обществените организации и на доставчиците на обществени услуги – в т.ч. образователни, здравни, водоснабдителни, топлоснабдителни, телекомуникационни, пощенски, банкови и т.н. Също така се създават норми и стандарти за постигане на универсален дизайн, гарантиращ достъпност до информация и услуги на публичните сайтове.  Чрез измененията ще се обезпечи разработването, внедряването и надграждането на необходимите информационни ресурси на електронното управление при спазване на изискванията за мрежова и информационна сигурност и оперативна съвместимост, както и прилагане на устойчив модел за дългосрочното им управление и поддръжка.    Друга промяна е свързана с подобряване на комуникацията между администрациите, гражданите и бизнеса чрез регламентиране на изпращането на електронните документи и заявяване на електронни административни услуги.  Ще бъдат създадени условия за ефективна системна интеграция на информационните системи на административните органи, с цел гарантиране на тяхната сигурност и работоспособност.   ", "date": "2019.07.24", "title": "Министрите решиха: За помощи за деца ще се кандидатства и по електронен път "}
{"url": "http://epicenter.bg/article/GERB-kam-BSP--Prizovavame-da-ne-se-politizira-problema-s-chumata-po-svinete--/188857/2/0", "text": "Призоваваме да не се политизира проблема с чумата по свинете.  Това заяви на брифинг в парламента председателят на Комисията по земеделие и народен представител от ГЕРБ Мария Белова.   \"По тази тема всички трябва да се борят за спасението на свиневъдния сектор у нас. Причината да сме тук с колегите са опитите на опозицията да политизира един проблем, който касае цялото общество. Става въпрос за африканската чума по свинете. Днес беше обявено от Българска агенция по безопасност на храните (БАБХ), че във втори голям свинекомплекс е открит вируса на африканска чума. Министерство на земеделието, храните и горите (МЗХГ) съвместно с Министерство на отбраната и МВР са предприели всички необходими действия във връзка с вируса“, добави Белова.    \"От вчера БАБХ проследява готова продукция 35 дни назад от всички регистрирани свинеферми в страната и постоянно се извършват лабораторни изследвания. Всички знаем, че този вид заболяване няма ваксина и съвместно с МЗХГ и ресорните министерства МВР и отбраната и ние като Комисията по земеделие призоваваме политиците да не политизират темата. Призовавам всички с каквото могат да помагат на властите. Призовавам и хората, които отглеждат животни в своите задни дворове да бъдат достатъчно отговорни да предприемат необходимите действия, за които МХЗГ и БАБХ съобщават\", завърши Мария Белова.", "date": "2019.07.24", "title": "ГЕРБ към БСП: Призоваваме да не се политизира проблема с чумата по свинете. "}
{"url": "http://epicenter.bg/article/Sinat-na-Robin-Uilyams-se-ozheni-na-rozhdeniya-den-na-pokoyniya-si-bashta--Snimki-/188856/10/100", "text": "Най-малкият син на актьора Робин Уилямс - Коуди Уилямс, се ожени за любимата си Мария Флорес на 21 юли - датата, на която баща му трябваше да навърши 68 години. \r\n \r\n Коуди и Мария се венчаха в дома, в който Робин и бившата му съпруга Марша са отгледали децата си Коди и сестра му Зелда. Актьорът има и по-голям син - Закари от Валери Веларди. В същия този дом се влюбват Коуди и Мария преди шест години. За да почетат паметта на техните починали близки, двамата младоженци включиха в церемонията специален трибют към Робин Уилямс, дядото и лелята на Мария.   Дъщерята на актьора Зелда също публикува пост в Инстаграм, посветен на баща ѝ, подчертавайки, че датата 21 юли е много значима за нея \"Това беше денят, в който татко бе роден и последният ден, в който го видях... А сега 21 юли се превърна и в деня, в който получих и нова сестра\".   Робин Уилямс се самоуби през август 2014 г. на 63-годишна възраст.   Източник: Дир.бг", "date": "2019.07.24", "title": "Синът на Робин Уилямс се ожени на рождения ден на покойния си баща (Снимки)"}
{"url": "http://epicenter.bg/article/Ivanka-Tramp-provazglasi-Boris-Dzhonsan-za-premier-na-Yamayka-/188864/10/0", "text": "Както казва баща ѝ - президентът на САЩ Доналд Тръмп, Иванка е способна да \"открадне шоуто\", където и да се появи. Този път това се случи на избрания за нов премиер на Великобритания Борис Джонсън. В поздравително обръщение към него в любимата ѝ социална мрежа Twitter, Иванка го \"провъзгласи\" за премиер на Ямайка, пише Дир.бг.    \"Поздравявам Джонсън за избирането му за следващ премиер на Обединения Кингстън\", написа президентската дъщеря.    От изданието \"Политико\" се пошегуваха, че Иванка сигурно има предвид Кингстън, район в Югозападен Лондон, а не столицата на Ямайка, която от 1962 година е независима република.    За броени часове публикацията на Иванка Тръмп стана вайръл и буквално измести поздравленията на останалите значими фигури в международната политка  ", "date": "2019.07.24", "title": "Иванка Тръмп провъзгласи Борис Джонсън за премиер на Ямайка "}
{"url": "http://epicenter.bg/article/Ruskiyat-boksyor-Dadashev-pochina-sled-smartonosna-bitka-na-ringa/188825/8/0", "text": "  Според предварителната информация, сърцето на спортиста не е издържало. Генералният секретар на Руската федерация по бокс Умар Кремлев заяви, че организацията ще помогне на семейството на Дадашев.   \" , заяви Кремлев.   Боксьорският мач се състоя на 20 юли в САЩ. В 11-ия кръг 28-годишният руснак допусна поредица от удари от пуерториканеца, след което реферът спря мача.   Впоследствие състоянието на Дадашев се влоши и загубил съзнание, той бе откаран в болница в Мериленд. Спортистът претърпял двучасова операция поради оток на мозъка, като черепът му е бил отворен. След това боксьорът бил в медикаментозна кома.   На професионалния ринг Дадашев има 13 победи, от които 11 - с нокаут. Поражението от Матиас е за него първото в кариерата му. През 2013 г. боксьорът стана сребърен медалист в руския шампионат.    Източник: Канал 3", "date": "2019.07.24", "title": "Руският боксьор Дадашев почина след смъртоносна битка на ринга"}
{"url": "http://epicenter.bg/article/Edin-post-v-Instagram-nosi-na-Ronaldo-po-875-hil--evro/188867/8/16", "text": "Кристиано Роналдо е най-популярният спортист в Инстаграм с повече от 172 милиона последователи. Затова всеки, който иска да се възползва от реклама в личния му профил, трябва да бръкне дълбоко в джобовете си. Според Hopper HQ, португалецът може да спечели от една-единствена публикация сумата от 875 хил. евро.   На второ място е бразилецът Неймар, а рекламата при него струва малко над 648 хил. евро. Той е следван в мрежата от 121 млн. души.   Трети сред спортистите е Лионел Меси със 123 милиона последователи и цена за реклама от 581 хил. евро. Четвърти е Дейвид Бекъм, а най-високо поставеният спортист, който не е футболист, е баскетболистът Леброн Джеймс. Той се нарежда пети.   Роналдо е на трето място сред знаменитостите. Пред него са само Кайли Дженър с колосалната цена за реклама от 1 милион и 126 хиляди евро, и певицата Ариана Гранде с 894 хил. евро за пост в социалната мрежа.   През януари Роналдо се превърна в първия човек със 150 млн. последователи в Инстаграм, а оттогава към компанията му се присъедини само Ариана Гранде.   Източник: бТВ", "date": "2019.07.24", "title": "Един пост в Инстаграм носи на Роналдо по 875 хил. евро"}
{"url": "http://epicenter.bg/article/Ungarets-schupi-svetovniya-rekord-na-Felps-na-200-m-baterflay/188876/8/0", "text": "Унгарският тийнейджър Кшищоф Милак счупи световния рекорд на 200 м бътерфлай, печелейки златния медал в дисциплината на Световното първенство в Гуандзю, Южна Корея.   Милак спечели безапелационно във финала след време от 1:50.73. Далеч зад него на почетната стълбичка се наредиха японецът Даия Сето (1:53.86) и южноафриканецът Чад льо Кло (1:54.15). 19-годишният плувец подобри постижението на американската легенда Майкъл Фелпс, който държеше световния рекорд в дисциплината от Световното в Рим през 2009 – 1:51.51.   Милак спечели среброто на 100 м бътерфлай на Световното в Будапеща преди две години, а през изминалата триумфира със златото на 200 м бътерфлай на Европейското в Глазгоу.   Източник: Канал 3  ", "date": "2019.07.24", "title": "Унгарец счупи световния рекорд на Фелпс на 200 м бътерфлай"}
{"url": "http://epicenter.bg/article/Nechuvani-zhegi-vav-Velikobritaniya/188822/7/0", "text": "Великобритания е обзета от незапомнени жеги.Метеоролозите предупредиха, че това вероятно ще е най-горещият юли на Острова, откакто се води статистика.    В Кент бяха измерени 38.5 градуса по Целзий - температурен рекорд за това време на годината. Хората масово търсят спасение във водните басейни. Животните в известния сафари парк Лонглийт, които също се задъхват в жегите, получиха ледени лакомства.   Източник: Канал 3", "date": "2019.07.24", "title": "Нечувани жеги във Великобритания: Юли ще е най-горещият месец, откакто се води статистика"}
{"url": "http://epicenter.bg/article/V---Pravda--SASht-shte-razoryat-Balgariya--prodavayki---F-16-/188826/7/0", "text": "Издаваният от Комунистическата партия на Руската федерация вестник „Правда“ публикува статия, в която акцентира на възраженията на българските политици срещу закупуването на американски изтребители F-16. Материалът е озаглавен „САЩ ще разорят България, продавайки й F-16“, пише Агенция \"Фокус\".    „Българските политици се обърнаха към Доналд Тръмп с искане за промяна на условията за закупуване на изтребители F-16. Те не разбират защо тази сделка е била сключена при тези условия“, пише руското издание.    Припомня се, че българският парламент одобри договор за закупуване на осем изтребителя на стойност 2,2 млрд. лева по курс 1,75 лева за един долар.  Средствата трябва да бъдат преведени преди 5 септември – при това наведнъж. Предполага се, че самолетите ще влезят в експлоатация от Военновъздушните сили на три партиди до първото тримесечие на 2024 година.    Наложи се депутатите да променят закона за държавния бюджет, тъй като тези разходи не бяха планирани. Това е голяма тежест за финансите на страната, тъй като увеличава дефицита й до до 2,1% от БВП, а плащанията ще са от резервния фонд. Особени спорове в парламента предизвика начина на плащане на самолетите - едновременно и цялостно. Премиерът Бойко Борисов (ГЕРБ) заяви, че самият той настоява за това. Мнозина обаче имат друго обяснение от това на министър-председателят.    Според министъра на финансите Владислав Горанов, България няма „такава кредитна история\", че да се възползва от разсрочено плащане. Т.е. САЩ настояват за този начин на плащане, отбелязват от редакцията противоречията по въпроса за плащането.    При обсъждането на сделката Българската социалистическа партия (БСП) и партията „Воля“ предложиха да се отложи гласуването за три или шест месеца, което всъщност означава прекратяване на процедурата за възлагане на обществени поръчки, тъй като предложението на САЩ за доставка на F-16 изтича на 5 септември.    Лидерът на „Воля“ Веселин Марешки прочете отворено писмо до Доналд Тръмп. В него той моли президента на САЩ да спре „тази хищническа сделка\", за да „не тласне България към финансова бездна и да не обрича на нищета бедната европейска нация\".    „Знаете ли, че най-богатата страна обрича най-бедната държава от ЕС на страдание?\", пита Марешки и предлага на САЩ „да направи жест на добра воля и да доставят на България самолетите безплатно\".    Позицията на социалистите е подобна: те вярват, че САЩ не плащат на България за военната им база, затова биха могли да й „дарят” самолети.  ", "date": "2019.07.24", "title": "В. „Правда“: САЩ ще разорят България, продавайки ѝ F-16 "}
{"url": "http://epicenter.bg/article/Transportna-stachka-paralizira-Italiya-/188829/7/0", "text": "За днес в Италия е обявена национална стачка на обществения транспорт, без въздушния. Стачкуващите ще се съберат и на протест в петък, 26 юли, предава БНР.    Под лозунга „Да възстановим движението в страната“ морският транспорт и такситата протестират 24 часа, градският транспорт - 4 часа, като за всеки град стачката е в различни часови пояси, а влаковете няма да се движат от 9.00 до 17.00 часа местно време.    Обслужващите магистралите служители също ще скръстят ръце и за автомобилистите се очаква да има проблеми със заплащането.    Профсъюзите отказаха на транспортния министър Данило Тонинели да отменят стачката, защото според тях няма условия това да стане или да бъде насрочена за друга дата.    Те уточняват, че недоволството е насочено срещу политиката на правителството относно състоянието на транспортните услуги и инфраструктурата, срещу нелоялната конкуренция и дъмпинга на договорните взаимоотношения, като настояват на правото да се стачкува.  ", "date": "2019.07.24", "title": "Транспортна стачка парализира Италия "}
{"url": "http://epicenter.bg/article/Zaplaha-ot-nov--quot-Chernobil-quot--v-Rusiya/188832/7/0", "text": "  Става дума за компанията \"Usoliekhimprom\", която произвежда хлор и други химически вещества. Според Радионова собствениците са изпомпали всичко възможно от нея и са я оставили на произвола на съдбата. По-специално, предприятието изисква демеркуризация поради тежко замърсяване с живак. , обясни ръководителят на надзорния орган.   Източник: Канал 3", "date": "2019.07.24", "title": "Заплаха от нов \"Чернобил\" в Русия! Предприятие изисква демеркуризация поради замърсяване с живак"}
{"url": "http://epicenter.bg/article/Dzheremi-Hant-otkaza-posta-ministar-na-otbranata-na-Velikobritaniya-/188837/7/0", "text": "Министърът на външните работи на Великобритания Джереми Хънт е отказал предложението на лидера на управляващата партия Борис Джонсън да поеме ръководството на Министерството на отбраната, съобщава телевизионният канал Sky News, цитиран от \"Фокус\".    По данни на медията бъдещето на Хънт в кабинета на Джонсън, който официално встъпва в длъжност днес, става проблематично. Уточнява се, че той е възприел предложението на премиера като понижение.    Джонсън влиза в Даунинг стрийт на мястото на Тереза Мей, която оглави кабинета в Лондон на 13 юли 2016 г.    Бившият външен министър на Великобритания (2016-2018) и бивш кмет на Лондон (2008-2016) спечели убедителна победа в изборите за нов лидер на управляващата Консервативна партия, оставяйки зад себе си единствения си противник, сегашния министър на външното министерство Джереми Хънт.  ", "date": "2019.07.24", "title": "Джереми Хънт отказа поста министър на отбраната на Великобритания "}
{"url": "http://epicenter.bg/article/Turski-voenni-korabi-ohranyavat-sondazhite-v-Iztochnoto-Sredizemnomorie-/188848/7/0", "text": "Министерството на отбраната на Турция публикува видеоклип в социалната мрежа Туитър, от който става ясно, че военни кораби охраняват плавателните съдове, извършващи сондажи в Източното Средиземноморие. Това съобщава електронното издание на гръцкия ежедневник Kathimerini, цитирано от \"Фокус\".    Видеото е заснето от безпилотни летателни апарати, поясняват от редакцията.    На кадрите се вижда движението на дронове тип TB-2, хеликоптери и самолети, както и подводници и корвети в морето.    „Командването на Военноморските сили отговаря за сондажите на кораби в Източното Средиземноморие“, се подчертава в съобщението, което придружава видеото в „Туитър“.  ", "date": "2019.07.24", "title": "Турски военни кораби охраняват сондажите в Източното Средиземноморие "}
{"url": "http://epicenter.bg/article/Tramp-othvarlya-ideyata-za-sanktsii-sreshtu-Turtsiya-zaradi-ruskite-S-400-/188860/7/96", "text": "Президентът на САЩ Доналд Тръмп отхвърли идеята за налагане на санкции срещу Турция заради закупуването на руските зенитно-ракетни системи С-400 и вместо това се застъпи за преговори по време на среща със сенатори от Републиканската партия във вторник (местно време), съобщава американският вестник The Washington Post, цитирайки източници, присъствали на срещата.    Турция вече получи първите компоненти за С-400. В САЩ се опасяват, че ако Турция разположи системите заедно с новите изтребители F-35, които правителството в Анкара иска да закупи от американската фирма Lockheed Martin, това ще позволи на Русия да получи достъп до чувствителна информация за самолетите и да ги направи уязвими в битки.    САЩ отговориха на сделката между Анкара и Москва, като изключиха Турция от съвместната програма за производство на части за F-35. Тръмп обяви, че САЩ ще спрат доставката на 100 самолета F-35, които Турция е поръчала, но увери, че не са предприети стъпки за налагане на санкции срещу Анкара. В Конгреса на САЩ има двупартийна подкрепа за предприемане на допълнителни наказателни мерки срещу Турция.    Вместо това миналата седмица президентът покани сенаторите от Републиканската партия на среща, за да обсъдят конкретно санкциите срещу Турция. Тръмп обаче изглеждаше незаинтересован от въпроса и пожела да говори за здравеопазването, имиграцията и други теми, твърдят от изданието, цитирайки няколко служители, запознати с проведената среща.    Джон Корнин, един от 40-те сенатори, срещнали се с Тръмп, разкри, че американският президент е разочарован от липсата на възможности за справяне със ситуацията с Турция.    На срещата е пристъствал и Джеймс Риш, председател на комисията по външни отношения, който е призовал Тръмп да не се отказва от задължителните санкции срещу Турция.    „Тръмп изглежда се застъпва за преговори с Турция, вместо за санкции\" и открито оспорва налагането им, твърдят източниците на вестника.    „Това, което президентът се опитва да направи, е много по-широк подход към проблема\", коментира сенатор Дейвид Пердю след срещата. Вместо санкции, казва Пердю, „може да има нещо като споразумение за свободна търговия\".     ", "date": "2019.07.24", "title": "Тръмп отхвърля идеята за санкции срещу Турция заради руските С-400 "}
{"url": "http://epicenter.bg/article/Kongres-na-Dyado-Koleda--Stotitsi-belobradi-startsi-na-traditsionna-lyatna-sreshta/188865/7/0", "text": "Дядо Коледа посред лято, и то не само един, може да се види само в датската столица Копенхаген.   По традиция в най-горещите дни на юли, стотици Дядоколедовци от цял свят се събират на редовния си годишен в конгрес. Освен че се забавляват като деца, те обсъждат как да направят малчуганите пощастливи, като се възползват от новите технологии.   Конгресите се провеждат от 1957 г.   Източник: бТВ", "date": "2019.07.24", "title": "Конгрес на Дядо Коледа: Стотици белобради старци на традиционна лятна среща"}
{"url": "http://epicenter.bg/article/Haradinay-malchal-pred-sada-v-Haga-/188868/7/51", "text": "В Специализирания съд в Хага завърши изслушването на министър-председателя на Косово в оставка Рамуш Харадинай, предава излъчващият на албански език скопски телевизионен канал „Алсат-М“, цитиран от Агенция \"Фокус\".    В изявление за медиите Харадинай каза, че е бил призован в съда като заподозрян и че се е защитавал пред прокуратурата с мълчание.    „Изпълних законовото си задължение като заподозрян. Получих правни съвети да не отговарям на въпросите, които ще ме питат”, поясни Харадинай и добави, че не знае за какво точно е бил призован в съда.    Изслушването в Специализирания съд за военни престъпления, извършени от членовете на Армиата за освобождение на Косово (АОК) в Хага бе проведено при затворени врати.    Припомня се, че миналия петък, след като получи поканата от Специализирания съд в Хага, Харадинай напусна поста си като премиер на Косово, като заяви, че иска да се яви пред трибунала като гражданин, а не като министър-председател на най-младата държава на Балканите.    По-рано съдът изслуша бившия говорител на АОК Якуп Красничи.    Харадинай, който е бивш командир на АОК и Красничи заминаха за Хага във вторник.    Преди отпътуването си, Харадинай увери, че заминава за холандския град с вдигната глава и че отново ще докаже чистотата на борбата на АОК. Няма информация дали Красничи е призован като обвиняем или като свидетел.  ", "date": "2019.07.24", "title": "Харадинай мълчал пред съда в Хага "}
{"url": "http://epicenter.bg/article/Vodeshti-nemski-kompanii--sred-koito-BASF--Siemens-i-Henkel--sa-stanali-obekt-na-kiberataki-/188869/7/0", "text": "Водещи компании в Германия като BASF, Siemens и Henkel, наред с множество други заявиха в сряда, че са били жертва на кибератаки, потвърждавайки по този начин информация на германскa медия, в която се посочва, че вероятният виновник е била китайска група, подкрепяна от държавата, предава БНР.    Немският обществен телевизионен оператор ARD съобщи, че хакерите са използвали вид зловреден софтуер, наречен Winnti, който позволява на нападателите да имат отдалечен достъп до компютърната мрежа на тяхната жертва. ARD също така посочи, че анализът на кода на зловредния софтуер показва кои компании са били цели на хакерската група, която вероятно работи за китайското правителство.    Наред с германските фирми и други компании, включително производителят на лекарства Roche, хотелската верига Marriott, авиокомпанията Lion Air, конгломератът Sumitomo и химическата индустриална група Shin-Etsu, също са били атакувани от хакери, съобщава немският обществен телевизионен оператор.    Индустриалният конгломерат Siemens, производителят на шампоан Henkel и швейцарската фармацевтична група Roche потвърдиха, че са били засегнати от зловредния софтуер Winnti, докато BASF и Covestro също потвърдиха, че са били подложени на кибератака.    Всички те обаче заявиха, че при тези хакерски атаки не е загубена чувствителна информация, но нито една от тях не коментира дали атаките са стартирани от китайски хакери.    Агенция Ройтерс посочва, че компаниите Shin-Etsu, Sumitomo, Lion Air, Marriott и Valve отказаха да коментират или не са били открити за коментар.    По-рано тази година фармацевтичният гигант Bayer заяви, че е успял да удържи на кибератака, която според него е била замислена в Китай, подчертавайки по този начин рисковете от кражба на данни или прекъсвания на производствения процес, пред които е изправен големия световен бизнес.    През 2016-а година в германската технологична група ThyssenKrupp също имаше нападение срещу компютърни ѝ системи посредством зловредния вирус Winnti, според съобщения в медиите по това време.  ", "date": "2019.07.24", "title": "Водещи немски компании, сред които BASF, Siemens и Henkel, са станали обект на кибератаки "}
{"url": "http://epicenter.bg/article/Anegret-Kramp-Karenbauer-polozhi-kletva-kato-ministar-na-otbranata-na-Germaniya-/188871/7/0", "text": "Анегрет Крамп-Каренбауер положи днес клетва като германски министър на отбраната на извънредна сесия на Бундестага, предават ДПА и БТА.    Крамп-Каренбауер, която наследи канцлерката Ангела Меркел начело на консервативния Християндемократически съюз (ХДС) миналата година, поема поста от Урсула фон дер Лайен, избрана този месец за председател на Европейската комисия.    Долната камара на германския парламент се събра на сесия въпреки лятната си ваканция. Полагането на клетва от Крамп-Каренбауер се предаваше пряко на сайта на парламента.    Вестник \"Велт\", цитиран от ТАСС, съобщи, че полетите до Берлин на 709 депутати, които са в отпуск, дори и да са с първа класа, се поемат от държавния бюджет.    Общо данъкоплатците ще платят 100 000 евро пътни разноски заради извънредната сесия на депутатите. Тъй като пленарната зала е в ремонт, депутатите заседаваха в друга сграда.  ", "date": "2019.07.24", "title": "Анегрет Крамп-Каренбауер положи клетва като министър на отбраната на Германия "}
{"url": "http://epicenter.bg/article/Filip-Hamand-podade-ostavka-ot-posta-finansov-ministar-na-Velikobritaniya-/188875/7/0", "text": "Филип Хамънд изпълни обещанието си и подаде оставка от поста финансов министър на Великобритания, преди Борис Джонсън да влезе на „Даунинг стрийт“ №10, предават BBC и Агенция \"Фокус\".    По-рано Хамънд, който е отявен противник на Брекзит без сделка, заяви, че новият премиер трябва да бъде свободен да избере финансов министър „който е напълно отдаден на неговата политическа позиция“.    В официалното си писмо до вече бившия премиер Тереза Мей, Хамънд пише, че „въпреки несигурността, създадена от наразрешения проблем Брекзит, ние успяхме да постигнем забележителен успех при възстановяването на обществените финанси и подготовката на британската икономика за предстоящите възможности“.    По-рано в сряда Тереза Мей завърши последното си парламентарно заседание, оглавено от нея в ролята й на министър-председател, след което ще бъде приета от кралицата в Бъкинганския дворец, където официално ще й представи своята оставка.    В последното си обръщение пред парламента след оставката си от премиерския пост, Тереза Мей обяви, че ще продължи да изпълнява задълженията си на депутат от Камарата на общините.    „След изпълняване на задълженията си ще имам аудиенция при кралица Елизабет II, след това ще продължа работата си в камарата в качеството си на обикновен депутат“, поясни Мей в хода на последната си премиерска сесия.  ", "date": "2019.07.24", "title": "Филип Хамънд подаде оставка от поста финансов министър на Великобритания "}
{"url": "http://epicenter.bg/article/SASht-ofitsialno-nalozhiha-rekordna-globa-ot-pet-miliarda-dolara-na-Feysbuk-/188881/7/0", "text": "Властите в САЩ официално завършиха процедурата за налагане на рекордната глоба в размер на пет милиарда долара на социалната мрежа Фейсбук заради нарушение на конфиденциалността на личните данни на голям брой потребители на платформата, предават AFP и Агенция \"Фокус\".    Федералната търговска комисия на страната заяви, че това е най-голямата санкция, наложена на компания за подобни нарушения и е една от най-големите глоби в историята на САЩ въобще.    „Въпреки повтаряните обещания към милиардите си потребители от целия свят, че ще бъде осигурен контрол върху това как техните лични данни са споделяни, Фейсбук подкопа доверието на ползващите платформата“, каза Джо Саймънс, председател на комисията. Според други от Федералната комисия обаче, глобата е недостатъчна, информира още агенцията.    Преди две седмици британският Guardian разпространи новината, като се позова на неофициална информация на хора, запознати със случая.    Според публикуваните във вестника данни, мярката е била одобрена с три на два гласа, като вотът е бил разделен партийно – тримата републиканци в комисията са гласували „за“, докато двамата демократи са били против.    От интернет компанията и от комисията отказаха да коментират изтеклата информация.    Изданието припомня, че през месец март 2018 г. стана ясно, че фирмата за политически проучвания „Кеймбридж Аналитика“ е добила нелегално лична информация на повече от 50 млн. потребители на социалната платформа Фейсбук. Това се случва, след като от Фейсбук поеха ангажимент за по-добро предпазване на данните на ползващите я. Ангажиментът бе поет през 2012 г. след друго разследване на Федералната търговска комисия.    Глобата от пет млрд. долара ще е най-голямата такава налагана от американската комисия срещу интернет компания и най-голямата въобще що се отнася до нарушения в сигурността на личните данни.    Според критиците, новият ангажимент на компанията да преразгледа начините на съхранение на информация не е достатъчна мярка, а глобата е прекалено малка за Фейсбук, от където обявиха 15 млрд. долара приход само в първото тримесечие на 2019 г.  ", "date": "2019.07.24", "title": "САЩ официално наложиха рекордна глоба от пет милиарда долара на Фейсбук "}
{"url": "http://epicenter.bg/article/Sluh-pogreba-Redzhep-Erdogan/188884/7/0", "text": "Данните за смъртта на президента ни са слухове, е казал съветникът на Реджеп Ердоган Ясин Актай, предаде РИА Новости, цитирана от Новини.бг   Днес от администрацията на турския държавен глава са опровергали появили се в няколко медии съобщения за кончина на президента. \"Това са слухове. Нашият президент е жив и здрав. Той е излязъл в платен годишен отпуск. Това е най-подходящото време за пораждане и публикуване на фалшиви новини\", е заявил Актай.    Медията посочи още как Ердоган вчера е разпространил поздравителен адрес към съгражданите си по повод 96 години от Лозанския мирен договор, сложил край на Гръцко-турската война (1919-1923 г.) и определил рамките на територията на страната на два континента. \"Ние сме готови, както и нашите героични предци преди век, да отвърнем на всяка една заплаха. Независимо дали е външна или вътрешна\", е заявил той.", "date": "2019.07.24", "title": "Слух погреба Реджеп Ердоган"}
{"url": "http://epicenter.bg/article/Protestirashti-smutiha-protsedurata-po-predavaneto-na-vlastta-v-London-/188887/7/0", "text": "Последната реч на британския премиер Тереза Мей преди тя официално да сдаде властта, бе прекъсната от протестиращи, информират Би Би Си и Агенция \"Фокус\".    Докато Мей четеше речта си, бе прекъсната от вик „Спрете Брекзит!“. Съпругът на премиера, Филип, каза шеговито, че думите не са излезли от неговата уста, а самата Мей заяви, че „отговорът на това е: не мисля!“.    В същото време група протестиращи се опита да блокира пътя на Борис Джонсън, докато пътуваше към Бъкинганския дворец за среща с кралицата, която ще му предостави мандат за формира на правителство. Въпреки техния опит обаче, лидерът на Консервативната партия влезе в резиденцията.    А когато излезе, коментира телевизията, ще бъде новият министър-председател на страната.  ", "date": "2019.07.24", "title": "Протестиращи смутиха процедурата по предаването на властта в Лондон "}
{"url": "http://epicenter.bg/article/Dramatichen-klip--Kitayche-visi-na-glavata-si-ot-balkon-s-reshetki--Video-/188888/7/0", "text": "Любителско видео на малко момиченце, което виси заклещено на главата си от петия етаж на жилищна сграда в Китай, разтърси мрежите.   Драматичната случка се разиграла на 19 юли в окръг Куанън в Китай. Пожарникари спасили 5-годишното момиченце. Детенцето паднало през луфта на решетката и останало да виси на главата си. Според информацията на местните медии майката на момиченцето е била на работа, когато се е случил инцидента.   Източник: Канал 3", "date": "2019.07.24", "title": "Драматичен клип! Китайче виси на главата си от балкон с решетки (Видео)"}
{"url": "http://epicenter.bg/article/Robart-Malar--Rusiya-se-namesi-v-prezidentskite-izbori-prez-2016-godina-/188889/7/96", "text": "Руското правителство се намеси в президентските избори в Съединените щати през 2016 година по \"стремителен и систематичен начин\". Това заяви бившият спецпрокурор Робърт Мълър в показанията си пред Комисията по съдебната система на Камара на представителите, предаде БНР.    В своето встъпително изявление той отбеляза, че няма да може да отговори на всички поставени му въпроси, особено по отношение на така нареченото „Досие на Стийл“ (бившият служител на Ми-6 Кристофър Стийл, който е работил над съставянето на т.нар. \"руско досие\" на президента Доналд Тръмп).    Русия искаше Тръмп да спечели през 2016 година, тъй като \"смяташе, че може да спечели от неговата победа\", обясни Робърт Мълър.    Действията на Русия представляват някои от \"най-сериозните\" предизвикателства пред американската демокрация, подчерта той.    Бившият специален прокурор потвърди, че безуспешно се е опитвал в рамките на около една година да разпита президента Доналд Тръмп.    Той заяви, че докладът, в който не бяха открити никакви доказателства за тайно договаряне на кампанията на Тръмп с Русия, са неговите \"свидетелски показания\" пред Конгреса и че той ще остане в рамките на този факт.    Отговаряйки на въпрос на председателя на Комисията по съдебна система Джери Нейдлър, Мълър потвърди, че констатациите на проведеното от него разследване не оправдават президента Доналд Тръмп, както самият той твърди, нито пък те могат да бъдат определени като доказателство, че не е имало тайно споразумение с Русия.    Освен това, по думите на Робърт Мълър, е възможно държавният глава да бъде обвинен за възпрепятстване на разследването, когато напусне своя пост.  ", "date": "2019.07.24", "title": "Робърт Мълър: Русия се намеси в президентските избори през 2016 година "}
{"url": "http://epicenter.bg/article/-Vzglyad--Rusiya-i-Kitay-sa-sposobni-da-zadminat-voennata-mosht-na-SASht-/188897/7/0", "text": "Пекин публикува във вторник „Бялата книга за националната сигурност на Китай в съвременната епоха“, в която е формулирана военната стратегия на страната за следващите години, пише руското издание “Взгляд“, цитирано от Агенция \"Фокус\".    В нея преди всичко става въпрос за Тайван, като от КНР подчертават намерението си използват, ако се наложи и военна сила за решаване на въпроса с островното правителство.    „Китай не се отказва от използването на военна сила и запазва правото си да използва такива средства при вмешателство от друга сила, а също така и при действията на по-малобройни противници, включително и прекратяването на „независимостта на Тайван“ и други отцепнически сили“ се казва в документа.    Подчертано е, че „китайските въоръжени сили няма да пестят средства, докато не нанесат съкрушително поражение“ на всеки опит Тайван да се отдалечи от Китай.    Но какво се казва за отношенията между Русия и Китай? Според официалния представител на китайското министерство на отбраната И Цин, двете страни ще продължат практиката на съвместни операции и стратегически патрули, по аналогия с този, който наскоро бе извършен в Японско море.    Но това, че двустранното военно сътрудничество набира обороти, личи и от текста на „бялата книга“. Например, само преди 24 часа влак с китайски танкове пристигна в региона на Москва, където ще вземе участие в международни учения.    В същото време Русия започна втора доставка на С-400 за Китай. А най-важен е скорошният указ на руският премиер Дмитрий Медведев за започване на преговори за двустранно военно споразумение.    Според директора на Центъра за стратегически проучвания за Китай към Руския университет на дружбата на народите Алексей Маслов, в Бялата книга „Пекин за първи път е показал своята приятелска позиция към Русия в областта на военната политика“.    „И преди между нашите страни имаше тясно сътрудничество в сферата, но то не е било официално обявявано“, поясни Маслов. Според него то е насочено към бъдещето и с перспектива вероятно ще се развива и що се отнася до търговията и технологиите. В същото време обаче експертът е категоричен, че Русия не бива да позволи да бъде замесена в конфликтите на Китай.    „Така например, заради общите патрули, отношението на Москва с Япония и Южна Корея се изостри. За Китай това е обичайно, но ние по принцип имаме добри връзки с двете държави“, смята Маслов.    Но при все това експертите са единодушни: военното сътрудничество между Москва и Пекин гарантира, че страните от НАТО, начело със САЩ, няма да могат да предизвикат пълномащабен военен конфликт.    „Убеден съм, че съвременна война може да водят три страни – САЩ, Русия и Китай. И две страни от този триъгълник имат военно съглашение, което лишава САЩ от тяхната хегемония във военно-техническата сфера“, каза Франц Клинцевич, член на Комитета по отбраната и сигурността към Съвета на Федерацията.    И докато сътрудничеството между Москва и Пекин във военната сфера е на ниво, това не може да се каже за търговията и инвестициите.    „Например, има надежди, че Китай ще замени Запада в качеството му на източник на кредити за Русия, но в този момента китайските банки, особено частните, дават с неохота парични средства на руски компании, особено ако са под американски санкции“, напомня генералният директор на Руския съвет за международни въпроси Андрей Кортунов.    Има много постижения, но и много работа в двустранните отношения. „Например, търговският обмен на Китай и Русия е 100 млрд. долара, което е много, но е само една пета от обмена между Пекин и Вашингтон“, каза в заключение Кортунов.  ", "date": "2019.07.24", "title": "„Взгляд“: Русия и Китай са способни да задминат военната мощ на САЩ "}
{"url": "http://epicenter.bg/article/Izliza-noviya-roman-na-britanskiya-pisatel--kinostsenarist-i-intelektualets-Ian-Makyuan-/188849/6/0", "text": "На 26 юли четем новия роман на големия британски писател, киносценарист и интелектуалец Иън Макюън! Предизвикателна творба, която задава привидно абсурдни въпроси: дали една машина може да разбере човешкото сърце и дали пък ние не сме онези, на които липсва разбиране.    (превод: Иглика Василева, 352 стр., цена: 20 лв.) ни пренася в Лондон през осемдесетте години на XX век – времето на Маргарет Тачър и Фолкландската война, но това е един алтернативен Лондон със събития по-различни от познатите ни. Чарли е 32-годишен мъж, лишен от всякакви амбиции. Прехранва се като играе на борсата, но без особен успех. Влюбен е в Миранда, умна и амбициозна студентка, негова съседка, която таи ужасна тайна. Когато един ден съвсем неочаквано Чарли наследява пари от починалата си майка, той без да се замисли ги изхарчва, за да си купи Адам – екземпляр от първата серия човешки роботи. Изработени са само 25 броя – 13 Адамовци и 12 Еви в различни етнически разновидности. Двамата с Миранда внимателно избират качествата, които искат да има неговата личност. Почти съвършеният човек, който създават по този начин, е красив, силен, атлетичен и интелигентен. Не след дълго обаче между тях се оформя любовен триъгълник и тогава тези три същества се изправят пред сериозна морала дилема.    се нарежда сред колосите на съвременната европейска литература. Носител на множество национални и международни отличия, тойсе превърна в емблема на постмодернизма и хуманизма с романи като „Изкупление”, „На плажа Чезъл”, „Дете във времето“, „Амстердам”. „Невинният“ притежава характеристиките на образцов трилър, а „Черните кучета” третира универсалната тема за човешките взаимоотношения, за вечното надбягване на доброто и злото в самите нас. Повечето романи на Макюън имат филмови версии по негов сценарий. У нас са издадени и съдебната драма „Законът за детето”, романът мистификация „Операция „Сладкоугодник” и безподобният римейк на „Хамлет”, озаглавен „В черупката”. Освен че е един от най-интересните съвременни разказвачи, Иън Макюън е известен и с непримиримостта си към всякакви форми на дискриминация, екстремизъм и ограничаване на човешките свободи.     *** Беше нещо като религиозен копнеж, който даряваше надежда, „Светият граал“ на науката. Най-добрата и най-лошата амбиция – сбъднал се мит за сътворението, чудовищен акт на себелюбие. Щом се оказа, че е осъществим, нямахме друг избор, освен да преследваме целта докрай, без пет пари да даваме за последствията. От възвишена гледна точка това беше нашият стремеж да избегнем тленността си, да се изправим лице в лице с божественото, дори да го заменим със съвършен „аз“. От практична гледна точка искахме да изобретим една подобрена, по-модерна версия на самите нас и да ликуваме с това наше изобретение, да тръпнем от вълнение заради постигнатото съвършенство. През есента на двайсети век най-накрая това се случи, първата стъпка към изпълнение на прастарата мечта, началото на един продължителен урок, който щяхме да усвоим, а именно че, колкото и сложни да сме, колкото и несъвършени, колкото и да е трудно да бъдем описани дори в най-простите си действия и начини на съществуване, ние може да бъдем имитирани, дори подобрени. И аз бях там, подранил и нетърпелив посрещач в тази леденостудена зора.   Но „изкуствени хора“ е клише, съществувало много преди те да се появят, а когато това наистина стана, те ни изглеждаха като някакво разочарование. Въображението, по-бързокрило от историята и от технологичния прогрес, вече беше изпреварило това бъдеще в книгите, после във филмите и телевизионните драми, сякаш хората актьори, които крачат с изцъклен поглед, с неестествени движения на главата и скована походка, можеха да ни подготвят за живот с нашите братовчеди от бъдещето.   Аз бях сред оптимистите, облагодетелстван от неочаквано наследство след смъртта на майка ми и продажбата на семейната къща, която се оказа в доста апетитна строителна зона. Първият произведен, наистина обещаващ човек, с приемлив интелект и външен вид, с правдоподобни движения и променящи се изражения на лицето, беше пуснат в продажба седмица преди Фолкландските сили със специално назначение да потеглят на безнадеждната си мисия. Адам струваше осемдесет и шест хиляди паунда. Докарах го с взет под наем ван до моя неуютен апартамент в Клапам Норт. Това беше чисто безумство, но бях окуражен от появилите се съобщения, че сър Алън Тюринг, герой от войната, водещ гений и баща на дигиталната ера, си беше поръчал от същия модел. По всяка вероятност с намерението да го разглоби в лабораторията си, за да проучи как работят частите му.   Дванайсет екземпляра от първата партида носеха името Адам, тринайсет бяха кръстени Ева. Тъпо, по всеобщото мнение, но затова пък комерсиално. Представите за биологичен род бяха научно поставени под съмнение, двайсет и петте бяха изработени така, че да покриват голям кръг от етноси. Появиха се слухове, после и оплаквания, че арабинът не се различавал от евреина. Използването на случайни елементи при програмирането, както и житейският опит трябваше да предоставят на всички модели пълна свобода по отношение на сексуалните им предпочитания. В края на първата седмица всички Еви бяха разпродадени. На пръв поглед можех да определя моя Адам като турчин или грък. Тежеше сто и седемдесет фунта, затова ми се наложи да помоля съседката си от горния етаж Миранда да ми помогне да го пренеса от улицата в къщата върху носилка за еднократна употреба, която вървеше заедно с покупката.   Когато батериите му започнаха да се зареждат, направих кафе за нас двамата, после взех да преглеждам онлайн упътването му от четиристотин и седемдесет страници. В по-голямата си част езикът му беше ясен и точен. Но Адам беше сглобен през различни агенции и на места инструкциите притежаваха очарованието на безсмислено стихотворение. „Покрийте горната част на капак B347k, за да получите достъп до емотикона за безгрижност плюс настройки на дънната платка, за да омекотите полусянката, свързана с промяна на настроението.“ Най-накрая, с картонената и стиропорна опаковка, разпиляна около глезените му, той се озова гол върху малката ми маса за хранене със затворени очи, черен захранващ кабел, провлачил се от входното гнездо в пъпа му до 13-амперовия контакт в стената. Трябваха му шестнайсет часа, за да се зареди. След това трябваше да се даунлоудват всички ъпдейти и лични предпочитания. Исках да го имам час по-скоро, както и самата Миранда. Като едни млади нетърпеливи родители, жадувахме да чуем първите му думи. Той нямаше някакъв евтин говорител, вграден в гръдния му кош. Бяхме разбрали от шумната реклама, че оформя звуци с помощта на дъха, езика, зъбите и небцето. Кожата му, която приличаше на жива, вече започваше да се затопля и при допир се усещаше, че е гладка като на бебе. Миранда заяви, че е видяла как миглите му трепват. Аз обаче бях убеден, че е уловила вибрациите на влаковете в метрото, които профучаваха на сто фута под нас, но въпреки това си замълчах. Адам не беше сексиграчка, но въпреки това можеше да прави секс и притежаваше функционираща слизеста лигавица, за поддръжката на която изразходваше половин литър вода на ден. Забелязах, че е необрязан, средно надарен и с гъсти тъмни лонни косми. По всяка вероятност този високотехнологичен модел на изкуствен човек отразяваше апетита на своите млади създатели на кода. Всичките Адамовци и Еви, така се смяташе, щяха да бъдат като живи.   Рекламата твърдеше, че въпросният модел е способен да бъде компаньон, интелектуален спаринг-партньор, приятел и момче за всичко, което умее да мие чинии, да оправя леглата и да „мисли“. Във всеки момент от съществуването му той записва всичко, което чува и вижда, след което то може да бъде възстановено. Все още не умееше да шофира, не беше разрешено да плува или да се къпе, нито да излиза без чадър при дъжд, нито да бъде оставян без надзор, когато работи с верижен трион. Що се отнася до капацитета му, благодарение на откритията в областта на батериите моделът можеше да пробяга седемнайсет километра за два часа без зареждане, или със същия електрически еквивалент би могъл да разговаря, без да спира, в продължение на дванайсет дни. Притежаваше работно дълголетие от двайсет години. Имаше компактен дизайн, прави рамене, тъмна кожа и гъста черна коса, сресана назад, още тясно, продълговато лице с леко гърбав нос, който издаваше мощен интелект, мечтателно прибулени очи, стиснати устни с мъртвешки жълтеникавобял оттенък, които, още докато го зяпахме, започнаха да се наливат с пълнокръвен човешки цвят и като че ли се отпуснаха в двата края. Миранда каза, че ѝ прилича на „докер от Босфора“.   Пред нас стоеше най-съвършената играчка, мечтата на много векове, триумфът на хуманизма... или неговият ангел на смъртта. Неимоверно вълнуващо, но и смущаващо. Двайсет часа са много време, когато трябва само да чакаш и да наблюдаваш. Смятах, че за сумата, която бях броил следобеда, би трябвало да получа Адам зареден и готов за експлоатация.   Беше късен зимен следобед. Направих препечени филийки и още кафе. Миранда, която в момента работеше върху докторантура по социална история, подхвърли, че би искала младата Мери Шели сега да седи тук с нас и да наблюдава отблизо как оживява не някакво чудовище като Франкенщайн, а този красив мургав млад мъж. Отвърнах ѝ, че общото между двете творения е глад за живителната сила на електричеството. – Това важи и за нас – обади се тя; каза го, сякаш това се отнасяше само до нас двамата, а не до цялото електрохимично заредено човечество. Тя беше на двайсет и две, десет години по-млада от мен. Погледнато в перспектива, между нас нямаше много общо. И двамата бяхме божествено млади. Но аз смятах, че се намирам на съвършено различен етап от живота си. Формално моето образование беше вече зад гърба ми. Бях преживял серия от професионални, финансови и лични провали. Гледах на себе си като на прекалено упорит и твърдоглав, прекалено циничен за прекрасна млада жена като Миранда. И макар че тя беше красива, със светлокестенява коса, със слабо, продълговато лице и очи, които често изглеждаха присвити сякаш от сподавен смях, и въпреки че в определени моменти я зяпах в захлас, още в началото бях решил да сведа нейната роля до тази на мила съседка и приятелка. Нейният малък апартамент се намираше точно над моя. От време на време се виждахме на кафе, разговаряхме за стари гаджета, за политика и всичко останало. С поведението си на стриктно премерен неутралитет тя създаваше впечатление, че това положение на нещата не я притеснява.   Изглеждаше, сякаш евентуални следобеди на еротична наслада с мен биха били толкова важни за нея, колкото и едно непорочно споделено приятелство. По всичко личеше, че тя се чувства съвсем добре в моята компания, което ме караше да си мисля, че сексът ще развали всичко. Останахме си добри другарчета. У нея обаче имаше някаква примамлива потайност или сдържаност. Може би, без да съзнавам, от седмици вече бях влюбен в нея. Без да съзнавам? Що за тъпо определение!", "date": "2019.07.24", "title": "От печат излиза новия роман „Машини като мен“ на британския писател и киносценарист Иън Макюън "}
{"url": "http://epicenter.bg/article/Iskra-Radeva-igra-na-momchilgradska-stsena/188872/6/0", "text": "Една от най-популярните български актриси Искра Радева игра на момчилградска сцена във вторник вечер. Тя участва във френската комедия \"Наследството\" от Пиер Шано, представена от театър \"Искри и сезони\".   Постановката е включена в програмата, посветена на 10-та международна среща на момчилградчани \"Момчилград винаги в сърцето ми\".   Много емоции и смях предизвикаха любителите на театъра от Момчилград актьорите Веселин Ранков, Антон Радичев и други, които участваха в комедията.", "date": "2019.07.24", "title": "Искра Радева игра на момчилградска сцена (Снимки)"}
{"url": "http://epicenter.bg/article/Georgi-Markov--10-istini-za-Evropa-sled-evrovota/188855/11/0", "text": "      Въпреки лансирането в Осака от Германия, Франция, Испания и Холан­дия на човека на Сорос - холандецът Тимерманс, той бе бламиран. Срещу радетеля на „многообразието”, който и дума не отронва за християнство, се  диниха 11 държави, начело с новия блок \"Вишеградци+Италия\". Това накара Туск да не подложи на гласуване кандидатурата на Тимерманс, за да не го изложи.   Това бе очаквано, предвид тежката криза на традиционните системни партии във важни държави в Западна Европа, даващи огромен брой евродепутати, съобразно значителното си население. Френските социалисти имат 6% доверие, а колегите им в дясно - „Републиканците“  8%. В Англия Фараж побе­ди лейбъристи и консерватори взети заедно (последните получиха срамните 9%). В Германия Меркел е с най-нисък резултат от Втората световна война досега, а социалдемократите тотално рухнаха и в момента са на 13%. В Италия дес­ницата на Берлускони е с едва 8%, а социалистите са под 20%.   Прав бе Орбан като каза, че те се различават само физически. И двамата са ярка част от статуквото - единият като шеф на фракцията на ЕНП в Европарламента, а другият като дългогодишен зам.-председател на ЕК. Те не могат да решават проблемите на Европа, защото са част от тях. И два­мата носят огромна вина за \"миграцията на ножа\" в Западна Европа, за разрушаване на традиционното семейство и пр. И децата в Европа знаеха, че са неизбираеми, с изключение на лидерите на ЕНП и ПЕС, които си живеят в собствен свят.   От всичките 28 страни никой не бе против нея. Само Меркел се въздържа. Юнкер бе избран с 26:2 - против бяха Камерън и Орбан. Обидата на англичаните от този избор, наложена от Меркел и Оланд, ускори Брекзит.    Прав е г-н Станишев, че Виктор Орбан има най-голямо право да се радва - той участвува активно в бламирането на Вебер и Тимерманс, а без 13-те гласа на неговата партия ФИДЕС, германката щеше да от­падне. Създаде се нова ос \"Рим-Будапеша-Варшава\",  видимо подкрепена от президентът на САЩ Доналд Тръмп, а маджаринът е с голям принос, предвид блестящите му отношения и със Салвини, и с Качински. Населението на трите държави е близо 120 милиона.   Амбициите на френския президент да създаде мощно европейско движение, с което под мотото \"прогресисти\" да бие националистите Салвини, Орбан и Качински, не се сбъднаха. Притиснат от \"жълти\" жилетки, а накрая и от \"черни жилетки\", които реват: \"Франция не е на французите!\", той загуби изборите в собствената си страна от Льо Кен. В замяна на това Орбан, Качински и Салвини дадоха трите най-високи резултати със своите партии в евровота - Орбан над 50%, Качински над 40%, а Салвини над 34%.   В Европейския парламент има неолиберали - с лопата да ги ринеш, начело с Макров. Но очевидно там вече са осъзнали, че \"либерали\" е мръсна дума, както казва Макрон, и не носи приятни усещания на разгневени­те европейски граждани. Затова за една нощ Алиансът на демократи­те и либералите в Европа се прекръсти, както навремето БКП на БСП. Ще реформират Европа, милите!   В Осака тя пренебрегна решението на ЕНП, бламира сънародника си Вебер и застана зад човека на Сорос и ПЕС- Тимерманс. Причината е реверанс към социалдемократите, за да не се разпадне тъжната коалиция в Германия. Тъжна, защото канцлерката докара партията си до 27% в момента, а социалдемократите вече се сринаха на 13% (по­следни данни от Германия). Между двете партии като политика няма разлика. Спасението за левите е да напуснат коалицията и да постоят в опозиция с надежда за някогашна реанимация. Затова Меркел се въздър­жа и при избора на Лайнен, която е нейна съпартийка и член на кабинета. Краят на ерата Меркел се вижда, а надеждата да я смени дясното крило в ХДС все по-реална.   Върховенството на закона като общоевропейски принцип бе използуван послед­ните години от маниакални неолиберали като Тимерманс, Шулц и 226-те евродепутата на Сорос за бухалка срещу страни като Унгария и Полша, които имат консервативни правителства, при това избрани с огромни мнозинство.   Опитът тези страни да отстояват своята национална идентичност и суверенитет, християнски характер на държавата, етническа хомогенност и традиционен брак дразнеха брюкселския елит. И той прибягна да процедури за замразяване гласа на тези два героични народа в ЕС и то при положение, че Англия напусна, а Швейцария оттегли молба за членство. Видя се, че евроинквизицията срещу Унгария имаше обратен ефект. Полша и Чехия веднага наложиха вето. Орбан получи невероятен микрофон и от­ново след 16 юни 1989 г., когато с прословута реч изгони съветските тан­кове, защити пламенно страната си. Така вкара още един депутат в Евро­парламента и авторитетът му вътре в Унгария ще му донесе при днешни избори 81% от гласовете.  Опитът за реакция срещу Полша срещна отпора на Унгария, а преди дни президентът на Латвия, заяви на полския президент Дуда, че Латвия няма да допусне гавра с Полша.   Това накара Урсула фон дер Лайнен ясно да заяви, че върховенството на закона важи за всички страни и те, всичките 28, са под мониторинг. Тя предупреди, че няма да допусне тази тема да стане опит за разправа на едни страни над други. Пример: холандският външен министър ни учи на реформи в момент, когато правителството му не може да защити живота и здравето на гражданите си (пуснат без причини от съда терорист, раз­стрелял мирни хора насред бял ден в трамвай в Утрехт.)   Това се разбра от френския президент Макрон след срещата на министрите на външните и вътрешните работи от страните членки на ЕС в Хелзинки. След като идиотщината да има задължителни квоти за заселване на поканените от Меркел мигранти в различни страни се провали най-вече благодарение на Вишеградците, се появи ново 20. По предложение на Германия и Франция се тръгва на доброволни кво­ти, за което са се съгласили няколко страни. Срещу това ще полу­чават награда: еврофондове. С други думи ще има група страни, които ще са за повече интеграция, ходейки по гайдата на Франция и Германия и втора група страни, които не желаят интеграция на глупостта.   Салвини отговори на Макрон, че Италия няма да изпълнява едностранни планове на Германия и Франция. Между другото, при предсрочни избори в Италия, каквито очаквам, „Лигата“ ще елиминира „Пет звезди“ и ще управлява още по-силно с \"Италианско братство\" на Джорджия Мелони и малката вече партия на Берлускони. Италия е последвана и от Вишеградци, които считат, че мигрантите трябва да имат спасителни центрове извън Европа, защото всеки дори и хуманитарен жест, в която и да е страна, ще бъде изтълкуван като поощрение за нови вълни мигранти. Колкото за абсурдната теза - продажба на суверенитет срещу фондове Орбан отговори, че те не са му излишни, но отдавна унгарската икономика може и без тях.   Като европейски гражданин, гласувал на изборите, се питам кога ще има висок европейски форум не за жертвите на клетите мигранти, а за жертвите от $миграцията на ножа$: Берлин, Кьолн, Фрайбург, Кемниц, Кандел, Кьотен, Нюрберг? Форум за загиналите християни в това число и малолетни? Кога ще се обсъди сигнала, даден от бивш френски министър, че Франция не е на 9 планини от гражданска война?   Зачестиха срещите на Макрон и Вишеградската четворка и е налице съгласие за дискусия за бъдещето на Европейски договор. В нея страните ще влязат с различи тези.  Но дискусията е необходима, защото ще роди истината: ЕС няма алтернатива, ЕС няма да бъде Съединени евро­пейски щати. Лисабонският договор вече не върши работа.    ", "date": "2019.07.24", "title": "Георги Марков: 10 истини за Европа след евровота"}
{"url": "http://epicenter.bg/article/Dimitar-Ganchev--Obvineniyat-haker-i-firmata-mu-sa-svarsheni--samo-deto-oshte-ne-go-znayat-/188858/11/33", "text": " Това написа във Фейсбук един от пионерите на интернет в България - Димитър Ганчев.    Сърбяха ме ръцете още тогава да напиша, че  - някой ще реши, че имам вътрешна информация, друг може да се разсърди, че съм ги предупредил, пише още Ганчев, който е и главен секретар на Интернет общество – България.                           ", "date": "2019.07.24", "title": "Димитър Ганчев: Обвиненият хакер и фирмата му са свършени, само дето още не го знаят "}
{"url": "http://epicenter.bg/article/Obyaveno-e-bedstveno-polozhenie-v-oblast-Pleven-zaradi-afrikanskata-chuma-po-svinete/188820/4/0", "text": "Със своя заповед областният управител на Плевен Мирослав Петров обявява бедствено положение на територията на област Плевен във връзка с установените огнища на болестта африканска чума по свинете в честни стопанства в общините Гулянци, Никопол, Левски и Белене. Това съобщиха от пресцентъра на Областната администрация.   Бедственото положение влиза в сила от днес (24 юли) и ще продължи до 31 юли 2019 година, като срокът при необходимост може да бъде удължен.   За ръководител на операциите, произтичащи от обявеното бедствено положение, областният управител Мирослав Петров определя директора на ОДБХ - Плевен д-р Иван Йорданов.   В заповедта си областният управител разпорежда органите на ОДБХ – Плевен да организират цялостната дейност по координация, взаимодействие и изпълнение на дейностите, свързани с евтаназиране на животните в засегнатите зони.   ОД на МВР да организира охраната на всички входно-изходни пътища на населените места, където има регистрирани огнища на зараза със заболяването африканска чума по свинете и да подпомага ОДБХ с информация за наличие на свине в дворовете на стопани в населените места.   Органите на РДПБЗН – Плевен да оказват съдействие на ОДБХ – Плевен при действията им в населените места регистрирани огнища на заболяването.   Областният управител разпорежда кметовете на населените места в област Плевен да оказват пълно съдействие на органите на ОДБХ, ОД на МВР и РДПБЗН, съгласно действащата нормативна уредба.   В хода на провежданите действия, при необходимост, да бъдат използвани човешки ресурси и техника на Министерство на отбраната и военните формирования на територията на общините на област Плевен. При изпълнението на дейностите да се вземат всички необходими мерки за опазване здравето и живота на участниците в тях като се провеждат нужните инструктажи.   „Обявеното бедствено положение дава възможност за включването на по-широк кръг институции в дейностите по ограничаване разпространението на заболяването АЧС”, каза областният управител Мирослав Петров.   Той подчерта, че стриктното спазване на набелязаните мерки, извършвани от отговорните институции, както и съдействието от страна на местните власти и стопаните е от изключително значение за ефективността на предприетите действия.", "date": "2019.07.24", "title": "Обявено е бедствено положение в област Плевен заради африканската чума по свинете"}
{"url": "http://epicenter.bg/article/Ustanoviha-Afrikanska-chuma-i-v-svinefermata-v-Brashlen--40-000-praseta-shte-badat-umartveni/188844/4/0", "text": "Вирусът на африканска чума е установен в още една индустриална свинеферма в село Бръшлен, Русенско. Най-големият свинекомплекс в България ще трябва да унищожи 40 000 прасета. От полицията поставиха ограждения, с които да ограничат достъпа до комплекса, съобщи Нова телевизия.   Резултатите от пробите са излезли във вторник вечерта. Както в Николово, така в Бръшлен предстои умъртвяване на всички животни. Това обяви началникът отдел „Здравеопазване на животни” в БАБХ Александра Митева, и добави, че към днешна дата огнищата в страната са 19.   „Всички заразени свине ще бъдат умъртвени. Това е единствената мярка. Вирусът не е опасен за хората”, заяви Митева.   „Върви се стъпка по стъпка. Първо през кладниците, ще се стигне и и до месопреработвателни предприятия, в които това месо е разпространено. То ще бъде изтеглено за високо термична обработка\", поясни Любомир Кулински от БАБХ.   Ако вирусът се разпространи в цялата Русенска област, ще бъде ликвидирана 1/3 от промишленото свиневъдство.   Вероятно още днес ще започне евтаназирането на животните, за да се спре разпространението на заразата. Проблем може да се окаже, че село Бръшлен се намира във вододайна зона и наблизо е резерватът Каримок-Бръшлен, който попада в Натура 2000. От Община Сливо поле казват, че са информирали своевременно институциите.    Настроението в село Юделник, където има свинекомплекс, също е тревожно. Засега тук няма данни да е проникнала зараза, но той попада в 10-километровата надзорна зона, където е забранено да се транспортират и да се търгува с животни.    И тук, както в другите комплекси в региона, още от миналата година се вземат предпазни мерки и се спазват строги правила за контрол, но хората вече са разтревожени и скептични, че чумата няма да ги отмине.  От сряда бедствено положение е обявено и в област Плевен и Разград.  ", "date": "2019.07.24", "title": "Бедствие! Африканска чума и в най-голямата свинеферма у нас. 40 000 прасета ще бъдат умъртвени!"}
{"url": "http://epicenter.bg/article/Obyaveno-e-bedstveno-polozhenie-v-oblast-Razgrad-zaradi-afrikanskata-chuma-po-svinete-/188851/4/0", "text": "Областният управител на Разград Гюнай Хюсмен откри и ръководи заседание на Областния щаб при бедствия и аварии във връзка с ограничаване и ликвидиране на болестта африканска чума по свинете и с цел постигане на пълна координация и взаимодействие за предотвратяване възможността от възникване на огнища на африканска чума по свинете. Това съобщиха от пресцентъра на Областната администрация, предава \"Фокус\".    В края на заседанието след решение на щаба Гюнай Хюсмен подписа Заповед ОМП-005/24.07.2019 г. за обявяване на бедствено положение поради реалната опасност от възникване на огнища на африканска чума по свинете в Разградска област. В заседанието участваха представители на седемте общини в областта и на институции, ангажирани с ограничаването на африканска чума по свинете, всички единодушно подкрепиха предложението за обявяване на бедствено положение в областта.    „Обстановката се усложнява, областта е в окото на бурята, около нас вече има огнища в Русенско, Търговищко и Силистренско, това е достатъчно тревожен сигнал, за да вземем спешни мерси и да сме адекватни към ситуацията, която може да се промени във всеки момент. Затова събрах Областния щаб при бедствия и аварии да съгласуваме необходимите решения и мерки“, заяви Гюнай Хюсмен в началото на заседанието.    От Областната дирекция по безопасност на храните обясниха, че в момента, през лятото, е пикът на заболяването и ако в този период не допуснем заболяване на територията на областта, през есента и зимата опасността намалява. Бедственото положение в Разградска област влиза в сила от днес (24 юли) и продължава до 30 юли включително.    Според заповедта координацията по изпълнението ѝ ще се извършва от директора на ОДБХ - Разград, от ОДМВР - Разград имат ангажимент да организира охраната на входно-изходните пътища на населените места, които са гранични зони на огнища на заболяването и да подпомагат ОДБХ - Разград с информация за наличието на свине в дворовете на стопани в населените места в област Разград.    Съвместните проверки на ветеринари и полиция по имоти с информация за наличие на нерегламентирано отглеждане на прасета от типа „заден двор“ стартират от община Исперих, целта е унищожаване на нерегистрираните животни. Със заповедта се забранява достъпа на дървосекачи, на хора, които събират трюфели, гъби, билки и други горски продукти, тъй като могат да се превърнат в евентуални преносители на заболяването.  ", "date": "2019.07.24", "title": "Обявено е бедствено положение в област Разград заради африканската чума по свинете "}
{"url": "http://epicenter.bg/article/KNSB--Okolo-21--e--quot-sivata-quot--ikonomika-u-nas-/188877/4/0", "text": "Около 21% от българската икономика може да бъде окачествена като \"сива\" въпреки, че данните от последните осем години показват тенденция на подобрение. Това обявиха от КНСБ, предава Нова тв.    По данни на синдиката секторите с най-висок дял на \"сиви\" практики в страната са сервизите за ремонт и поддръжка на автомобили, строителството, селското стопанство и леката промишленост.    Недекларираният труд у нас е близо 16 процента, при средно равнище за ЕС около 11,6 на сто. България е между петте държави в Евросъюза с най-висок процент, както на \"сива\" икономика, така и на недеклариран труд. В строителството дела на скритата икономика е около 40 процента, а при довършителните работи в дома - над 60 но сто.    \"Едва 6800 от общо около 35 000 пък са лицензираните в страната сервизи за ремонт на моторни превозни средства\", отбеляза председателят на КНСБ Пламен Димитров.    \"Само около 107 хиляди души от над 620 000 заети в земеделието в страна се осигуряват, а едва около 63 000 от тях имат трудови договори\", каза Валентина Васильонова - зам.-председател на Федерацията на независимите синдикати в земеделието.    За справянето с тези проблеми КНСБ е започнала информационна кампания под мотото \"Сивото убива!\". Целта й е да повиши обществената осведоменост и да насърчи гражданското участие в процесите и политиките за ограничаване и превенция на недекларираната заетост в България.    Шумен е десетият пореден град, където се провежда кампанията, стартирала в началото на юли. Мобилен информационен център на КНСБ ще бъде разположен пред сградата на областната администрация в града до 18.00 часа днес.    От синдиката са разработили и мобилно приложение - \"VOX\", с което може да се подаде сигнал за некоректни практики на работодатели и фирми. До момента то е инсталирано от над 400 потребители, а подадените чрез него сигнали са около 30. По един от тях - за неизплатени заплати в Дупница, вече има предписание от Инспекция по труда, бе съобщено на пресконференцията.    Служителите на Дирекцията \"Инспекция по труда\" в Шумен през първите шест месеца на 2019 г. са извършили 413 проверки. Те са констатирали 1947 нарушения, от които 740 - по трудови правоотношения.    \"Най-много са работещите без трудови договори в региона в питейните заведения, в строителството и търговията\", съобщи юристконсултът на контролния орган в областния град Десислава Иванова.  ", "date": "2019.07.24", "title": "КНСБ: Около 21% е \"сивата\" икономика у нас "}
{"url": "http://epicenter.bg/article/Direktorat-na-firmata-na-Kristiyan-Boykov-e-zadarzhan-za-24-chasa-/188823/3/0", "text": "За 24 часа е задържан търговският директор на фирмата, в която работи заподозреният за хакерската атака в масивите на НАП Кристиян Бойков. В хода на разследването вчера бяха извършени нови претърсвания в офисите на фирмата, предава БНР.    Търговският директор на компанията е бил задържан от антимафиотите, за да бъде осигурено присъствието му за провеждане на процесуално-следствени действия. Това съобщиха тази сутрин пред „Хоризонт“ от МВР.    Още снощи мъжът беше отведен за разпит в поделение на Главната дирекция за борба с организираната престъпност във връзка с досъдебно производство.    Преди това часове наред екипи на антимафиотите претърсваха офиса на компанията в столичния квартал „Изток“. При претърсванията бяха иззети компютърни конфигурации и различни документи.    По време на операцията от МВР обясниха, че става въпрос за действия в рамките на досъдебното производство.    Според източници на „Хоризонт“ от МВР в една от компютърните конфигурации, която е била отключена от антимафиотите, са намерени различни данни на държавни институции и частни компании. Към момента обаче не е ясно какъв е произходът на тези данни и дали не става дума за фирми, с които компанията е имала подписан договор за работа.    Според прокуратурата заподозреният Кристиян Бойков не е действал сам. Главният прокурор Сотир Цацаров обяви, че разследващите търсят и поръчител, и подбудител.  ", "date": "2019.07.24", "title": "Директорът на фирмата на Кристиян Бойков е задържан за 24 часа "}
{"url": "http://epicenter.bg/article/Prokuraturata-v-Burgas-razporedi-proverka-za-izvarsheni-narusheniya-v-hospisi-/188873/3/0", "text": "Апелативната прокуратура в Бургас е разпоредила проверка по повод публикации в медиите, която да докаже дали са допуснати нарушения в работата на хосписи в Поморие и Черноморец.    Тя ще трябва да бъде извършена от Окръжната прокуратура в морския град. Предметът й ще бъде както законосъобразното функциониране на описаните здравни заведения по смисъла на Закона за лечебните заведения.    Държавните обвинители ще трябва да установят и дали са налице данни за осъществени престъпления от общ характер от длъжностни лица.  ", "date": "2019.07.24", "title": "Прокуратурата в Бургас разпореди проверка за извършени нарушения в хосписи "}
{"url": "http://epicenter.bg/article/Ostaviha-v-aresta-targovskiya-direktor-na-firmata--v-koyato-raboti-Kristiyan-Boykov-/188879/3/0", "text": "Оставиха в ареста за 72 часа търговския директор на фирмата, в която работи Кристиян Бойков, предава Нова тв.    Георги Янков беше задържан във вторник вечерта. Очакваше се той да бъде разпитан в сряда.    Все още не е ясно дали ще му бъде повдигнато обвинение, или ще бъде освободен.    Специализираната прокуратура поема разследването на пробива в НАП.    Спецпрокурорите ще търсят доказателства дали течът е бил използван за киберрекет и с политически цели.  ", "date": "2019.07.24", "title": "Оставиха в ареста търговския директор на фирмата, в която работи Кристиян Бойков "}
{"url": "http://epicenter.bg/article/London-s-blagodarstveno-pismo-do-Ivan-Geshev-za-savmestna-aktsiya-sreshtu-fabrika-za-nelegalni-tsigari-/188892/3/0", "text": "Службата за предотвратяване на престъпления срещу фиска на Великобритания изпрати благодарствено писмо до зам.-главния прокурор Иван Гешев по повод съвместно проведената с българската прокуратура акция на 04.07.2019 г. по пресичане дейността на организирана престъпна група, контролираща фабрика за нелегално производство на цигари. Това съобщиха от пресцентъра на държавното обвинение.    В писмото от г-н Андрю Павлинич, ръководител на отдел „Международни операции“, до заместник-главния прокурор, се подчертава успеха на акцията и ползата от съвместната работа на българските и британските институции по случая и се изразява увереността, че „значителните резултати, постигнати от Вас, ще имат ефект върху тежката организирана престъпност, която всички ние се стремим да преборим“.  ", "date": "2019.07.24", "title": "Лондон с благодарствено писмо до Иван Гешев за съвместна акция срещу фабрика за нелегални цигари "}
{"url": "http://epicenter.bg/article/Koy-e-shefat-na--Tad-grup--kadeto-raboti-obvineniyat-za-hakvaneto-na-NAP-Kristiyan-Boykov---VIDEO--/188893/3/0", "text": "Кой е шефът на „Тад груп” - фирмата, в която работи обвиненият за хакерската атака срещу НАП Кристиян Бойков? Иван Тодоров е собственик на десетки фирми, основно за управление на хотели и ресторанти из цялата страна, предава Нова тв.    Също така Тодоров притежава бизнес и с недвижими имоти, а от 2016 година се занимава и с киберсигурност. Именно преди 3 години, Тодоров регистрира фирмата „Тад груп” с начален капитал от над 190 000 лева. Така бизнесменът основава българския клон на американска компания.    Иван Тодоров прави и солидна инвестиция, като се сдобива с разрешително да поеме франчайза на международно известна верига за сандвичи. В момента Тодоров е в Канада на предварително планиран форум на веригата ресторанти, съобщи адвокатът на фирмата Георги Стефанов по-рано днес.    „Собственикът на фирмата Иван Тодоров е в Канада. Той е на годишен форум на верига ресторанти. Предполагам ще се върне до края на седмицата. Това е било планирано пътуване. Човекът си пуска снимки в социалните мрежи, не се укрива”, обясни Стефанов по повод твърдението, че Тодоров е избягал зад граница.    Той допълни, че цялата история е удар от конкуренцията по дружеството.    „Нито Кристиян, нито търговското дружество, нито адвокатите се занимават с политика. Въпросът е чисто процесуален. Никой няма отношение към стреличките, които си прехвърлят политиците”, каза още Георги Стефанов.  ", "date": "2019.07.24", "title": "Кой е шефът на „Тад груп”, където работи обвиненият за хакването на НАП Кристиян Бойков? (ВИДЕО) "}
{"url": "http://epicenter.bg/article/Shefat-ot-firmata-na-Kristiyan-Boykov-mozhe-da-bade-obvinen-v-terorizam--OBZOR--VIDEO--/188894/3/0", "text": "Повдигат обвинение на търговския директор на фирмата, в която работи смятаният за отговорен за атака в НАП Кристиян Бойков. Георги Янев беше задържан във вторник при обиск на офисите на „Тад груп”.    Янев беше освободен малко преди 19 часа от ареста срещу 20 хил. лв. гаранция, съобщи за NOVA адвокатът на Кристиян Бойков. По-малко от 24 часа след като беше задържан, той беше заведен в сградата на Специализираната прокуратура. По информация на NOVA от източници от разследването той най-вероятно ще бъде обвинен за тероризъм, свързан с киберпрестъпления.    При снощната акция от компанията са иззети сървъри и всички компютри, така че никой от служителите да няма достъп до тях. Според източници от разследването всички служители са подали молба за напускане.    Кристиян Бойков трябваше да се яви в Специализираната прокуратура, за да му бъдат предявени прецизирани обвинения. Най-вероятно става въпрос не само за участие в специализирана престъпна група. Според информация на NOVA вероятно като поръчител на цялата хакерска атака ще бъде обвинен собственикът на компанията Иван Тодоров, а подбудител ще бъде търговският директор Георги Янев. Кристиян Бойков е бил обикновен изпълнител.    На този етап не е потвърдена информацията, че Иван Тодоров ще бъде обявен за международно издирване. По-рано през деня адвокат Георги Стефанов обяви, че той е заминал първо за Турция, а оттам лети за Канада, където имал планирано от преди месеци участие в семинар.    Кой е шефът на „Тад груп”? Иван Тодоров е собственик на десетки фирми, основно за управление на хотели и ресторанти из цялата страна. Също така Тодоров притежава бизнес и с недвижими имоти, а от 2016 година се занимава и с киберсигурност. Именно преди 3 години, Тодоров регистрира фирмата „Тад груп” с начален капитал от над 190 000 лева. Така бизнесменът основава българския клон на американска компания.    Иван Тодоров прави и солидна инвестиция, като се сдобива с разрешително да поеме франчайза на международно известна верига за сандвичи. В момента Тодоров е в Канада на предварително планиран форум на веригата ресторанти.    189 души са под заплаха да пострадат, заради теча на данни от приходната агенция. Останалите над 4 милиона българи не трябва да сменят личните си карти, казват от самата нап. а от днес спец - прокуратурата пое разследването.    Ако за близо 4 млн. души опасността от злоупотреби с личните им данни нямало, то за останалите 189 души рискът е по-голям, категорични са от НАП. Тези хора вече са уведомени от Приходната агенция както по телефон, така и по имейл. Съветът към всички тях е да сменят личните си карти.    „Тези хора биват информирани да сменят личната си карта, колкото по-скоро, толкова по-добре, както и превантивни мерки да сменят паролата си на електронната поща, да не отговарят на телефонни обаждания с искане за финансова информация”, обясни говорителят на НАП Росен Бъчваров.    От Камарата на нотариусите смятат, че подобни злоупотреби не са възможни, тъй като освен данните сверяват и образа на конкретния човек.    „Всички знаете как се случваше тази кражба на самоличност - на личната карта образът е друг и се явява лицето с друга визия. Сега е абсолютно невъзможно”, беше категоричен Красимир Анадолиев, председател на нотариалната камара.    В писмена позиция от Асоциацията на банките в България обясняват, че \"ако някой разполага с чужди лични данни - ЕГН или други, това изобщо не е достатъчно, за да се удостовери самоличност и съответно, да се изтегли банков кредит, или да се извърши каквато и да е банкова операция от чуждо име.\"    Все още е ясно дали държавата ще помогне финансово на хората, чиито лични карти трябва да бъдат сменени. 10 дни, след като се разбра публично за атаката в НАП - приложението за проверка на незаконно разпространените данни все още не е активно.    „Причината че не се пуска е проста. В обществената пространство са публикувани крадени данни. Ние не можем да пуснем работата на приложението върху откраднати данни , защото могат да са манипулирани или променени”, обясни говорителят на НАП.    Директорът на Приходната агенция все още е в платен годишен отпуск.   ", "date": "2019.07.24", "title": "Търговският директор от фирмата на Кристиян Бойков може да бъде обвинен в тероризъм (ОБЗОР, ВИДЕО) "}
{"url": "http://epicenter.bg/article/Izlozhba-v-NS-razkazva-70-godishnata-istoriya-na-diplomaticheskite-otnosheniya-mezhdu-Balgariya-i-Kitay/188880/2/0", "text": "Изложба от документи и снимки разказва 70-годишната история на дипломатическите отношения между България и Китай. Това съобщиха от пресцентъра на Народното събрание.   Експозицията „Щрихи от близостта между две далечни страни: 70 години от установяването на дипломатическите отношения между Република България и Китайската народна република“ беше открита на 24 юли 2019 г. от председателя на Народното събрание Цвета Караянчева.   На представянето присъстваха посланикът на Китай в България Дун Сяоцзюн, предишните председатели на парламента проф. Огнян Герджиков и Михаил Миков, председателят на Групата за приятелство България – Китай Димитър Бойчев, дипломати и народни представители.   Председателят на Народното събрание Цвета Караянчева посочи, че изложбата свидетелства за една 70-годишна дружба, която се развива и доказва, че не разстоянията са важни, а отношенията. България е втората държава, признала Китайската народна република, а присъствието на двама председатели на Народното събрание на откриването на експозицията показва, че ние продължаваме традицията на добри отношения с Китай, подчерта тя. Нека си пожелаем сътрудничеството между нашите две страни да продължи в същия приятелски дух и всички ние да работим за развитие на отношенията ни, добави председателят на Народното събрание. Цвета Караянчева посочи, че е много важно освен в политически план, да се развиват икономическите и туристическите връзки между България и Китай.   Председателят на парламента и посланикът на Китай Дун Сяоцзюн потвърдиха подкрепата на двете страни за инициативите \"Един пояс, един път\" и „17+1“. Българското правителство активно участва в инициативите, с което ясно ги определи като приоритет в дипломатическата си работа, на свой ред каза китайският посланик. Той добави, че страната ни е добър приятел и партньор на Китай.   Дун Сяоцзюн изрази благодарност за подкрепата и голямото влияние на Народното събрание за развитието на българо-китайските отношения. Представените в експозицията документи и снимки показват задълбочен и интересен прочит на 70-те години дипломатически отношения между България и Китай, подчерта той и добави, че това е фундамент, на който могат да се градят бъдещите отношения между двете страни.   Експозицията „Щрихи от близостта между две далечни страни: 70 години от установяването на дипломатическите отношения между Република България и Китайската народна република“ разкрива дълбоките корени на приятелските връзки между двете страни. Тя е подготвена със съдействието на Държавна агенция \"Архиви\" и Националната архивна администрация на Китай.", "date": "2019.07.24", "title": "Изложба в НС разказва 70-годишната история на дипломатическите отношения между България и Китай"}
{"url": "http://epicenter.bg/article/Prezidentat-Rumen-Radev-poseti-voenno-vazdushnata-baza--Zemunik--v-Harvatiya/188882/2/0", "text": "Президентът Румен Радев посети в рамките на държавното си посещение в Република Хърватия 93-а военно-въздушна база „Земуник“ в град Задар. Това съобщиха от прессекретариата на държавния глава.   В базата се провежда съвместна инициатива за обучение на пилоти от авиацията за специални операции, в която участват четири държави от Централна и Източна Европа – България, Хърватия, Словения и Унгария.   По време на посещението бяха откроени добрите традиции и отличното партньорство на България и Хърватия в обучението на силите за специални операции и борбата с тероризма.", "date": "2019.07.24", "title": "Президентът Румен Радев посети военно-въздушната база „Земуник“ в Хърватия"}
{"url": "http://epicenter.bg/article/Koalitsionniyat-savet-na--Obedineni-patrioti--provezhda-zasedanie-v-Narodnoto-sabranie-/188883/2/48", "text": "Коалицията \"Обединени патриоти\" я няма, не го ли разбрахте. Това каза пред журналисти лидерът на ВМРО и министър на отбраната Красимир Каракачанов, след като заседанието на коалиционния съвет се разтури със скандал, предаде репортер на Агенция \"Фокус\".    Попитан защо си тръгва от коалиционния съвет, Каракачанов заяви: \"То няма такъв. Първо, чакаме \"Атака\" 30 минути, идват и започват скандали и обструкции. Няма смисъл\", заяви още Каракачанов. На въпрос как ще продължи да бъде коалиционен партньор на ГЕРБ, Каракачанов отговори: \"Ще разберете\".   \"Обединени патриоти\" свикаха коалиционен съвет, но почти веднага след като и тримата лидери - Валери Симеонов, Красимир Каракачанов и Волен Сидеров се събраха, заседанието се разтури.    Напуснахме коалиционния съвет, защото нямаше нормални условия за провеждането му. Това каза лидерът на НФСБ Валери Симеонов след като представителите на партията му напуснаха заседанието на коалиционния съвет на \"Обединени патриоти\", предаде репортер на Агенция \"Фокус\".    По думите му съветът е имал решава тежки проблеми с бездействието на групата \"Обединени патриоти\".    \"Това е точка, която внесоха колегите от \"Атака\". Ние приехме да я разглеждаме тази точка. Решихме, че това ще бъде първа точка. В един момент в самото начало на дискусиите, докато избираме водещ на заседанието, не знам кой, но под разпореждането на г-н Сидеров, ви покани вас. Станахте свидетели на тази унизителна сценка, на това блъскане. Не мисля, че по този начин има нормални условия за провеждането на коалиционен съвет в това помещение с толкова камери\", заяви още Симеонов.   Аз създадох коалицията \"Обединени патриоти\", ВМРО и НФСБ я развалиха, каза лидерът на \"Атака\" Волен Сидеров. Във връзка с твърдението на Красимир Каракачанов, че няма коалиция \"Обединени патриоти\", Сидеров заяви, че не може да коментира думите му. \"Атака\" поискахме вие медиите да присъствате на нашата среща. Те - ВМРО и НФСБ не поискаха\", заяви още Сидеров.    На въпрос дали има такава коалиция, Сидеров попита: \"Според вас има ли? Не виждам да има такава коалиция, която се крие от медиите и се крие да се събере и нещо да каже, което да е задкулисие. Аз не искам задкулисие, затова настоях да бъдем пред вас\", посочи още Сидеров.    Според него задкулисието е основен проблем не само на малката коалиция, а на цялата държава.    \"Нашето желание беше да няма задкулисие, тяхното желание беше да има. След това всеки да го предаде според неговото виждане\", уточни още Сидеров. В отговор на въпрос как ще продължи да работи, Сидеров заяви, че както досега. \"Вие какво смятате, че ще си сменя ДНК-ато ли?\".    \"Аз казах в момента още , в който направиха задкулисно заседание, в което решиха, че няма да бъда председател. Тук не е до моето председателство, а до погазване на споразумението между трите партии. Искахме това да обсъдим, но пред вас медиите. Още тогава те нарушиха възможността управляващата коалиция с ГЕРБ, казах ви го много добре. Тази коалиция беше поставена под въпрос, но не я поставих аз, не я постави Чуколов, нито моите колеги от \"Атака\", а Симеонов и Каракачанов. Нека те да отговарят защо поставиха под въпрос управляващата коалиция\", обясни Сидеров.    На въпрос дали напуска тази коалиция, Сидеров посочи, че те вече са я напуснали. \"Аз я създадох, те я развалиха\", допълни още Сидеров.    Колегите от ВМРО и НФСБ напуснаха коалиционния съвет, защото се уплашиха от камерите, заяви още Сидеров.    \"Атака\" сме тук и сме последните, които напускаме коалиционния съвет. Колегите от ВМРО и НФСБ не знам защо напуснаха. Уплашиха се от камерите. Ние поканихме вас медиите да присъствате, защото искаме всичко това да е прозрачно. Те се уплашиха, скочиха и казаха, че това е недопустимо\", посочи още Сидеров. Според него това е цялата истина.    \"Никой никого не е обиждал. Ние просто пожелахме от \"Атака\" вие медиите, които стоите така или иначе толкова време тук и да заснемете нашата среща. Толкова много се интересувате от това как вървят отношенията в тройната коалиция. Ние искахме да заснемете\", заяви още Сидеров.    Чакам премиерът Бойко Борисов да потърси разговор с мен, каза още Сидеров.    На въпрос дали ще търси разговор с премиера Бойко Борисов, Сидеров отговори: \"Нека той да потърси разговор с мен\". Попитан дали е потърсил, лидерът на \"Атака\" посочи: \"Чакам го да потърси\".    В отговор на питане дали ще напусне парламента, Сидеров попита от своя страна дали Каракачанов и Симеонов дали ще напуснат постовете си. \"Обмислям такава възможност, когато реша, ще ви уведомя\".   Първи на заседанието дойдоха лидерът на НФСБ Валери Симеонов, заместник-председателят на партията Валентин Касабов, депутатът Христиан Митев и Юлиан Ангелов от ВМРО. Към тях се присъедини и лидерът на ВМРО и министър на отбраната Красимир Каракачанов.    По-късно дойде и лидерът на ПП \"Атака\" Волен Сидеров, заедно със заместник-председателя на партията Десислав Чуколов и Магдалена Ташева, предаде \"Фокус\".   Явно подписите под споразумението не важат вече, скандалът на коалиционния съвет беше сценарий на \"Атака\", каза още Валери Симеонов, след като напусна заседанието.    Според Симеонов явно е важно преминаването от скандал в скандали копиране на модела на политическо поведение на Корнелия Нинова.    \"Не виждам желание в коалиционните си партньори за диалог. Как така ще се води диалог в едно тясно помещение, с прекъсване, с надвикване. То поначало разговорът не започна добре\", допълни още Симеонов.    На въпрос дали това е било подготвен сценарий, Симеонов заяви: \"   \"Повече от да. При цялото ми уважение към медиите, ние не сме канили медии на тази среща, нито сме я обявили отворена. В един момент, когато се събрахме, че вън в коридора е пълно с камера и с журналисти. Много добре знаете, че има срещи, на които са канени медиите и на които не са канени. В наше лице ние с ВМРО не сме канили медии, става ясно, че са поканени от \"Атака\". След като са поканили много медии и се стига до това блъскане вътре, това каране вътре унизително за нас и за вас, това е сценарий на \"Атака\". Целта е медиен скандал\", заяви още Симеонов.    На въпрос защо не са останали вътре да си говорят, Симеонов заяви, че вътре не е можело да се диша от толкова хора. Той посочи, че Валентин Касабов не се е провъзгласил за съпредседател, защото 20 души са гласували за него. \"Има достатъчно грамотни юристи между нас\", заяви още Симеонов.   \"Година от \"Обединени патриоти\" не сме се събирали, което говори за парализа на коалицията\", коментира още Валери Симеонов.    Симеонов посочи, че само тримата лидери от \"Обединени патриоти\" не са се събирали може би година.    \"Може и повече да е. Имахме сбирка при г-н Борисов на коалиционен съвет на управляващата коалиция, която беше буквално преди гласуването на закона за бюджета за политическите партии. По този повод имахме съвещание при г-н Борисов. Не мога да ви кажа, кога беше. Мисля, че няма месец. Година преди това не сме се събирали трите партии. Това говори за парализа на коалицията, което не е добре. Това продиктува смяната на г-н Сидеров и избора на ново ръководство\", заяви Симеонов.    На въпрос как ще продължи да работи ПГ на \"Обединени патриоти\", Симеонов заяви, че лично за себе си не може да предвиди едно заседание, на което изведнъж стават някакви скандали.   От време на време сме единни в многообразието, коментира министърът на отбраната и лидер на ВМРО Красимир Каракачанов пред журналисти преди коалиционния съвет.    На въпрос дали е елиминирал Волен Сидеров, той посочи, че не го е елиминирал.    \"Ако говорим за някакви нарушения, за морала, да се върнем няколко месеца назад и ако ми посочите един случай, в който аз съм казал нещо за него лошо или дори лека критика, елате и ми кажете. Свидетел съм и до ден днешен на това вече как три месеца, даже станаха четири месеца, на едно неспирно плюене по адрес на ВМРО\", коментира Каракачанов.    Във връзка с мнението на коалиционните му партньори за самолетите, Каракачанов отговори: \"Моите коалиционни партньори са големи зрели мъже. Даже са ми батковци. Те имат право на свое мнение Аз не мога да си позволя на хора 10 години по-големи от мен да им давам акъл\", заяви още Каракачанов.    На въпрос дали е имал разговори с държавния глава преди да наложи вето, Каракачанов заяви, че не е имал и че днес се е прибрал от Македония.    \"Не намирам за резонни мотивите, че трябвало още да се обсъжда и че едва ли не, ако парламентът беше гласувал в едно пленарно заседание ратификацията, а го беше оставил за тази седмица, щяла да се родят нови мотиви\", посочи Каракачанов.    Според него две години и половина се говори по тази тема.    \"Обществото и по този въпрос е на две различни мнения. Не малка част от хората като чуят, че самолетът е американски, са против. Ако беше руски, сигурно другата щяха да са против. За мен е по-важно какво мислят ВВС, а те подкрепят\", допълни още Каракачанов.    Министърът отчете, че уважава мнението на президента Румен Радев и неговите професионални качества.    \"Той е професионалист в тази област. Оттук нататък смятам, че всяко едно забавяне би довело само до оскъпяване на цената и по-неблагоприятни условия за един бъдещ договор\", уточни още министърът. ", "date": "2019.07.24", "title": "Каракачанов: Коалиция ОП вече не съществува! Симеонов: Явно подписите ни вече не важат!"}
{"url": "http://epicenter.bg/article/Karakachanov-predstavya-kontseptsiyata-za-tsiganite-pred-Natsionalniya-savet-po-etnicheskite-vaprosi-/188885/2/0", "text": "Националният съвет за сътрудничество по етническите и интеграционните въпроси ще проведе заседание под председателството на вицепремиера Томислав Дончев в четвъртък, 25 юли, от 11.30 часа в Гранитна зала на Министерския съвет. Това съобщиха от Правителствената информационна служба.    Заместник министър-председателят по обществения ред и сигурността и министър на отбраната Красимир Каракачанов ще представи пред Съвета основните пунктове от Концепцията за промени в политиката за интеграция на циганския (ромския) етнос в Република България и мерките за реализацията им.    Вицепремиерът Каракачанов е поканен на заседанието на Националния съвет за сътрудничество по етническите и интеграционните въпроси, след като миналия месец внесе Концепцията в Министерския съвет.  ", "date": "2019.07.24", "title": "Каракачанов представя концепцията за циганите пред Националния съвет по етническите въпроси "}
{"url": "http://epicenter.bg/article/Korneliya-Ninova-/188886/2/0", "text": ", които от 2013 година досега са изпратили 54 жалби срещу Гуцанов. Под тях са се подписали 550 социалисти. Това е по времето на трима председатели на БСП, двама от които досега не се реагирали на тези сигнали.    Тези стряскащи данни изнесе лидерът на БСП Корнелия Нинова в предаването \"Лице в лице\" по БТВ, в отговор на въпроса какво става във варненската организация на БСП.   Тя обясни, че е мълчала досега от уважение към членовете на БСП, но нейното  мълчание понякога се тълкува превратно и затова е решила да изнесе истината за БСП и лидера ѝ във Варна.   Нинова посочи още:   Той използва партията за лични цели. Ние от три години казваме, че искаме да променим този модел. Никой няма да ни повярва, като гледат какво се случва във Варна. Затова свалихме доверието си от него. , посочи Нинова. Председател на предизборания щаб е Кирил Добрев, каза още тя.     коментира Нинова. И поясни: Нашата партия има решение за модернизация до 2% от БВП. Крайният резултат надвишава многократно тази цена.     които бяха дали оферти. Освен това,  . Какво значи изказването на премиера \"Плащам ги накуп, защото ми омръзна да плащам борчове\"?  , подчерта Нинова.     По думите ѝ  . Без ограничения за външни юридически лица, без критерии българският полтиически живот става податлив на всякакви външни влияния, включително политически и религиозни, посочи лидерът на БСП.     Похарчили сме си парите, защото те се дават за партийна дейност. Ние не сме ГЕРБ да си държим парите на влог. Те държат техните на влог, вероятно защото се финансират по друг начин и тези си ги държат за лихви, каза социалистката, като добави че в      Нинова разкри, че БСП има над 30-40 номинации за кметове в страната. Мая Манолова има номинации в градските райони и номинацията ѝ ще бъде обсъдена на градската конферецния на БСП, уточни лидерът на социалистите.     По повод последното решение за машинното гласуване - да го няма на местните избори, но да го има на всички други,   каза тя визирайки промяната на позицията на ГЕРБ по темата.  Иначе Нинова обясни, че БСП е 200% за машинното гласуване, като посочи, че за  местните избори няма да го има, защото управляващите ги е страх, че ще загубят ключови градове.  . Затова ще се опита да ни спрат с две мерки - като ни убият финансово, през размера на субсидията и като правят фалшификации\", смята лидерът на левицата.       Предлагам да изчакаме до 29-ти, след като изтече срокът за номинации. Уважаваме процедурите и сроковете, може да има още кандидати. На 30 юли ще чуете нашето мнение, въпреки че   Помните как отиде във Висшия съдебен съвет да ги командори, заяви тя.      Над 2 млрд. лева се изхарчиха за електронно правителство, а то дори не е нула, под нулата е - сринати митнции, ГРАО, НАП - не остана несрината система. Няма как да дойдат инвеститори в България при тази среда. Това е страшна криза - цяла държава е хакната.   За мен реакцията трябва да е друга - да се обяви публично проблемът, да се обяви какво прави правителството, какви мерки се вземат, за да бъдат защитени личните ни данни.      – в опасност са личните данни на 5 млн. души. Вместо да излязат и да кажат, имаме проблем, излизаме и го решаваме с общи усилия, те казват: \"Опозицията е виновна, защото ви плаши\". Това е безотговорно поведение спрямо 5 млн. българи, каза още Корнелия Нинова.", "date": "2019.07.24", "title": "Нинова разкри: Борислав  Гуцанов е записвал мъртви души като членове на БСП във Варна "}
{"url": "http://epicenter.bg/article/Radev-za-dogovora-F-16--Skriti-i-neutochneni-razhodi--promyana-v-klauzite-na-dogovora-ednostranno/188890/2/0", "text": "Модернизацията на българските военновъздушни сили е необходима стъпка за отбранителните способности на страната.   Затова се възползвах от конституционните си правомощия и наложих вето на закона за ратификация.   Това заяви президентът Радев в извънредно обръщения към нацията във връзка с договора за закупуване на самолетите ф-16.   ,Решението на правителството тези международни договори да не стават публично достояние задължава парламента информира обществеността за характера на поетите задължения и получените срещу тях отбранителни способности. Задължителен е нов дебат в Народното събрание, който да даде ясен отговор как са защитени българските интереси по отношение цената от 2,200 млрд лева без ДДС при стопроцентово авансово плащане, а срокът за доставка на самолетите е най-рано след 4-5 години'', допълни президентът.   Радев посочи недостатъците на сделката:    Освен това разходите по придобиване, постигнати включително с емитиране на нов дълг, поставят под въпрос възможностите за навременно осигуряване на липсващите способности. Държа дебело да подчертая - не конкретния тип самолет сам по себе си, а липсата на реални способности определя авторитета и бъдещето на Военновъздушните сили и нашата евроатлантическа принадлежност'', заяви Румен Радев.   Поемането на пубрични разходи в страна с огромна бедност изисква максимална публичност.  каза той.    Радев подчерта, че всички подробности трябва да са ясни за гражданите, тъй като предстои страната ни  При това досега това, което ще получи страната ни, е орязан пакет въоръжение, оборудване и обучение на персонал, което ще ограничи способностите на машините.   Според президента, . Освен това американската страна има право да променя клаузи в договора, без да се допитва до България. Така страната ни поема задължения за скрити и неясни разходи, които ще се плащат десетилетия наред от нашите правителства.   - Кога ще придобием пълния необходим пакет – въоръжение, оборудване, обучение и услуги, които гарантират многофункционалността на самолетите F-16?   - Кога ще добием нужното за поддръжката на самолетите, което в противен случай би донесло допълнителни разходи и забавяне в ползването им?   - Кога ще имаме нужната инфраструктура, за да ги ползваме? - Кога ще купим следващите 8 самолета? - Кога ескадрилата ще е готова за бой всъщност? - Кога и колко ще платим за всичко това?      заяви Радев.   Очаквам задълбочен дебат, подчерта държавният глава    ", "date": "2019.07.24", "title": "Радев за договора Ф-16: Скрити и неуточнени разходи, промяна в клаузите на договора едностранно"}
{"url": "http://epicenter.bg/article/IK-na-GERB-vazlozhi-na-PG-da-predlozhi-vremenna-komisiya-v-parlamenta-za-izteklite-danni-ot-NAP-/188891/2/0", "text": "На свое заседание тази вечер Изпълнителната комисия на Политическа партия ГЕРБ възложи на Парламентарната група на партията да предложи създаването на временна комисия в Народното събрание за изясняването на всички факти и обстоятелства около нерегламентирания достъп до лични данни на Националната агенция за приходите. Това съобщиха от пресцентъра на партията.    Според Изпълнителната комисия на ГЕРБ станалата публично достъпна лична и данъчно-осигурителна информация за милиони българи е изключително чувствителна тема и формирането на временна комисия в българското Народно събрание би допринесло за изясняването на всички факти около кибератаката.  ", "date": "2019.07.24", "title": "ИК на ГЕРБ възложи на ПГ да предложи временна комисия в парламента за изтеклите данни от НАП "}
{"url": "http://epicenter.bg/article/Karakachanov-i-Goranov-za-F-16--Nyama-nikakvi-skriti-zadalzheniya-ili-dopalnitelni-razhodi--VIDEO-/188895/2/0", "text": "\"Дебатът за покупка на въоръжение никога не е лек, защото навсякъде в държавите подобни сделки са били значителни като цена, но такъв дебат да се превръща в популистки, е неприемливо. Мотивите на българския президент за липсата на обсъждане в българското общество са най-малкото неверни, тъй като от повече от година този дебат е публичен.\"   Това каза министърът на финансите Владислав Горанов на извънреден брифинг пред централата на ГЕРБ по повод обръщението на президента Румен Радев към нацията, в което той критикува управляващите за сделката, предаде Нова тв. В брифинга участваха още вицепремиерът и министър на отбраната Красимир Каракачанов, зам.-министърът на отбраната Атанас Запрянов и председателят на парламентарната комисия по отбрана ген. Константин Попов.    „Не съм съгласен с аргумента, че няма дебат. Още преди да стана министър на отбраната, т.е. от края на април 2017 г. тече дебатът. Това е тема, която многократно се е разглеждала. Не виждам какво ново може да се каже в този дебат. Няма абсолютно никакви скрити задължения. Няма допълнителни договори и споразумения, които да бъдат подписвани до получаването на самолетите. В 19 страници сме описали всички казуси, които са възникнали. Описано е и, че няма допълнителни разходи”, каза министърът на отбраната на Красимир Каракачанов.  \"Институциите трябва да говорят помежду си, а не през медиите”, беше категоричен той.   \"Първо, ние сме напълно убедени, че по този начин президентът ще даде на партиите, които подкрепиха подобно решение възможността още един път категорично да изразим нашата пронатовска позиция и обстоятелството, че ние купуваме възможно най-модерната техника за българските военно-въздушни сили\", каза Горанов, цитиран от Агенция „Фокус“.    „Дебатът за покупка на въоръжение, особено когато говорим за въздушните сили, никога не е лек. Във всяка една от държавите, където са правени подобни сделки, те са били значителни като цена, но подобен тип дебат да се превръща в популистки, вместо в дебат за модернизацията на армията, е неприемлив“, каза още министърът. „Още повече, че писаните мотиви на българския президент за липсата на достатъчно такъв дебат в нашето общество, са най-малкото неверни, тъй като повече от година този дебат е пред публиката“, подчерта той.    „Имаше ли подобен дебат, когато правителството, ръководено от президента, избра Грипен и остави на правителството на Бойко Борисов да вземе окончателното решение?“, попита още Горанов. Той подчерта, че поставянето на съмнение на легитимните консултации между две правителства, ги кара да са още по-убедени в легитимността на подобно решение.    „Аз не мога да упрекна американската страна, нито българската страна в това, че двата парламента и двете правителства са се разбрали около определени решения, а видите ли българският президент поставя под съмнение начинът, по който това решение е постигнато“, каза още министърът.    „Не на последно място да го попитам ще върне ли закона за бюджета, тъй като те са свързани и това част ли е от един сценарий за протакане на сделката. Да се готвим ли и да очакваме ли вето и върху закона за държавния бюджет или смятаме, че с тази провокация е достатъчно, за да можем да вървим напред с тази сделка“, попита той президента Румен Радев.   Ние сме готови българският парламент да заседава допълнително и да бъде преодоляно и едно евентуално вето върху Закона за държавния бюджет, каза още министър Горанов.    „За мен по-почтена политическа позиция щеше да бъде законопроектите да са в пакет и отношението към тях да е пакетно. Бих приел, че с поставянето на вето само върху ратификационните договори той иска с това да затворим дебата“, коментира той.    „Ще бъде леко политически лицемерно да видим и едно вето върху държавния бюджет. Ако това е позицията на президента, нека е в бързи срокове да заяви и своята позиция по отношение на актуализацията, тъй като единият проект без другия няма как да продължи“, заяви Владислав Горанов. „Основно условие по правилата за международните продажби е да има абсолютно доверие между двете правителства. Екипите на двете страни бяха инструктирани и всички преговори са водени открито, почтено, с изрязване на нашата позиция. Американската държавата международните военни продажби ги визира на 3 закона и вътрешнонормативна база. Всички държави използват едни и същи процедури. Всички цени, които се определят към сключването на договорите, са специфични. Голяма част от параметрите няма как да бъдат различни. Няма какво да крием, всичко е открито”, обясни Атанас Запрянов.    \"Ние в Комисията по отбрана сме убедени, че познаваме достатъчно добре договорите. Аргументите бяха едни и същи. Това, което чухме в зала от опозицията, това чухме и в Комисията по отбрана. Един дебат, продължил години наред, е време да завърши. Ние ще преодолеем ветото на президента в петък. Надявам се парламентът да прояви тази мъдрост”, каза ген. Константин Попов.   ", "date": "2019.07.24", "title": "Горанов за Ф-16: Ще бъде леко политически лицемерно да видим и вето върху държавния бюджет (ВИДЕО)"}
{"url": "http://epicenter.bg/article/Haralan-Aleksandrov--Nyama-samnenie--che-afrikanskata-chuma-po-svinete-shte-bade-izpolzvana-politicheski-/188896/2/0", "text": "Няма съмнение, че африканската чума по свинете ще бъде използвана политически. Това каза за обзорното предаване „Това е България“ на Радио „Фокус“ социалният антрополог Харалан Александров.    Според него, ако не е чумата по прасетата, ще бъде измислена друга катастрофична метафора, която да опише преживяването ни за загуба на контрол и страховете за катастрофално бъдеще.    „Българската, а и световната политика напоследък се движат много повече от страсти, фантазии, тревоги и страхове, отколкото от рационални аргументи. И по начина, по който вече се случи с предишна епидемия по животните, си спомняме за разплакани бабички, политици прегръщащи козлета, подлежащи на евтаназия и други трогателни сцени, няма никаква причина сега някой да не отиде и да се снима с бедните прасенца, осъдени на изтребление в името на прекратяване на заболяването“, коментира той.    Харалан Александров каза още, че историческата ни памет е натоварена с тревожни асоциации на думата чума. Това е причина да си дадем сметка за изумителния прогрес на науката и медицината, за начина, по който експлоатираме животните с цел да бъдат изконсумирани. Въпреки това светът никога не е бил по-хуманен, смята той.  ", "date": "2019.07.24", "title": "Харалан Александров: Няма съмнение, че африканската чума по свинете ще бъде използвана политически "}
{"url": "http://epicenter.bg/article/Ministerstvo-na-otbranata-otgovori-na-prezidenta-Radev-za-F-16-/188898/2/0", "text": "Министерството на отбраната отговори на въпроси на президентската институция за договорите за придобиване на самолети F 16 Block 70, съобщиха от ведомството. Оттам са изготвили 19 страници отговор на база зададените от президентството въпроси.    \"Министерството на отбраната е изготвило 19 страници отговор на базата на зададени от президентството въпроси и в тази 19 страници отговори сме описали всеки един от казусите, които са възниквали в този обществен дебат в последните месеци и години“, заяви вицепремиерът и министър на отбраната Красимир Каракачанов.    „Това, което сме се въздържали да коментираме публично, за да не се помисли, че сме взимали страна, факт е, че годишната поддръжка на F-16 излиза по-евтино, отколкото годишната поддръжка на Грипен. Това са офертите, които сме разглеждали“, каза Каракачанов на нарочен брифинг по повод изказването на президента Румен Радев за сделката за самолетите F-16, предаде Агенция „Фокус“.    Отговорите на МО на въпросите на президента Румен Радев може да видите    \"Няма никакви скрити задължения, които следват след подписването на договора,\" увери Красимир Каракачанов.    „Всички тези опити да се всява страх в обществото, че ние ще бъдем натоварени с излишни допълнителни разходи, не отговарят на истината, както и че самолетите не са в способност да изпълняват своите задължения, не само при охрана на въздушното пространство на България“, каза още той.    „Не съм съгласен с аргумента, че по този въпрос - за закупуване на тези самолети, не е имало достатъчен дебат. Още преди да стана министър на отбраната тече дебатът какви ще бъдат новите самолети за нашата авиация. Две години и четири месеца вече това е тема, която не слиза от медиите и от обществените коментари. Това е тема, която многократно се е разглеждала и в Парламента, и в Комисията по отбрана“, допълни Каракачанов.    „Обсъждала се е и на професионално, и на политическо ниво. Не виждам какво ново може да се каже в този дебат, освен това, което вече е изговорено. Няма абсолютно никакви допълнителни договори и споразумения, които са необходими да бъдат подписвани до получаването на самолетите“, подчерта той.    Красимир Каракачанов подчерта, че още при първите разговори по сделката във Вашингтон през април, цената е намалена с над 160 милиона долара. „В момента почти сигурно мога да ви кажа, че цената ще бъде намалена с още 60 милиона долара. Направили сме всичко възможно. Аз мисля, че институциите трябва да говорят помежду си, не през медиите, защото така става развален телефон“, заяви министър Каракачанов   ", "date": "2019.07.24", "title": "Министерство на отбраната отговори на президента Радев за F-16 "}
