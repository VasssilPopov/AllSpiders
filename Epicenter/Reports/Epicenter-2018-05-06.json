{"url": "http://epicenter.bg/article/Vizhte-na-kogo-koziruva-prezidentat-Radev-/153624/2/0", "text": "Една снимка е на път да взриви социалните мрежи. Президентът Румен Радев козирува на малко юначе, облечено в униформа на гвардеец. Малчуганът събра погледите още на парада за 6-ти май, но сега фотосът събира овации във Фeйсбук, предаде Канал 3. Здраве желаем, господин Президент! Това е написал гордият дядо на малкия гвардеец. А това е генерал Пламен Студенков. Генерал Студенков е завършил Военната академия в София. Между 1996 и 1999 г. е аташе по отбраната в Анкара. От 2002 г. е заместник-директор на служба „Военна информация“. В периода 8 февруари 2002 – 1 септември 2010 е началник на служба \"Военна информация\". След това излиза в запас. \"Расте достойно поколение\", отбелязва още генерал Студенков. ", "date": "2018.05.06", "title": "Вижте на кого козирува президентът Радев!"}
{"url": "http://epicenter.bg/article/Gergyovden-e--Narodat-postavya-nachaloto-na-novata-stopanska-godina/153393/2/0", "text": " Днешният 6 май е един от най-големите празници в народния календар, отбелязван в чест на Свети Георги Победоносец и като Ден на храбростта и Българската армия.     Името му означава „обработващ земята“. Затова като християнски светец най-напред станал пазител на нивите и стадата. Но в действителност бил римски офицер - така по-късно го приели за небесен закрилник и на християнските армии.   Роден в края на III в. в областта Кападокия (Мала Азия), Георги се отличавал с красота, ум и сила. Бързо се издигнал в римската армия и станал един от любимците на император Диоклетиан, но тайно изповядвал християнството.  При започналите гонения на християните Георги отстоявал вярата си и отказал да почете божествената личност на императора. Това било равносилно на държавна измяна, защото култът към императора стоял над всичко, особено в армията. Подложен на едноседмични изтезания, накрая Георги е обезглавен. Според православната традиция това станало през 303 г. Църквата го обявила за „великомъченик“ и „страстотерпец“ (претърпял страдания за Христос), но първоначално той е само един от многото мъченици за вярата.    Областите, където се заражда култът му - Палестина и Мала Азия - са арена на перманентен сблъсък между Византия и арабите. И воинът светец става небесен предводител на християните срещу исляма. Дават му епитета „носещият трофеи“. Той е и единственият светец, наречен Победоносеца. В него почитали идеалния воин, олицетворяващ качествата на мъжкото съвършенство според тогавашните представи - храброст, сила, стоицизъм, отстояване на истината и упование в Бога.     Не знаем как е изглеждал, но върху иконите го рисуват според видението на една старица - Георги се явил като красив къдрокос младеж. Още през VIII в. въпреки антиислямския произход на воинския култ арабите мюсюлмани възприемат от арабите християни св. Георги като закрилник на земеделието с името Джурджис. Традицията се развива през столетията и мюсюлманите на Балканите също честват Гергьовден, но го наричат Хадърлез.    Народните вярвания гласят, че Свети Георги и Свети Димитър са двама братя близнаци, между които е поделена годината. От Гергьовден до Димитровден е нейната лятна половина, а времето от Димитровден до Гергьовден бележи зимната й половина. Така Гергьовден предвещава настъпващото лято и поставя началото на новата стопанска година, поради което на празника се спазват много традиции и обичаи, свързани със земеделието, скотовъдството и здравето.     на първа зелена паша, като стадото се подкарва със зелена пръчка. На този ден се прави и първото обредно доене на овцете. Овчарите отварят вратата на кошарата и която овца излезе първа, украсяват главата ѝ с предварително подготвен венец и я издояват. Ведрото, в което се дои овцата, е украсено също с венци или различни зелени растения и пресукани бял и червен конец. По същия начин са украсени и вратата на кошарата, както и самата кошара. Млякото на първата овца се издоява през сребърен пръстен. Първите капки мляко се изливат на земята или върху яйце, което после се заравя в земята.   По стара българска традиция на  , а около празничната трапеза се събира цялото семейство.   Изборът на жертвеното животно е различен – някъде това е първото родено агне през годината, другаде – агнето на първата излязла от кошарата овца. Може да се взема предвид и пола или цвета на животното. Преди да се заколи, то също се окичва с венец или цветя, захранва се със свежа зеленина, трици и сол и се запойва с вода. От солта и хляба, с които е захранено, дават и на другите домашни животни.   Обикновено агнето се пече цяло, като след изпичането се носи в църква, за да се освети, или ако се пече на общоселската трапеза, свещеникът или стопанинът го прекадяват на място.    От тях някъде запазват кокалчето от предния десен крак, което използват на следващата година при украсата на обредните гергьовденски хлябове, както и предната плешка – с нея лекуват децата от уруки.   , цветята и цъфналите клонки, които символично пренасят силата на природата върху хората и домашните животни. Затова къщите, стопанските помещения и градините посрещат празничното утро окичени с букови клонки, клонки от разцъфнала ябълка или друго плодно дръвче.    , за да е плодородна нивата. Най-ранобудния от къщата притичва до поляната, за да набере коприва, с която след това шибва по ходилата всички у дома, за да не ги застига злото през цялата година.     и такива, свързани с мотивите за св. Георги – обикалящ полето, побеждаващ ламята и отключващ изворите и влагата.    които могат да отнемат плодовитостта и млечността на животните.       ", "date": "2018.05.06", "title": "Гергьовден е! Народът поставя началото на новата стопанска година"}
{"url": "http://epicenter.bg/article/Yotova--Iskam-da-vidya-zhena-general-v-Balgarskata-armiya/153595/2/0", "text": "\"Най-хубавото нещо, което можем да покажем днес, е духът на българската армия. Хората, които ще маршируват на този празник, самочувствието им и ясното съзнание защо са там\". Това заяви пред „Нова телевизия” вицепрезидентът Илияна Йотова, която е сред официалните лица, които присъстват на честването на 6 май - Деня на храбростта и празник на Българската армия.    Тя издаде и една своя мечта.   \"Като жена военен бих искала да кажа за една своя мечта - да видя жена генерал в българската армия, защото все още няма такава\", обяви Йотова.   Вицепрезидентът коментира и думите на премиера Бойко Борисов, който преди дни заяви, че при идването си на власт ГЕРБ са започнали да решават проблемите в българската армия.   \"Как изглежда българската армия и нейната модернизация e въпрос на всички институции и тук не трябва да има никакво деление. Ние 15 години си говорим едно и също - как е демотивирана българската армия и как държавата не дава достатъчно. Крайно време е, вместо да се замеряме публично кой колко е виновен, да седнем на една маса и да си свършим работата\", каза Илияна Йотова.", "date": "2018.05.06", "title": "Йотова: Искам да видя жена генерал в Българската армия"}
{"url": "http://epicenter.bg/article/Borisov-se-vklyuchi-v-praznenstvata-v-Sveta-gora/153596/2/0", "text": "Министър-председателят Бойко Борисов участва в литургията и в литийното шествие по случай Гергьовден в манастира \"Св. вмч. Георги Зограф\" в Атон, съобщават от правителствената информационна служба.   Премиерът беше поканен като гост на традиционния храмов празник от игумена на светата обител Амвросий през декември, когато правителството отпусна 940 хиляди лева за довършително-ремонтните дейности и изграждането на комуникациите в южното крило на манастира. Със средствата е извършена цялостна реконструкция на крилото.   В правителствената делегация бяха включени петима министри – Владислав Горанов, Николай Нанков, Ивайло Московски, Кирил Ананиев и Боил Банов.", "date": "2018.05.06", "title": "Борисов се включи в празненствата в Света гора"}
{"url": "http://epicenter.bg/article/Gen--Botsev--Pravi-se-vsichko-vazmozhno-da-badat-prieti-proektite-za-modernizatsiya/153598/2/0", "text": "Прави се всичко възможно да бъдат приети проектите за модернизация на сухопътните и военновъздушните сили, каза пред bTV началникът на отбраната ген. Андрей Боцев.   Отношението към армията в последните 27 – 28 години доведе до това състояние, но мисля, че политическият диалог вече тръгна, осъзнаха какво е значението на армията и сме в правилната посока, макар и с малки стъпки, каза той.   Имаме уверението, че на следващия Министерски съвет ще бъдат приети двата проекта и съответно и от Народното събрание. В момента подготвяме и проекта за инвестиционен разход на военноморските сили. Колкото по-бързо се приемат тези проекти, толкова по-голяма е вероятността да се случат договори до края на годината.   В отговор на въпрос той каза, че днешният празник трябва да бъде посрещнат оптимистично. Неслучайно това е кръгла годишнина – 140 години от създаването на Земската войска след Освобождението. Имаме и македонска рота в нашите редици, което е в основата в договора за добросъседски отношения между двете държави, така че от тук нататък трябва оптимизъм. Неслучайно в нашата история няма пленено българско знаме, няма загубена битка от армията, битките са губени от политици, добави ген. Боцев.", "date": "2018.05.06", "title": "Ген. Боцев: Политиците вече осъзнаха какво е значението на армията "}
{"url": "http://epicenter.bg/article/Rumen-Radev--Balgariya-e-stozher-na-mira-v-nashiya-obremenen-s-istoriya-region/153600/2/0", "text": "          България е стожер на мира в нашия обременен с история регион. Това каза президентът Румен Радев в словото си по време на военния парад по повод Деня на храбростта и 140-ата годишнина от създаването на Българската армия, предаде „Фокус“. „На Гергьовден отбелязваме Деня на храбростта и празника на Българската армия. На кръстопътя на географията България е оцеляла 13 века и когато силата на противника е сломявала нашия многоброен народ, силата на духа го е възкресявала дори след векове на робство“, каза още президентът Румен Радев и обясни, че затова Свети Георги - воин и християнски светец, е символ на непобедимата българска воля и борба. „Точно век ни дели от края на Първата световна война, последва я Втората – още по-унищожителна. Доскоро светът вярваше, че ужасът от преживяното ще предотврати нови кръвопролития, но те са факт по улиците на Стария континент. Свят, в който личният егоизъм се налага като мироглед, националите егоизми се завръщат, а това ще рече нови рискове и сблъсъци. В този свят армията възвръща ролята си на действен гарант на сигурността и благоденствието. България е стожер на мира в нашия обременен с история регион. На съседите си гледаме като на приятели и днес на жълтите павета ще приветстваме марша на нашите братя македонци“, каза още държавният глава и уточни, че българите трябва да осъзнаем, че свобода и суверенитет не се гарантират с думи и декларации, а се обезпечават с достатъчно сила и доблест, че нехайното отношение към армията подкопава държавността.  „В миналото героизмът на българския войник често е плащал цената на политическата корист и недалновидност. Затова неотложно трябва да помислим за хората, които са призвани да бранят България. Но 6 май не е само празник на Българската армия, той е ден на храбростта. България е била силна, когато е живяла под знака на доблестта и добродетелите. Днес моралната криза е факт, днес трябва да преоткриваме всекидневната храброст на достойния човек – храбростта да изричаме истината, да браним демокрацията, храбростта на достойния гражданин, който се бори с беззаконието и произвола. Затова благодарност към храбрите, защото свободата на всяко общество – нашата обща свобода, се крепи на върха на тяхното копие. Да живее България!“, каза Румен Радев.", "date": "2018.05.06", "title": "Румен Радев: България е била силна, когато е живяла под знака на доблестта и добродетелите (снимки)"}
{"url": "http://epicenter.bg/article/Parvanov-i-Plevneliev-si-spomniha-za-chestta-da-si-pred-voenniya-stroy/153602/2/0", "text": "Двамата български президенти Росен Плевнелиев и Георги Първанов разказаха пред Нова телевизия спомените си от военните паради. Общо 15 пъти двамата президенти са участвали в церемонните по отбелязването на празника.   Началото на честванията за 6-и май винаги започва пред катедралния храм \"Свети Александър Невски\". \"Помня от първи до последния парад, който съм приемал. Разбира се, в началото повече доминира мисълта да не стъпиш накриво, да не изпълниш нещо в разрез с военния устав\", разказа Първанов.   За него най-паметен остава последният му 6-майски парад през 2012-а: \"Този, на който се разделях условно с българската армия. И досега витае в спомените ми онзи миг, в който вдигнах ръка и казах, че за мен е било чест, което не е по устав. Сигурно и аз се просълзих, но беше много вълнуващо да видя, че и част от генералите, офицерите и от войниците бяха развълнувани\".   И двамата президенти казват, че парадите са гордост за българската нация и държавност. \"Когато държавния глава тръгне по тази линия, не тези жълти павета, на този огромен площад. Невероятно е!\", заяви Плевнелиев.   Двамата разказаха и за трудните моменти, в които е трябвало да се изправят пред майките на загиналите наши военни. Такъв момент е атентатът срещу българската база „Индия” в иракския град Кербала на 27 декември 2003 г. Освен да посрещне телата на загиналите, президентът Първанов е трябвало да вземе и политическото решение дали да останем в Ирак.   Росен Плевнелиев пък си спомни за трагедията на летище \"Сарафово\": \"Моят мандат беше един много по-различен мандат. Отговорно заявявам, че това беше един много труден мандат. За пръв път на територията на България имаше терористичен атентат на летище \"Сарафово\".", "date": "2018.05.06", "title": "Първанов и Плевнелиев си спомниха за честта да си пред военния строй"}
{"url": "http://epicenter.bg/article/Boynite-znamena-byaha-tarzhestveno-osveteni/153603/2/0", "text": "На Паметника на незнайния воин бяха осветени бойните знамена, начело с трибагреника и знамената светини. На водосвета присъства и президентът Румен Радев. Ритуалът беше изпълнен не от патриарха, а от негов заместник - Мелнишкият епископ Герасим. Това не се случва за първи път.   На 6 май по традиция се отслужва водосвет пред Паметника на незнайния воин, а след това със светена вода биват поръсени бойните знамена, знамената-светини и българските войни от представителните части. Водосветът се прави за здраве и успехи на армията ни. Той е обред, установен от светата църква като неговата символика е, че водата чисти, пречиства греховете, освещава и има целебна сила.   Затова преди сражения православните армии са ръсени със светена вода и войните влизали в боя, като вярвали, че имат Божията закрила срещу неприятеля. За първи път водосвет на бойните знамена е отслужен по времето на цар Симеон Велики преди битката при река Ахелой през далечната 917 година. До падането на България под османско владичество преди всяка битка, която води българската войска, е извършван водосвет.   След Освобождението тази традиция е възстановена от първия военен министър на Княжество България ген. Паренсов и продължава до 1946 г. След демократичните промени у нас ритуалът е възстановен през 1993 г.   След освещаването на водата с нея се поръсват 8 знамена-светини за българската армия, които се съхраняват във Военно-историческия музей. Едното е знамето, ушито през 1877 година от Стилияна Параскевова. То е първообразът на националния ни трибагреник. Освещава се и знамето на 1-ви конен полк - то е поръчано в Санкт Петербург и е пример за това, че има страни, в които бойно знаме е различно от националното. В основата на знамето е гербът на червено поле-щит и изправен коронован лъв.   Освещават се още знамената на 13-ти пехотен рилски полк, на 15-ти пехотен Ломски полк, на 23-ти пехотен Шипченски полк, на 24-ти пехотен Черноморски полк, на 25 пехотен Драгомански полк и на 30 пехотен Шейновски полк. Знамената са участвали и са били храбро пазени във войните - от Сръбско-българската до Втората световна война.", "date": "2018.05.06", "title": "Бойните знамена бяха тържествено осветени"}
{"url": "http://epicenter.bg/article/1800-voenni-i-52-boyni-mashini-minaha-po-zhaltite-paveta-v-Denya-na-hrabrostta--snimki--video-/153609/2/0", "text": "1800 военнослужещи и много техника дефилираха на площад „Княз Александър I” в София по време на тържествения парад за Деня на храбростта и празника на Българската армия - 6 май. През юли се навършват 140 години от създаването на БА.    Публиката видя 4 хеликоптера, 10 самолета, 52 бойни машини. По традиция над площада първо прелетя вертолетът Ми-17 с националното знаме.    Под аплодисментите на гости и граждани и под звуците на Гвардейския представителен духов оркестър преминаха знаменен взвод на Националната гвардейска част със знамената-светини и представителните блокове с бойните знамена на Военната академия \"Г. С. Раковски\", Националната гвардейска част, Националния военен университет \"Васил Левски\", Сухопътните войски, Военновъздушните сили, Военноморските сили, 68-ма бригада \"Специални сили\" и Мобилната комуникационно-информационна система, подчинена на Съвместното командване на силите. За първи път във военния парад на 6 май участва и представителен блок на Армията на Република Македония.   След представителните блокове на парада преминаха в различни формации самолети и вертолети, които са на въоръжение във вертолетната, транспортната, учебната, щурмовата и изтребителната военна авиация. Над площада прелетяха вертолети Ми-24 и АS-532 AL Cougar, военно-транспортен самолет C-27J Spartan, учебните самолети L-39ZA и \"Пилатус\" РС9М и бойните самолети Су-25 и МиГ-29.   Представени бяха и танк Т-72, 122-мм самоходна гаубица 2С1 - \"Гвоздика\", бойни машини на пехотата - БМП-1 и БМП-23, 120-мм самоходна минохвъргачка Б1-11 \"Сани\", бронетранспортьор /БТР/ 60ПБ, зенитно-ракетен комплекс \"Оса-AK\", 152-мм оръдие гаубица Д-20, реактивна система за залпов огън БМ-21 \"Град\", тактически ракетен комплекс \"Точка\", бронирани леки автомобили с повишена проходимост \"Мерцедес\" G 270, бронирана машина \"Хамър\", бойни бронирани колесни машини Commando seleсt и Guardian, пускови установки от зенитно-ракетен комплекс С-300 /SA-10/ и транспортно-зареждащи машини за зенитно-ракетни комплекси С-125 /SA-3/ и С-200 /SA-5/.   Сред присъствалите на парада бяха председателят на парламента Цвета Караянчева, вицепрезидентът Илияна Йотова, вицепремиерът и министър на отбраната Красимир Каракачанов, началникът на отбраната генерал Андрей Боцев, представители на политически партии, депутати, министри, висши военни, дипломати, ветерани.", "date": "2018.05.06", "title": "1800 военни и 52 бойни машини минаха по жълтите павета в Деня на храбростта (снимки, видео)"}
{"url": "http://epicenter.bg/article/Izbyagalite-zatvornitsi-sa-sred-zapodozrenite-za-obira-na-kazino-v--quot-Lyulin-quot-/153621/3/0", "text": "Избягалите от Софийския затвор рецидивисти Владимир Пелов и Радослав Колев са сред заподозрените бандити, които маскирани и въоръжени нахлуха в казино в столичния квартал \"Люлин, пребиха охранителя и си тръгнаха с плячка от 37 000 лева. Това е една от версиите, която разследва МВР, пише в. \"Уикенд\".   Въоръженият обир в \"Люлин\" стана на 2 май след полунощ, в момент, в който в казиното не е имало клиенти, а само персонал - охранител и две касиерки. Трима маскирани и въоръжени с пистолет, нож и отвертка нападатели нахлуха в игралната зала, нанесоха побой над бодигарда, заплашиха касиерките и си тръгнаха със сума от 37 000 лева.    Една от версиите, по която работят криминалисти, е, че обирът е дело на зрелищно избягалите от Софийския затвор в началото на април рецидивисти Владимир Пелов и Радослав Колев и неизвестен засега техен съучастник.   \"Работим по няколко версии, но една от основните е, че казиното е обрано от Владимир Пелов. Телосложенията на маскираните нападатели са идентични с тези на Пелов и другия избягал затворник - Радослав Колев. Освен това Пелов е специалист в сферата на въоръжените обири, той е участвал в над 15 подобни грабежи. Неговият почерк личи винаги - той не се задоволява само да открадне пари, а прилага физическо насилие над персонала\", коментира столичен криминалист пред изданието.", "date": "2018.05.06", "title": "Избягалите затворници са сред заподозрените за обира на казино в \"Люлин\"?"}
{"url": "http://epicenter.bg/article/Avtobus-se-zapali-na-magistrala--quot-Hemus-quot-/153625/3/0", "text": "Туристически автобус се запали на магистрала „Хемус”, на 5-ти км след изхода на София в посока Варна, предаде БГНЕС, като се позова на очевидец.   Директорът на Главна дирекция „Пожарна безопасност и защита на населението“ главен комисар Николай Николов посочи пред агенцията, че инцидентът е станал около 14:30 ч. Шофьорът на автобуса е загасил пожара, а водачи на преминаващи автомобили са му помогнали.   Няма пострадали хора.", "date": "2018.05.06", "title": "Автобус се запали на магистрала \"Хемус\""}
{"url": "http://epicenter.bg/article/Svilenski--Na-Borisov-shte-pozhelaya-po-chesto-da-idva-v-NS--da-chuva-opozitsiyata--ne-mu-mislim-loshoto/153627/11/34", "text": "Зависи от гледната точка. В един момент е може би радостно, докато си по-малък, след това става задължение и накрая преминава в отговорност, като станеш вече по-зрял човек. Отговорностите, които възлагат на тебе – близки, познати, семейство, хората. Името, което носиш, наистина задължава много и сме длъжни да го пазим. Не, имал съм вуйчо, който е починал преди аз да се родя и на него съм кръстен. Така е, не го отричам. Тука ще бъдат кратки отговорите. Не мисля, че е редно да се навлиза в личния живот, било то на който и да е! В случая – на президента и неговата съпруга. Затова, съвсем умишлено сте забелязали и Вие, не си позволявам да коментирам каквото и да било, по какъвто и да е повод. Така че всеки има право на собствен личен живот и аз отстоявам това правило, както предполагам и повечето колеги правят. Н ека не влизаме в такива лични въпроси. Не, няма нищо лошо, просто мисля, че не би трябвало това да е темата на разговора. Сигурно млад човек, когато се влюбва, сигурно обича достатъчно, за да се ожени, да има дете, семейство, така че е било в рамките на нормите, които позволява животът. Синът ми е студент в момента, втора година. Спортува, волейболист, и се развива по собствен път. Ами, мисля да! Нямам основание да бъда нещастлив. Доколкото животът дава тези предизвикателства, пред които сме поставени, мисля, че нормално, като за всеки един българин. Ами щастието е... Какво е щастието?! Първо – да можеш да помагаш на хората това, за което сме се отдали политиците. Ако можем да го постигаме по-често – сме по-щастливи. Ако обаче не се случва – вечер, като се прибера, съм и малко нещастен. За съжаление, в ситуацията, в която съм, като опозиционен народен представител, по-рядко ми се отдава това нещо, но въпреки всичко трябва да се радваме и на малките неща, които се случват и на малките радости, които ни споделят. Защото виждам, че голяма част от хубавите намерения, се опорочават, под формата на това, че са политически желания или политизиране на нещата и подминават ето така, защото са предложени от БСП, от партията, която... Ето днес, примерно, предложихме Закона за възрастните хора. Такъв закон в България няма. Възрастните хора го искат, те го очакват. В крайна сметка не беше приет само защото е предложен от БСП. В комисия, когато го гледахме, колегите: „Да, много е хубав; да, трябва да има закон; да, ще мислим по този.”. Обаче го отхвърлиха! С аргументите, че не са го внесли те, това е. Не, не го перифразирам! Влезте в стенограмата на Комисията за взаимодействие с гражданските организации. То беше, преди три-четири месеца го гледахме. Там всеки, който се изказа, каза, че законът е добър, законът е нужен, има нужда от някакви поправки, че е закъснял, че трябва да има такъв закон, обаче гласуват против! Защо? Можеше да бъде приет на първо четене, да се внесат поправки между първо и второ, да постигнем един консенсус, но просто, защото БСП го предлага, а не са се сетили те – идеята се опорочава. Няма логика, и аз като Вас се чудя! Огледалният ефект го изпитват всички български граждани, защото това се наслагва. Това наслагване на такива неприети законодателни инициативи започва да дава неувереност в който и да било, било то в управляващи, било то в опозиция. Съветът ми, наистина, към колегите, както и те искат да има повече съгласие – когато отхвърлят нещо, да го четат повече, да го видят, действително да изкарат мотиви, които ще бъдат приети от обществото, което трябва да разбере защо е отхвърлен даден законопроект, а не защото БСП го е внесла. Не, вижте, ние сме се явявали на тези избори с предизборна програма, в която сме заявили различни политики, по различни сектори. Единственият начин опозицията да защитава тези избиратели, които са я пратили в парламента, е тази програма да я превръща в законодателни инициативи. Може би някога не е времето или не е момента, в който ги внасяме, но в крайна сметка парламентът е динамичен орган, законодателен, и ние внасяме, защото знаем, че много време отстояват тези законопроекти в деловодството. Поради тази причина остават с впечатление, че те не са внесени навреме или пък преждевременно и затова така се случва. Слагаме и двамата ръка на сърцето, защото беше и конгресен документ на партията и ще видите, че във всичките предложения, които ние направихме с алтернативния бюджет и  бяха отхвърлени по време на гласуването на бюджета, след това премиерът Борисов ги изпълни, той изпълни нашия бюджет, той не изпълни бюджета на ГЕРБ, без да го актуализира! Говорим за парите за Зографския манастир, говорим за 15 000 000 за БАН – това бяха заложени пари в нашия. Говорим  за 100 000 000 за полицаите, говорим за парите за служителите в затворите – всичко това беше записано в нашия бюджет и не беше прието, с аргумента, че няма пари. В крайна сметка се видя, че с правителствено постановление – пари има! Тоест, защото се прави политика на инат! Да, но защо не беше прието, където му е мястото в българския парламент, при обсъждане? Точно така. Всичко бяхме казали – от събираемостта на тази прословута контрабанда, с която г-н Борисов се хвали навсякъде. Ето, парите ги има, нали така? Плащат се, взето е постановление, решено е и се изплащат. Значи ние сме били прави, значи сме знаели, че от тази контрабанда ще влязат тези пари и те да бъдат дадени за политики. Аз не знам парите, дали, са точно от контрабанда. Това ще го видим, когато дойде актуализацията на бюджета, защото няма как толкова пари да бъдат изхарчени, без да бъде направена актуализация и там ще видим от какво. Ако се окаже действително от контрабанда – разбира се, че ще получи своето признание. Дронът ли, не, не знам, какъвто се продава, дали е бил червен!? Чак такъв символ не сме търсили. Не, аз мисля, че за последните години – това е едно от най-силните мероприятия, не на БСП, а на хората. Най-силното активно действие на българските граждани, които показаха, че имат смелост да излязат на улицата и да заявят с ясен глас какво ги притеснява. Ами, Вие, видяхте, понеже винаги сме обвинявани, че на нашите протести има предимно възрастни хора, пенсионери... Този път обаче младите бяха доста повече. „Канал 3”, който предаваше пряко... И „Радио К2”, които предаваха пряко шествието, митинга – показаха колко млади хора има. Действително – студенти, учещи, работещи, за съжаление бедни! Всички те бедни – и работещите, и неработещите. Бяха еднакво бедни и затова беше този протест. Не мисля, че бяха малко. Мисля че 15 000 души... Добре, няма да споря – колкото кажете, толкова. Ще се съглася. Гледал съм ги. Аз участвам в протестите, в митингите на БСП, от повече от 20 години. Организирал съм, бил съм част от организаторите и мога да преценя все пак колко хора бяха. Действително, толкова много скоро не са били. Няма да споря, няма значение, и 1000 да с били, за мене бяха 15 000, но да кажем 1000. Важното е, че тези хора имаха смелостта да излязат, да извикат, да изкрещят! За съжаление, нямаше кой да ги чуе. Тези, които трябваше да ги чуят, се бяха скрили в едно министерство и от там даваха някаква пресконференция. Защо не излязоха пред хората? Защо трябваше да се крият и да чакат да стане 15 часа. Да излязат. Това, което го говориха там, нали, те искат да отговорят. Щяхме да им дадем думата. Да се качат на сцената и да ги кажат тези неща, за които говорят скрити. Не, ние, хората  щяха да ги освиркат. Ние нямаше да ги освиркаме. Ние щяхме да им съдействаме да се качат, за да бъдат освиркани. Така. Ами, отговорност…За позиция заместник-председател на парламентарна група, е отговорност. Да, действително ангажиментите, които имам като заместник-председател, са доста повече, отколкото като народен представител само, но в крайна сметка така е решила групата. Вижте, за един лидер дали се справя или не се справя – показват резултатите. С всичко друго влизаме в критериите на това – с какво точно не се е справил или с какво точно се е справил. Ще го видим на изборите. Аз мисля, че първи ще бъдат парламентарни избори. Това, което усещам, а мене усетът не ме е подлъгвал досега, г-н Борисов няма да издържи до европейските избори. Ще си тръгне доста по-рано. Най-малкото конфликтите, които имат вътре в коалицията – „Патриотите” помежду си, ГЕРБ с „Патриотите”, самият Борисов с парламентарната група. Да не забравяме колко... Георги Свиленски: Да не забравяме колко законопроекти... Не, не, не правя, казвам да не забравяме колко пъти парламентарната група гласува решения против волята на г-н Борисов. Най-малкото беше със санкциите... Ами, то това си е задължително, може би. Така да си го гласуват, защото няма как, той им е председател. Не може ние сутринта да искаме декларация по темата „Скрипал”, г-н Цветанов да я отхвърля категорично и да каже, че ние трябва да застанем на позицията – да бъдат отстранени руските дипломати и само след един час да получи звучен шамар от Министерски съвет, от който не знам, дали, още не му пищят ушите, с позицията на правителството. Да де, но г-н Цветанов мисля, че трябва да ги знае тези въпроси от по-висшата дипломация, защото все пак по-често ходи до... Разбира се, че на този натиск г-н Борисов беше подложен много жестоко от всички страни. Важното е, че той успя и чу в този момент, не знам докога, обаче, тъй като засега конвенцията е само оттеглена. Мисля, че Министерски съвет... Ние имаме ясна позиция и за еднополовите бракове, и за Истанбулската конвенция, на Националния съвет. Няма нужда да коментираме, с когото и каквото и да било.   Българската социалистическа партия е демократична партия. Решенията ги взема с гласуване и това се случва на национален съвет. Там колегите, с немалко мнозинство, решиха, че не могат да подкрепят, по този начин предложена, Истанбулската конвенция. Сигурно се случва, но пак казвам – това за мене е един доста голям разнобой между г-н Борисов, парламентарната група, г-н Цветанов. Това си е тяхна работа разбира се. Аз, за последните два месеца или три, чух доста неща... Не, няма нищо лошо, просто няма нищо вярно. Първото беше, че съм се устремил в поста на Корнелия Нинова. След това беше, че съм се устремил в поста на г-жа Фандъкова и сега в поста на г-н Станишев. Нищо вярно няма. Разбира се, животът е пред нас. Живот и здраве! Вътре в БСП не знам дали е обсъждано, тъй като аз нямам такава информация. По-скоро в медийното пространство върви такава информация. Неминуемо това довежда до някакви дискусии, може би, и вътре, и извън партията. Все още не. Това ще стане по надлежния ред, който изисква и нашият устав и партията. Вижте, за София най-важното е, първо, кандидатът за кмет да бъде припознат от повечето столичани, защото... Да, но 2003-та сме имали мнозинство. Е, да, ама сме имали най-голяма група съветници. Били сме конструктивна опозиция тогава. Това, че не сме имали кмет и че не сме имали мнозинство в Общински съвет, могат да го видят всички столичани в живота... Аз мисля, че не всички столичани са доволни от живота, който живеят в София, с нерешените проблеми. Като започнем от въздуха, чистотата на въздуха, минем през паркирането, градският транспорт, въпреки, че ще кажете – нови средства транспортни, нови трасета, метро, и стигнем до крайните квартали, където тези хора са зарязани, за тях никой не мисли. Инвестиция е само по Витошка. Елате в Люлин,  да видите за  какво става въпрос... Реалистичното е първо да представим една реалистична, както казвате Вие, програма, за която хората да повярват, че може да се случи, да повярват на тази програма. Да не бъде корумпиран, защото със случаите, които се виждаме в Столична община и в едно районно кметство, не ми се мисли какво е по другите райони... Имам предвид в район Младост. Район Младост е част от Столична община и един от 24-те района, за съжаление... Това казвам – няма как в един район да има, а в другите 23 да няма. Не искам обаче да хвърлям обвинения, не искам... Кое, корупцията? Ако има случаи – всичко ще извадим, няма да бъде спестено нищо. Нито на г-жа Фандъкова, нито на... До колкото имам информация – събира се такава информация, защото няма как да искаш да подобриш живота и статута на столичани и на гостите на София, без да ограничиш корупцията и да вкараш тези пари именно в бюджета на Столична община. На лидера на ГЕРБ ще му пожелая по-често да идва в българския парламент, за да чува по-често опозицията, защото ние не му мислим лошото. Ние мислим доброто на България, а то може да се случи, когато българският премиер, който и да бил той, чува българската опозиция и се коригира, когато трябва, по нейните желания! На Корнелия Нинова ще й пожелая просто да има сили, да удържи това, с което е заела, да промени България! Това не е малко, да имаш силите да промениш България, трябва доста подкрепа и доста компромиси, и доста сили, за да удържиш на всички тези неща.  Е, сега аз да казвам за една жена... Една жена, било то и председател, какво трябва да отстрани!? Мисля, че не е кавалерски. Аз също нямам предвид визуално. Казвам Ви политически. Така че... Вижте, след като е избрана от делегатите на конгреса, след като направи две победи или една победа и удвояване на резултата на народните представители, мисля, че това, което трябва да притежава като лидер, го притежава. Оттук нататък й пожелавам да надгражда, за да може тези 80 народни представители да станат 128.  ", "date": "2018.05.06", "title": "Свиленски: На Борисов ще пожелая по-често да идва в НС, да чува опозицията, не му мислим лошото"}
{"url": "http://epicenter.bg/article/Zemedelskiyat-ministar-yahna-elektricheski-avtomobil-Tesla-za-160-000-leva--snimki-/153611/2/0", "text": "Земеделският министър Румен Порожанов опроверга публикации в медиите, че е собственик на нов електромобил за 160 000 лева.   „Видях снимките, но искам категорично да заявя, че нямам нов електрически автомобил  Tesla”,  заяви той пред Епицентър.бг. Според него, на публикуваните в няколко медии фотографии се виждал човек с очила, който обаче не бил той. „Не знам защо са решили, че шофьорът съм аз. Само това мога да кажа по въпроса ви“, каза Румен Порожанов.   Преди дни в медиите се появиха публикации със снимки, според които министърът на земеделието си е купил нов електромобил  Tesla.  Цената на возилото била между 120 000 и 160 000 лева.", "date": "2018.05.06", "title": "Земеделският министър пред Епицентър.бг: Нямам електрически автомобил Tesla! (снимки)"}
{"url": "http://epicenter.bg/article/Frantsiya-skochi-na-Tramp--sled-kato-pogazi-pametta-na-zaginalite-pri-atentatite-prez-2015-a/153601/7/0", "text": "Франция изрази твърдо неодобрение към изявление на американския президент Доналд Тръмп, който използва атентатите през 2015 г. в Париж, за да защити правото да се носи оръжие.   „Франция изразява твърдото си неодобрение за думите на президента Тръмп за атентатите от 13 ноември 2015 г. и призова да се уважава паметта на жертвите“. Това заяви говорителката на министерството на външните работи Агнес фон дер Мюл.    По време на конференция на влиятелното американско оръжейно лоби NRA (Национална оръжейна асоциация) той разви теорията, че атентатите от 13 ноември 2015 г. в Париж биха имали по-малко жертви, ако хората носеха оръжие.    На 13 ноември 2015 г. 130 души загинаха, а мнозина бяха ранени в серия от атентати във френската столица, отговорност за които пое екстремистката организация „Ислямска държава“. Една от терористичните групи изби 90 души в концертната зала „Батаклан“.    „Те са били избити брутално от малка група терористи, които са имали оръжия. Те са стреляли спокойно и са ги убивали един по един. Бум, ела тук, бум ела тук, разказваше президентът, имитирайки с ръка джихадист с пистолет, стрелящ по жертвите си.    „Но ако някой служител или просто клиент имаше оръжие, или ако някой от вас беше там с оръжие, насочено в обратната посока, терористите щях а да избягат или щяха да бъдат обстреляни и това щеше да е друга история“, каза Тръмп, с което си навлече гнева на Франция.    „Свободното движение на оръжия в обществото не е бариера срещу терористичните атаки, напротив то може да улесни планирането им“, отвърна говорителката на „Ке д’Орсе“. „Франция се гордее, че е страна, където придобиването и притежанието на огнестрелно оръжие са стриктно регламентирани“, каза тя и добави, че „статистиките за жертви на огнестрелно оръжие не карат французите да преосмислят избора си“.", "date": "2018.05.06", "title": "Франция скочи на Тръмп, след като погази паметта на загиналите при атентатите през 2015-а"}
{"url": "http://epicenter.bg/article/Gimnastichkite-ni-specheliha-zlaten-medal-v-Ispaniya/153599/8/0", "text": "Българският ансамбъл по художествена гимнастика спечели многобоя на силния турнир в Гуадалахара (Испания), където участваха и най-сериозните му съперници - тимовете на Русия, Италия и Беларус.   Симона Дянкова, Елена Бинева, Мадлен Радуканова, Лаура Траатс и Стефани Кирякова събраха общ сбор от 43.800 точки за двете си композиции (с пет обръча в петък и с три топки и две въжета в събота вечерта). Втори са италианките с 39.750, а трети - рускините с 38,150. Днес са финалите на отделните съчетания.   След по-малко от месец, отново в Гуадалахара, е европейското първенство по художествена гимнастика (1-3 юни).", "date": "2018.05.06", "title": "Гимнастичките ни спечелиха златен медал в Испания"}
{"url": "http://epicenter.bg/article/Lekoviti-mesta-v-Troyanskiya-manastir--da-pateshestvash-iz-Aziya-s-5-leva-na-den--da-galish-pingvin/153574/10/0", "text": "Който е слушал Покана за пътуване, знае, че в рубриката Тайната България ви разказваме за кътчета от родината, които съществуват, но остават скрити за повечето от нас. Или притежават незнайни сили, за чието съществуване не узнаваме, дори когато ги посетим.    разкрива секретите на параклиса „Свети Георги” в Кремиковския манастир и за какви болежки е лековита енергийната мощ на Троянската обител.Най-вече за борът отпред, който помага на бездетни жени да заченат. Разбира се, най-важна е вярата, а ритуалът ако не помогне, няма да навреди – дамата трябва да спи няколко нощи върху нечетен брой житни зрънца, да се помоли на Богородица Троеручица в църквата, а после да хвърли житото в основата на дървото като ясно си представи как ще изглежда бъдещото й бебче.    В Покана за Пътуване получихме имейл, от който всеки приключенец би добил неукротим сърцетуп с лек намек за завист. Ето какво гласи той: „Пишем ви от  , двама пътешественици. През последните три години пропътувахме по земя Пътя на коприната, посетихме Папуа Нова Гвинея и Меланезия и достигнахме Южна Корея след 6 месеца мореплаване. Сега предстои да стартираме нов проект наречен:  .     Експедицията започва от Китай през месец май 2018 г. Готвим се да изминем един от теоретичните пътища на миграция на  прабългарите от Централна Азия до Европа. Проектът включва пътешествия и търсене на сведения за прабългарите в местни музеи, разговори и изследване на легенди и истории за миграциите им на териториите на Китай, Монголия, Южен Сибир, Казахстан, Киргизстан, Таджикистан, Узбекистан, Азербайджан, Грузия и Армения, преди да се завърнем в  България през Турция”, завършват мейла си Маги и Цветин.   Най-малко половината от изброените държави предизвиква неукротимото ми любопитство. Свързах се с пътешествениците и те обещаха когато докопат интернет да информират слушателите на Покана за пътуване за приключенията си.   Ако се питате с какви пари пътешестват тези двама неукротими авантюристи и кой им плаща да си чешат крастата, няма да повярвате за каква сума става дума. Те отсядат при диви племена, спят на палатка и тръгват по пътя на прабългарите с бюджет от 5 лева на ден.   Предполагам, че завистта и желанието за подражание у повече от вас рязко намаля. Да им пожелаем на добър час, а ако искате да видите как изглеждат,  хвърлете едно око на страницата на Покана за пътуване във Фейсбук или вижте видеото, което ни изпратиха, тук, на сайта на БНР.   На повечето от нас през лятото някак спонтанно ни се отваря път я към нашето Черноморие, я към гръцкото Беломорие. Е, ако случайно ви е писнало от плажове, узо и сиртаки, чуйте къде можете да отидете – хем да видите нещо различно, хем да обогатите историческата си култура и националната си гордост  .   Покана за пътуване е предаване за пътешественици, а кои са по-големи мечтатели от тях? Не се сещам. За да се аргументирам ще ви разкажа за три от моите реализирани мечти -     Общуването с всякаква живинка е балсам за душата на отявления зоофил, но има срещи, които остават гравирани в сърцето.  Слонското СПА, когато симпатичният гигант гребеше с хобота си вода от малко коритце и я изливаше върху мен, докато се крепях на гърба му. Приветливият гепард, чиито приятно грапав език се разхождаше от китката до рамото ми. Обаче  къде-къде по-незабравими са  сбъднатите ми  мечти! Тъкмо за тях ще ви разкажа…   Винаги съм искала да усетя какви  са на пипане антрацитните гръбчета на пингвините, когато  смешно се щурат с походка на почерпени диригенти  с фракове. Случи ми се. При това не сред ледената пустош на  Антарктида, а в …. лепкавата от жега Манила.   След като е поел максимална доза култура и история, къде да отиде човек, щом най-близките читави плажове са на 100 км от столицата на Филипините, а морето наоколо има химическия състав на ядрен отпадък? В „Оушън парк”, разбира се!   Спретната редичка от мераклии да общуват с пингвините чака търпеливо да се качи в нещо като мостик на подводница – кръгъл отвор, който излиза направо сред ледената обител.  Наоколо лъчезарните животинки  стоят с разперени като за прегръдка крилца и очакват поредната  порция риба, с която посетителите надлежно са се снабдили. Поемат я деликатно с човките си, но не се отдалечават, а дават възможност да им се порадвам, да ги погаля, че дори да ме клъвнат приятелски.   Очаквах кожата им да е гладка, а тя е грапава като жакард от закърнелите пера - къси, широки и близко разположени, които ги изолират от водата и ниските температури. Пингвините имат повече пера в сравнение с много от птиците, около 100 на квадратен инч.  Погалвам за последно любимците си,  избутана от нетърпеливи филипинчета, които напират за първи път да видят и пингвин, и лед.   Другият реализиран наяве сън от детството ми е плуването с делфини. Който е израснал с анимационния филм „Ум белият делфин” ще ме разбере.   В \"Долфин дискавъри\" на Ривиера Мая в Мексико осъзнах, че усмихнатите морски бозайници са само брънка от шеметната верига за забавления.   В басейна дресьорката Олимпия представя себе си и делфина Мадона. Приветливото животно минава като ласкав воал. Бременна е в 11-ия месец. Скоро ще ражда, морските бозайници носят 12 месеца.  Иначе е просто. При две ръце напред Мадона идва „да ви цунка” и задържа, докато фотографът и операторът не направят хубав кадър. Едната ръка пред гърдите, другата опъната встрани – делфинката ляга по гръб, вие я хващате за перките и яхвате корема й, а тя ви разхожда като шейна из басейна.   Към компанията се присъединява и делфинката Луиза за „двойно теглене” из басейна. Хващам ги за перките и се понасям… към дебрите на невъобразимия кеф! Накрая двете,  плувайки странично, ни махат за сбогом с перките си. Махаме и ние. Вече забравили, че е само дресура. За нас това е нова любов. Умните бозайници се отнасят към хората снизходително и дружелюбно както благ чичо към 5-годишния си племенник. И неусетно ни възпитават.   Не по-малко завладяващо е плуването с кон на Бахамите.   Безкрайна пясъчна ивица от ситен като сол (и почти толкова бял) пясък, тюркоазени води, облаци - вълма захарен памук…  Халф Муун Кей, един от 700-те Бахамски острова. Този, обаче, е собственост на круизна компания и е аранжиран специално за луксозните робинзоновци от корабите.   Ако нямате приключенски дух, задължително изгаряте под неумолимото карибско слънце. Ако имате - пак изгаряте, но след като сте плували в океана върху кон. Лъскав като къс кюмюр черният жребец се врязва в тюркоазената вода. Има нещо почти еротично в коктейла между вибриращ конски гръб (за плуването се язди без седло), искрящите талази и гъделичкащият таен страх. Разбира се, конете са толкова кротки, че дори и най-непросветният ездач успява да се задържи върху гърбовете им.   С непрекъснатия си нежен шепот в ухото на добичето се опитвам да компенсирам мижавите си умения. Враният жребец на име Спекюлейшън се втурва в галоп и се забавлява дори повече от мен. На дълбокото ме хвърля и аз се кикотя с нотка на истерия, повлечена от юздите като на водни ски. Оказва се трик, предназначен за тръпка на по-куражлиите туристи. Брей! Конете били и психолози.  ", "date": "2018.05.06", "title": "По пътя на прабългарите с пет лева на ден"}
{"url": "http://epicenter.bg/article/Alisa-v-stranata-na-chudesata-ozhivyava-v-ekskluzivna-vinena-selektsiya/153608/9/0", "text": "Със завладяващ готик спектакъл Мария Христева ще представи новата линия розе, бяло и червено вино на сцената на столичния Готъм Клу. Специален гост на събитието е Лудият Шаркар.   Идеята е вдъхновена от едноименния роман на Луис Карол и пресъздава усета на младият негосиант за виното, брандирането и цялостната концепция около представянето му на пазара.   В доминирания от мъже свят на виното, 27 годишната Мария Христева се впуска в приключението да  купува продукцията на малки производители и винарски изби. По този начин дава своя личен почерк в производството на вино и след това го предлага на пазара под собствена марка, подбирайки най-доброто от всеки винен регион.   „ ” – споделя Мария.   Запазила детския дух, тя винаги търси иновативен подход в представянето на всяка своя винена селекция.     В него тя ще разкрие духа на новите линии розе, бяло и червено вино, а декорите ще потопят гостите в автентичната атмосфера на любимата фентъзи приказка „Алиса в страната на чудесата”.  Автор на сценичното оформление е Мария Христева, а специален гост на събитието ще бъде Лудият Шапкар.    Хореографията на танците е дело на хореографката Констанция Терзиева, а танцьорите от Денс Студио Дежа Вю ще изпълнят сцената с приказни мотиви. За гостите са подготвени специални тематични шоколадови подаръци.  ", "date": "2018.05.06", "title": "Алиса в страната на чудесата оживява в ексклузивна винена селекция"}
{"url": "http://epicenter.bg/article/Shpikovano-agneshko-butche/153391/9/25", "text": "1 бр. агнешко бутче 1 бр. лимон 2 глави чесън 3 с.л. балсамов оцет сол, черен пипер, розмарин олио бира или вино   По бутчето се правят разрези за шпиковане. Посолява се и се поръсва с черен пипер.   Чесънът се обелва, намачква и шпикова по бутчето. Залива се обилно с прясно изцеден лимонов сок. След това се намазва и с балсамов оцет. Забождат се няколко стръкчета розмарин. Полива се обилно със зехтин и се завива във фолио.   Слага се в загрята фурна на 220 С. Когато агнешкото се запече се отвива фолиото и се налива малко бира или вино. Печенето продължава на 160 С.", "date": "2018.05.06", "title": "Шпиковано агнешко бутче"}
{"url": "http://epicenter.bg/article/Futbolist-na--Levski--se-podigra-zhestoko-s-deputat-ot-GERB--Kogato-sadiyata-e-yal-tvarde-mnogo-luk-/153619/8/0", "text": "Левият бек на „Левски\" Афонсо Фигейредо се подигра с един от водещите ни съдии Стефан Апостолов.   Фигейредо, който е под наем при \"сините\" от Рен, игра цял мач при победата на Левски с 3:2 над Ботев, на която рефер бе именно Апостолов.   Португалецът публикува снимка в социалните мрежи, на която съдията му изнася лекция, а надписът под фотоса е: \"Когато съдията е ял твърде много лук…\".   Стефан Апостолов е народен представител от ГЕРБ. Той е син на прочутия кмет на Симитли Апостол Апостолов.", "date": "2018.05.06", "title": "Футболист на „Левски“ се подигра жестоко с депутат от ГЕРБ: Когато съдията е ял твърде много лук…"}
{"url": "http://epicenter.bg/article/10-iztrebitelya-MiG-31-s-raketi--Kinzhal--sa-veche-na-boyno-dezhurstvo-v-Rusiya/153604/7/0", "text": "Руският зам.-министър на отбраната Юрий Борисов съобщи, че десет изтребителя-прехващачи МиГ-31 с хиперзвукови ракети „Кинжал“ за преодоляване на противоракетна отбрана са вече застъпили опитно-бойно дежурство и са готови за употреба, предава EADaily.   „МиГ-31 – носителят е самолетът, който е най-добре приспособен да изстреля тази ракета на нужната височина. Днес десет самолета стоят на опитно-бойно дежурство и са готови да бъдат използвани според ситуацията“, заяви Борисов. Известно е, че изтребителите с ракетен комплекс „Кинжал“ ще участват на парада на 9 май в Москва. За първи път за този тип оръжие съобщи на 1 март президентът на Русия Владимир Путин. По време на реч пред Федералното събрание той представи най-новите видове руско въоръжение, което няма аналог по света.   Малкият ракетен кораб „Ураган“, който е първият в серията „Каракут“ започва заводски изпитания на Ладожкото езеро. „Във водата се намира първият кораб от проекта 22800 „Ураган“, който ще започне ходови изпитания в акваторията на Ладожкото езеро на 15 май“, съобщи началникът на управлението по корабостроене на ВМФ на Русия контраадмирал Владимир Тряпичников.   На въоръжение в кораба влиза високоточно ракетно оръжие, съвременен артилерийски комплекс и силови установки руско производство.", "date": "2018.05.06", "title": "10 изтребителя МиГ-31 с ракети „Кинжал“ са вече на бойно дежурство в Русия"}
{"url": "http://epicenter.bg/article/Razkriha-kakva-tayna-kriyat-obuvkite-na-Kim-Chen-Un--toy-e-visok-edva-162-santimetra/153605/7/0", "text": "Журналисти от Южна Корея анализираха много внимателно външния вид на лидера на Северна Корея Ким Чен Ун, който пристигна за корейската среща на 27 април и изясниха реалния му ръст, съобщава The Washington Post. Независимо от важността на срещата между двете корейски държави, няколко южнокорейски медии се загрижиха за външния вид на севернокорейския лидер. Те внимателно са проучили снимките на Ким Чен Ун, като за целта са потърсили помощта на специалисти. Журналистите решили да разберат каква е истинската височина на президента на Северна Корея, защото в Южна Корея отдавна вървял слух, че Ким Чен Ун крие истинската си височина. С помощта на специалистите е установено, че на срещата си с Мун Дже Ин севернокорейският лидер е бил със специални стелки в обувките, за което говори неестествено високия наклон в предната част на обувките му. Това означава, че реалната му височина е 162,5 сантиметра, т.е. с 8 сантиметра по-малко от предполагаемото. От The Washington Post отбелязват, че всички изображения на Ким Чен Ун са били обработени от помощниците му и не са годни за анализ. Точните сведения за физическите характеристики на Ким Чен Ун могат да бъдат полезни на южнокорейските чиновници, които отговарят за разработването на политиката по отношение на Северна Корея. Ако например стане ясно, че той е тежко болен, това би предизвикало сериозни въпроси за неговия приемник и бъдещото управление на Северна Корея.", "date": "2018.05.06", "title": "Разкриха каква тайна крият обувките на Ким Чен Ун, той е висок едва 162 сантиметра"}
{"url": "http://epicenter.bg/article/SASht-otnovo-vaorazhavat-kyurdite-v-Siriya/153606/7/0", "text": "САЩ изпращат още военно оборудване на кюрдите в Сирия, предава руската информационна агенция Sputnik. Тези действия имали връзка с установяването на нови военни бази в Ал Хасака, както и в Деирез-Зор миналия месец.   САЩ са изпратили нов военен конвой за кюрдските бази в района Тал Бейдар между градовете Камишли и Тал Тамрв северозападната част на провинция Хасака според ливанската телевизия Ал Манар. Конвоят е включвал камиони, пълни с оръжие.   По-рано тази седмица Сирийските демократични сили – опозиционно формирование, са информирали Sputnik за увеличаващо се френско присъствие в района Манбидж. Според член на Военния съвет на манбидж около 50 френски войници са разположени в района и в момента върви подготовка за установяване на френска военна база там.   Друга арабска медия – Moraseloun news, съобщава, че армията на САЩ изгражда нова военна база в провинция Хасака.", "date": "2018.05.06", "title": "САЩ отново въоръжават кюрдите в Сирия"}
{"url": "http://epicenter.bg/article/Kralskoto-semeystvo-pokaza-parvi-snimki-na-prints-Lui/153607/7/0", "text": "Британското кралско семейство показа първи снимки на принц Луи.   Рожбата на принц Уилям и Кейт Мидълтън се появи на бял свят на 23 април. От двореца Кенсингтън показаха фотос на Луи Артър Чарлз, както е пълното име на бебето, на едва на 3 дни.   Втората снимка, показана от двореца Кенсингтън, пък е от 2 май и показва очарователна картина на загрижената принцеса Шарлот, която е прегърнала братчето си и го целува по челото.", "date": "2018.05.06", "title": "Кралското семейство показа първи снимки на принц Луи"}
{"url": "http://epicenter.bg/article/Germaniya-se-buntuva-sreshtu-SASht-v-NATO/153616/7/0", "text": "Списание „Шпигел“ разказва, че германските ВВС са напълно небоеспособни. НАТО не може да разчита на Бундесвера: на разположение на Германия са останали едва четири боеспособни изтребителя „Юрофайтър“.   Любопитна е самата формулировка: заради „новите сериозни проблеми“ авиацията на Германия не може да участва в „истински операции“ на източната граница на Алиаса.   Твърди се, че в 124-те „Юротайтър“-и на Бундесвера не работи системата за самозащита „Дас“, а Берлин, разбира се, не иска да рискува пилотите. С други думи Германия почти в прав текст говори, че няма намерение да воюва срещу Русия. Тренировъчни полети и учения – заповядайте. Воюване – без нас.   По-рано в германската преса се появиха свидетелства, че пилотите от Бундесвера се уволняват заради нежеланието да участват в агресивната кампания на НАТО против Русия. В последно време така са постъпили 5% от пилотите на изтребителите „Юрофайтър“.   Германските генерали, на свой ред, продължават да разказват, че уволненията на пилотите и неработоспособността на системите за защитата на изтребителите не се отразяват никак на боеспособността на Бундесвера. Пилотите не искат да воюват, изтребителите са неизправни, но ние както и преди сме боеспособни.   Общо взето се случи именно това, от което се страхуваха в северноатлантическия алианс – вътре в НАТО се случва разкол. Европейските страни отказват да участват в агресивните авантюри на САЩ. Въпреки това американското лоби в Европа все още е достатъчни силно, затова и трябва да се пристъпва внимателно срещу Вашингтон.   По всяка вероятност Германия планира постепенно да си връща суверенитета, едновременно с това придвижвайки проекта за независими от САЩ общоевропейски въоръжени сили. Колективният запад се разпада пред очите ни.  ", "date": "2018.05.06", "title": "Германия се бунтува срещу САЩ в НАТО"}
{"url": "http://epicenter.bg/article/Chetiri-partii-se-obediniha-v-moshten-sayuz-sreshtu-Erdogan/153618/7/51", "text": "Четири опозиционни партии се обединиха в съюз за изборите в Турция, съобщи ДПА. В коалицията влизат Народнорепубликанската партия, Добрата партия, Партията на щастието и Демократична партия.   Прокюрдската демократична партия на народите не е част от коалицията. Тя е втората най-голяма партия в страната. Народнорепубликанската партия е считана за най-сериозната опозиция на управляващата Партия на развитието и справедливостта.   ПРС вече се обедини с Партията на националистическото действие за предстоящите избори. При победа, те ще могат да въведат конституционните промени, уреждащи въвеждането на президентска република. Според опозицията това ще доведе до еднолично управление на президента Реджеп Ердоган.   Според управляващите новата коалиция ще доведе само до разногласия и липса на уважение в политиката. НРП вече издигна кандидатурата на Мухарем Индже за следващ президент на Турция. Очаква се Демократичната партия да подкрепи Мерал Акшенер. Изборите в страната ще се проведат на 24 юни.", "date": "2018.05.06", "title": "Четири партии се обединиха в мощен съюз срещу Ердоган"}
{"url": "http://epicenter.bg/article/Nevizhdan-potop-zalya-Ankara--navodneni-sa-nyakolko-kvartala/153620/7/51", "text": "Най-малко шестима души са ранени при катастрофално наводнение в Анкара, предаде Анадолската агенция.   Наводнени са няколко квартала на турската столица, особено критично е положението в община Мамак, където водата вчера влачеше паркирани автомобили и дори по-малки камиони.   Кметът на Анкара Мустафа Туна заяви, че подобно бедствие може да се случи само веднъж на 500 години. \"Това е пълна катастрофа. Имаме шестима ранени. Има сериозни щети, които се оценяват. Смята се, че над 100 превозни средства са били повредени. Това е безпрецедентна ситуация. Това е бедствие, което може да се случи веднъж на 500 години. Единствената ни утеха е, че няма жертви\", каза Туна.   Според турските медии потопът се излял буквално за минути - или по-точно за 12 минути.", "date": "2018.05.06", "title": "Невиждан потоп заля Анкара, наводнени са няколко квартала"}
{"url": "http://epicenter.bg/article/Redzhep-Erdogan--Izborite-shte-sa-osmanski-shamar-za-tezi--koito-iskat-da-razdelyat-Turtsiya/153626/7/0", "text": "Изборите на 24 юни ще бъдат „османски шамар“ за тези, които искат да разделят Турция, закани се президентът на Реджеп Ердоган в речта си на 100-хиляден митинг в Истанбул, предаде БНР. Той представи и манифеста на Партията на развитието и справедливостта на конгрес на истанбулската организация на партията.   \"С този наш манифест, ако такава е Божията воля, заедно ще разкрием бъдещето на президентската система.“ Страната не може да си позволи да губи нито секунда със старата система на управление, допълни Ердоган.   Според него Турция никога не се е отказвала от процеса на присъединяване към Евросъюза, въпреки нерешителността на съюза по въпроса. Турският лидер разкритикува отново двойните стандарти на Европа по отношение на Анкара.   Реджеп Ердоган изтъкна, че с политическата си, икономическа и военна мощ Турция се превръща в значим актьор в международните отношения. Той подчерта, че Турция е разбила на малки парчета „терористичния коридор“ в Сирия и заяви, че до момента са неутрализирани над 4400 „терористи“.   Справедливост и равенство са два от акцентите в партийния манифест. 12 милиона пенсионери ще получат по 1000 лири за празника Курбан Байрам малко преди изборите. Намаляване на инфлацията и на дефицита по текущата сметка обеща турският държавен глава. Той посочи, че изцяло е бил изплатен дългът към МВФ и че валутните резерви на турската Централна банка понастоящем са 114 млрд. Други цели са ускоряване на проекта за турски автомобил и производството на изцяло местни системи за наземна, въздушна и морска отбрана. В Анкара ще бъде обявен документ с постиженията на управлението от 2002 г. насам и ще бъдат очертани целите до 2023 г. – стогодишнината от основаването на Републиката.", "date": "2018.05.06", "title": "Реджеп Ердоган: Изборите ще са османски шамар за тези, които искат да разделят Турция"}
{"url": "http://epicenter.bg/article/Volen-Siderov-se-razvihri-na-barabanite-v-duet-s-Geri-Nikol--video-/153612/2/0", "text": "Уникално видео взриви социалната мрежа „Фейсбук“. Дует Гери-Никол и Волен Сидеров. Младата изпълнителка пее, а председателят на парламентарната група на \"Обединени патриоти\" е на барабаните.   Изпълнението се появи във Фейсбук и бързо се превърна в хит. Новосформираното дуо изпълнява вечния хит на  Guns N' Roses - Sweet Child O'Mine, което очевидно е непривично амплоа за певицата, станала известна, след като възпя \"яката дупара\". От своя страна лидерът на \"Атака\" не за пръв път показва умението си с палките, но кой да предположи, че ще влезе в тандем с 19-годишната изпълнителка.   От разпространените кадри не става ясно кога е заснето видеото. Очевидно е, че е заснето в столичен ресторант, привидно на частно парти. То се появи във фейсбук групата \"Исторически хумор\", а пък на 4 май се появи и първата съвместна снимка на Гери-Никол и Волен Сидеров.    ", "date": "2018.05.06", "title": "Волен Сидеров се развихри на барабаните в дует с Гери-Никол (видео)"}
{"url": "http://epicenter.bg/article/Tsvetan-Tsvetanov-v-Banite--Balgarite-shte-se-varnat-ot-chuzhbina/153613/2/48", "text": "Аз съм убеден, че българите ще се върнат от чужбина. България има висок икономически растеж, а когато сме единни ще можем да постигаме повече и ще може да осигуряваме повече възможности за професионална реализация на всеки наш сънародник. Това заяви по време на празника на община Баните и на минералната вода председателят на Парламентарната група на ГЕРБ и зам.-председател на партията Цветан Цветанов.   Той благодари на местните жители за тяхната търпимост, защото празникът на Баните за първи път не се провежда на площада, а пред санаториума. Причината за това е, че консорциумът, на който е възложено обновяването на центъра, не се справи в определените по договор срокове.   „Заставайки пред вас, имаме големи неудобства, че днешният празник го правим тук. Миналата година общината с две постановления на Министерския съвет получи 1 млн. лева, за да може Баните да привлича както инвеститори, така и гостите й да се чувстват прекрасно, идвайки тук“, посочи Цветанов. Той призова местната администрация, Общинския съвет, кмета и областния управител да бъдат взискателни към фирмите, които изпълняват възложените проекти.   „Забавянето на този проект днес ни отдалечи от доброто настроение. Днес ние трябваше да се гордеем от това, което държавата и общината прави за вас“, допълни Цветанов. Той подчерта, че Баните е приоритетна за правителството община, но е нужна координация между властите, за да се постигнат поставените цели.   „Вие сте невероятни, трудолюбиви хора и ангажиментът, който поемем пред вас, е че ще продължим да помагаме. Днешното ми присъствие тук е да засвидетелствам уважението си към вас, защото сте достойни, имате потенциал, имате качествените хора, които са чест не само за община Баните, а и за България“, допълни Цветан Цветанов.   По думите му доказателство за това са успехите на д-р Станимир Сираков, който днес бе обявен за почетен жител на Баните заради постигнатите от него огромни успехи в сферата на здравеопазването и който е носител на медицински „Оскар“.   Цветанов съобщи, че предстои скоро да бъде подписан договор между община Баните и ДФ „Земеделие“ за проект на стойност 5 млн. лв., предназначен за водопреносната мрежа. Той поздрави жителите и гостите на община Баните и с днешния празник на българската армия. Пожела единение, за да се постигнат успехите, които са така очаквани от всички. „Само ако сме обединени, може да преодоляваме абсолютно всичко. Нека всички политици общественици и всички жители да вървим ръка за ръка, за да постигнем просперитет. Вие винаги трябва да искате повече, а ние да се стремим да даваме повече, защото го заслужавате“, заяви още Цветанов.   На днешния празник в Баните дойдоха депутатите от ГЕРБ д-р Красимир Събев, Светослав Иванов, областният управител Недялко Славов и кметът на Смолян Николай Мелемов. ", "date": "2018.05.06", "title": "Цветан Цветанов в Баните: Българите ще се върнат от чужбина"}
{"url": "http://epicenter.bg/article/Borisov-v-Sveta-gora--Pravitelstvoto-shte-prodalzhava-da-podkrepya-Balgarskata-pravoslavna-tsarkva/153614/2/0", "text": "Министър-председателят Бойко Борисов приветства духовниците по случай храмовия празник на манастира „Св. вмчк. Георги Зограф” в Света гора. Той им пожела здраве, успех и да пазят българския дух и отбеляза, че правителството винаги е подкрепяло и ще продължава да подкрепя Българската православна църква. Борисов подчерта, че през вековете православната вяра е помагала най-много при преодоляването на тежките изпитания пред българите и посочи, че тя ни е съхранила като нация.   Премиерът участва в откриването на южното крило на манастира „Св. вмчк. Георги Зограф”, чийто ремонт беше подпомогнат от българското правителство. Крилото на манастира е изгоряло през 1976 г. и от тогава до сега не е имало възможност да се използва. Кабинетът отпусна 940 хил. лева през миналата година за пълното му възстановяване. Борисов каза, че се радва, че го приемат на такъв голям празник и е впечатлен от свършената работа по реставрацията, а духовниците благодариха на него и на правителството за отпуснатите средства.   Бойко Борисов и българската делегация проведоха и среща с духовното ръководство на Света гора в Карея. Протос Христофор поздрави премиера Борисов и подчерта, че е впечатлен от грижите, които кабинетът полага за Зографската света обител и от личните усилия на министър-председателя за възстановяването и изграждането на нови православни храмове.   Само за свързаните със Зографския манастир обекти правителството е подпомогнало със сумата от 120 хил. лева, заедно със Софийската митрополия, обновяването на източното крило на Германския манастир „Св. Иван Рилски\" - метох на „Св. вмчк. Георги Зограф” в Атон. За периода от 2009 г. до сега са били отпуснати 400 хил. лева за българското неделно училище в Солун, което е към манастира. В се обучават около 100 деца. Финансиран е и проект „Зографски дигитален архив” в СУ „Св. Климент Охридски” със 100 хил. лева за дигитализиране на паметниците на културата, съхранявани в манастира.   При посещението си в Атон министър-председателят беше заедно с министрите Владислав Горанов, Кирил Ананиев, Ивайло Московски, Николай Нанков и Боил Банов. Българската делегация беше придружавана от зам.-министъра на външните работи на Гърция Йоанис Аманитидис. Той предаде на българския премиер специални поздрави от министър-председателя Алексис Ципрас. Двамата подчертаха добрите приятелски връзки между българския и гръцкия народ и отличната съвместна работа за успеха на целия регион.   По-рано днес премиерът присъства на литургията и литийното шествие и заедно с министрите от делегацията подариха комплект свещници на манастира „Св. вмчк. Георги Зограф”.", "date": "2018.05.06", "title": "Борисов в Атон: Правителството ще продължава да подкрепя Българската православна църква (снимки)"}
{"url": "http://epicenter.bg/article/Korneliya-Ninova-chestiti-praznika-na-Balgarskata-armiya/153615/2/0", "text": "\"Честит празник на Българската армия! Уважение и почит към всички, избрали да служат в нея за Родината. Честит ден на храбростта. Нека имаме несломим български дух, защото той е най-големият пазител на страната ни\".   Това написа лидерът на БСП Корнелия Нинова в социалната мрежа \"Фейсбук\", съобщиха от пресцентъра на Националния съвет на БСП.    \"Честит празник на имениците. Свети Георги да ви закриля и да ви дава сили!\", пише още Нинова.", "date": "2018.05.06", "title": "Корнелия Нинова честити празника на Българската армия"}
{"url": "http://epicenter.bg/article/-Georgi-Bliznashki--Vsichki-mazhe-tryabva-da-minavat-voenna-sluzhba--video-/153617/2/0", "text": "Бившият служебен премиер Георги Близнашки се обяви за връщане на задължителната военна служба. Според него това може да стане, просто трябва да се проучи световният опит, за да се направи без сътресения. Близнашки заяви, че трябва младите да са мотивирани за бойна служба. \"Поне 6 месеца са необходими, за да придобият едно самочувствие, че могат да боравят с оръжието. Всички български мъже трябва да преминават, макар и ограничена във време, военна служба\", заяви бившият служебен премиер в студиото на \"България сутрин\".  Близнашки обаче подчерта, че трябва да има и професионални войници. Той беше категоричен, че трябва да имаме силна армия, а вкарването на военната служба трябва да стане без да предизвиква сътресения, като се проучи международния опит.  Близнашки дори попита: \"Какъв гражданин си, ако не си готов да защитиш родината си?\"", "date": "2018.05.06", "title": " Георги Близнашки: Всички мъже трябва да минават военна служба (видео)"}
{"url": "http://epicenter.bg/article/Radev-kam-polititsite-v-Sofiya-i-Skopie--Da-se-boryat-za-duha--a-ne-za-bukvata-na-dobrosasedstvoto/153622/2/0", "text": "За духа, а не за буквата на Договора за добросъседство – за това трябва да се борят политиците в България и Македония според президента Румен Радев. Той направи този коментар преди да замине за Ново село в западната ни съседка, където почете загиналите ни войници в Балканската, Междусъюзническата и Първата световна войни.   „Договорът за приятелство, добросъседство и сътрудничество между България и Република Македония отвори нова страница в нашата история и само от нас зависи какво ще запишем в нея. Пожелавам храброст на политиците и от двете страни на границата, да се борят за духа, а не за буквата на този договор”, заяви Радев пред журналисти.   Румен Радев беше категоричен, че пример за този нов дух в отношенията между двете ни държави е участието днес на военна рота на македонската армия в парада по случай Деня на храбростта и празника на Българската армия.   „Аз съм убеден, че общата ни хилядолетна история ще надделее над идеологическото противопоставяне, което беше злонамерено програмирано в нашите отношения през последните десетилетия. Дължим тези усилия на нашите предци“, посочи президентът Радев, цитиран от своя прессекретариат.   „В продължение на десетилетия бяхме свидетели как паметници и гробове на български офицери и войници извън пределите на днешна България, ставаха жертви на политически домогвания и бяха разрушавани, взривявани, изравнявани със земята и поругавани. Днес времената са други”, заяви след това в Ново село той.   Румен Радев подчерта, че България високо цени заявената готовност от страна на Македония за възстановяване и опазване на войнишките паметници, като нашата страна е готова да предостави материална и експертна подкрепа.   Македонският му колега Георге Иванов го посрещна в Ново село, но не взе участие в церемонията.   Президентът Румен Радев проведе неформална среща със своя колега президент на Република Македония Георге Иванов в Дойран.   Двамата проведоха неформална среща. На нея са били обсъдени различни аспекти на двустранните отношения, включително възможностите за насърчаване на икономическия обмен, туризма, образованието и контактите между хората, съобщиха от прессекретариата на държавния глава.   Българският държавен глава е потвърдил подкрепата на страната ни за европейската перспектива на Република Македония.", "date": "2018.05.06", "title": "Радев към политиците в София и Скопие: Да се борят за духа, а не за буквата на добросъседството"}
{"url": "http://epicenter.bg/article/Borisov-i-Tsipras-ochakvat-sreshtata-na-varha-v-Sofiya-da-dade-nova-energiya-za-razvitie-na-Balkanite/153623/2/0", "text": "Министър-председателят Бойко Борисов поздрави гръцкия премиер Алексис Ципрас за големия християнски празник Гергьовден, който се отбелязва с особена почит в двете страни. В телефонен разговор той му благодари за гостоприемството и вниманието, с което беше посрещнат при посещението си в Света гора, съобщиха от Правителствената информационна служба.   Алексис Ципрас каза, че високо цени личния ангажимент на Борисов и на българското правителство за ремонта на Зографския манастир. Той посочи, че това е жест, получил признанието на хилядите поклонници, посещаващи свещеното място.   Борисов и Ципрас обсъдиха и предстоящата Среща на върха в София. Гръцкият премиер подчерта, че както за българското, така и за гръцкото правителство стабилността, мирът и развитието на Балканите са основен приоритет. Той приветства поставянето от България в дневния ред на Европейския съюз на темата за бъдещето на страните от Западните Балкани и стабилността на континента. Ципрас подчерта също усилията на Борисов и на Българското председателство за фокусиране на вниманието на институциите за реализиране на проектите за свързаност в региона. Той посочи, че този приоритет на председателството работи за бъдещето на Европа.   По време на разговора Ципрас потвърди участието си в Срещата на върха на 17 май. Очакванията на двамата премиери са тя да даде нова енергия за развитие на региона.", "date": "2018.05.06", "title": "Борисов и Ципрас очакват срещата на върха в София да даде нова енергия за развитие на Балканите"}
