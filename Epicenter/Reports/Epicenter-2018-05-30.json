{"url": "http://epicenter.bg/article/Borisov-i-Putin--Turski-potok-shte-vliza-v-Balgariya/155622/2/0", "text": "Тръба от Турски поток да влиза в България и да получаваме количества руски природен газ, които да транспортираме към трети страни. За това се договориха премиерът Бойко Борисов и руският президент Владимир Путин, които проведоха двустранна среща в Москва.   Премиерът определи разговора си с руския държавен глава като прагматичен и полезен. Той посочи, че България запазва газоразпределителната си роля на Балканите. „Относно това дали ще има втора точка на вход на газ през Турски поток за България – това, което говорихме и което президентът Путин ни увери, е, че е разговарял вчера с турския президент и нямат нищо против тази входна точка да бъде на българска граница“, каза министър-председателят.   Борисов посочи, че количествата газ, които биха могли да идват към България от съществуващата газова връзка през Украйна и това, което се очаква през Турски поток, ще възлизат общо на около 34-35 млрд. куб. метра природен газ. „Това е сериозно количество, за което трябва да намерим формула да го разработим през европейския газоразпределителен център. И нашите колеги поеха ангажимент, заедно с Европейската комисия, да намерят приемлива формула“, посочи българският премиер.   Руският президент заяви, че въпросът за транспортирането на газ от Турски поток в Европа през България се разработва в практически план с Турция и България. „Въпросът за обемите на транзитния газ през България трябва да бъде обвързан с обема на доставките за цяла Европа“, каза Владимир Путин.   Президентът на Руската федерация посочи и че страната му е готова да се върне към проекта за строителство на АЕЦ „Белене“, а Борисов подчерта, че в момента България разполага с два реактора и с площадка на централата и иска проектът да работи на пазарен принцип, който да може да се издържа и да генерира не само печалба, но и сигурност. „След 10-15 години ще имаме необходимост от базова мощност. Всички са добре дошли на пазарен принцип“, подчерта Борисов в контекста на инвеститорския интерес към проекта.   Премиерът Борисов изрази надежда, че президентът Путин ще положи всички усилия за нормализирането на обстановката в Сирия и спирането на мигрантския натиск към Европа. „Ключовите думи, около които всички трябва да положат усилия са: мир, диалог и компромис“, каза още българският министър-председател.   Двамата отбелязаха и отличното сътрудничество между България и Русия в областта на културата, както и повишаването на стокообмена и ръста в броя на руските туристи у нас.", "date": "2018.05.30", "title": "Борисов и Путин: Турски поток ще влиза в България"}
{"url": "http://epicenter.bg/article/Predi-sreshtata-Borisov-Putin--Bez-ruski-gaz-habat--quot-Balkan-quot--ne-mozhe-da-funktsionira/155583/2/0", "text": "\"Без руски газ хъбът \"Балкан\" край Варна не може да функционира\". Това заяви шефът на \"Булгартрансгаз\" Владимир Малинов пред българските журналисти преди началото на срещата между премиера Борисов и президента Путин, която се очаква да започне днес към 14.30-15.00 часа в Кремъл. Това е и целта на визитата на българския премиер в Москва  - договарянето на 15,75 млрд.куб.м на година руски газ за хъба \"Балкан\".   Това е третата среща между Борисов и Путин.  През 2009-а те се срещнаха на 1 септември в Гданск, Полша по време на мероприятията за отбелязване на 70-та годишнина от началото на Втората световна война. А на 13 ноември 2010-.а Путин бе на работно посещение в София в качеството му на премиер.  От 2012-а досега двамата са провели шест телефонни разговора като последният е на 5 март 2018 година, когато е било договорено това посещение. Борисов носи подарък на Путин икона на Исус Христос Вседържател в Светогорски стил с покритие от 24-каратово злато. Направена е от монах от Света гора, който е работел по време на пост и молитва. Според традицията, това дава \"душа\" на иконата.   Разговорите няма да бъдат леки - това е настроението  в българската делегация. \"Ако не се скараме, може и да се договорим\" , заяви Борисов в самолета пред медиите. Документи между двете делегации няма да се подписват сега, договорките, ако се постигнат, ще бъдат на политическо ниво, а после ще се подготвят и конкретните документи.   От руска страна в разговорите ще участват още: Антон Силуанов - първи вицепремиер и министър на финансите, Денис Мантуров - министър на промишлеността и търговията, Александър Новак - министър на енергетиката, Владимир Медински - министър на културата, Александър  Грушко - зам. министър на външните работи, отговарящ за Европа, Юрий Ушаков - помощник на президента, Александър Сафонов - председател на агенцията по туризма. Към тях ще се присъединят и шефовете на \"Газпром\" и на \"Лукойл\" Алексей Милер и Вагит Алекперов. И за България, и за Русия е ясно, че ключав фактор за реализацията на газоразпределителния хъб \"Балкан\" край Варна са доставките на руски природен газ по нови трасета. Това се подкрепя както от факта, че Русия е най-големият производител на природен газ в Европа, така и от планираните от Русия нови мащабни газопроекти, в т.ч. с възможността за нови входове към ЕС на българо-турската граница и вход от Черно море близо до Варна.    Концепцията за изграждане на газов хъб \"Балкан\" е включена в списъка с проекти от \"Общ интерес на Европейската комисия\" от 18 ноември 2015 година. През май беше подписано споразумение за безвъзмездно финансиране на Предпроектното проучвани за проекта газов хъб \"Балкан\" в рамките на 920 500 евро, което е 50% от общата стойност на проекта.   На 15 март 2018 година \"Булгартрансгаз\" ЕАД и избраният изпълнител консорциум ДЗЗД \" АФРИКА-ЕМГ Конселт\" подписаха договор за изготвяне на Предпроектно проучване за газов хъб \"Балкан\" на стойност 2 327 437, 70 лв.без ДДС.  Предпроектното проучване ще приключи през втората половина на 2018 година. Създаването на газов хъб цели чрез изграждане на необходимата газопреносна инфраструктура да се свържат пазарите на природен газ на страните-членки в региона: България, Гърция, Румъния, Хърватия, Словения и през тях на страните-членки от Централно  и Западна Европа, както и на държавите от Енергийната общност: Сърбия, Македония, Босна и Херцеговина, като по този начин допринес за постигането на основните приоритети на европейската енергийна политика.   По проект в Хъба трябва да постъпват количества природен газ от различни източници: руски природен газ през нови морски газопровода и по действащото към момента трасе, природен газ, добиван в шелфа на Черно море - българския от блоковете \"Хан Аспарух\", \"Кубрат\", \"Терес\" и румънския пиронена газ от от източници отхЮжния газов коридор - Каспийския регион, Близък изток и Източно Средиземноморие и LNG от терминалите в Гърция и Турция.   \"Без руски газ обаче газов хъб \"Балкан\" не може да проработи\", подчерта шефът на \"Булгартрансгаз\" ЕАД Владимир Малинов, който е член на делегацията.  Целта на разговорите с Путин е да договорим 15.75 млрд. куб.м руски газ за Хъба, който да продаваме, а не да транзитираме, както към този момент са вижданията на руснаците.   През последните години търговско-икономическите отношения с Русия бележат ръст, но са далеч от възможностите на двете страни.  През 2017 година стокообменът е нараснал с 41% спрямо 2016-а и възлиза на 4,286 млрд.щ.д. Делът на Русия във външно-търговския стокообмен на България обаче е едва 6.7%, в т.ч. 2.7% от износа и 10.3% от вноса. Българският износ за Русия в рамките на миналата година е на стойност 811 млн.щ.д., което е ръст от 87%, като най-голям е износът на медикаменти, хладилници, полипатии др. Вносът на руски стоки в България е в рамките на 3.475 млрд.щ.д., което ръст от 34%. Над 85% от него се формира от минерални продукти и горива, а останалата маст се състои от суровини, материали и изделия на машиностроенето. По данни на БНБ към декември 2017 година обемът на руските инвестиции в България възлиза на 1.9696 млрд. евро, което представлява само 4% от всички инвестиции у нас. В ранг листата на чуждестранни инвеститори Русия заема 7-о място за периода 1996-2017 година. Наблюдава се срив в аграрните търговски взаимоотношения между Русия и България в последните години.  През 2017 г. аграрният стокообмен между двете страни възлиза на скромните 52,4 млн.щ.д., което е с 12,4% по-малко спрямо 2016-а.  Експортът на селскостопански стоки се е свил за м.г. с 13.5% и е в рамките на 42,3 млн.щ.д.  При вноса от Русия се отчита по-слабо понижение - със 7,4% , до 10,2 млн. щ.д. главно поради по-малките доставки на слънчоглед. Така в рамките на 2017-търговското салдо на България е в размер на 32,2 млн.щ.д., което е с 15,2% под нивото от преходната година. Вносът на аграрни стоки от Русия бележи спад от 33.1%, основно поради липсата на доставки на слънчоглед.  В листата на българския износ за Русия са предимно тютюнът и препаратите, използвани за храна на животни, следвани от вина, какаови продукти, преработени плодове.   Очаквайте подробности  ", "date": "2018.05.30", "title": "Преди срещата Борисов - Путин:  Без руски газ хъбът \"Балкан\" не може да функционира!"}
{"url": "http://epicenter.bg/article/Borisov-pred-Medvedev--Nie-i-Evropa-sme-mnogo-potarpevshi-ot-migrantskata-valna/155592/2/0", "text": "Министър-председателят Бойко Борисов и премиерът на Руската федерация Дмитрий Медведев обсъдиха задълбочаването на търговско-икономическото сътрудничество, както и в сферата на енергетиката, туризма и транспорта, съобщиха от Правителствената информационна служба.   Дмитрий Медведев подчерта, че в последните години партньорството между двете страни се активизира. „Сега можем да обсъдим отделни параметри от нашето търговско-икономическо сътрудничество“, каза още руският премиер.   Българският премиер посочи, че приоритетните теми в отношенията между България и Русия остават борбата с тероризма и сигурността, икономиката, туризмът и енергетиката. „Светът действително е едно много тежко място с неспирните конфликти“, допълни Бойко Борисов.   \"Ще се радвам да обсъдим икономическите отношения, туризма, борбата с тероризма, енергийните проекти и други неща, с които може да си помагаме. Светът е много тежко място в момента. Разчитам на срещата с президента Путин да си поговорим и за Сирия, защото Европа и ние сме потърпевши от миграционната вълна\", допълни още Борисов.   В началото на разговора председателят на руското правителство отбеляза, че в последно време контактите между двете страни „са се активизирали много съществено“. „Днес вие ще имате голяма среща с президента на нашата страна (Владимир Путин), а сега ние бихме могли да обсъдим отделни параметри от нашето търговско икономическо сътрудничество и някои други актуални въпроси за нашите страни“, отбеляза Медведев.  Той още един път приветства българския премиер в руската столица. „Времето в Москва е прекрасно, което винаги предразполага (към диалог)“, забеляза руският премиер.  На свой ред, министър-председателят на България потвърди, че ще се радва „да се възползва от възможността да обсъди и темата за нашите икономически отношения, туризма и въпросите, свързани с борбата с тероризма, както и енергийните проекти в сферите, в които бихме могли да помогнем едни на други и всички останали въпроси, които вие смятате за уместни“.  „Благодаря за прекрасното време... Благодаря на вашия екип, министрите, господин Алекперов (президентът на „Лукойл“, който взе участие в разговора) за възможността да се срещна с вас“, добави Борисов.  В срещата от руска страна взеха участие и министъра на промишлеността и търговията и съпредседател от руска страна на двустранната междуправителствена комисия с България по икономическото и научно-техническото сътрудничество Денис Мантуров, министърът на енергетиката Александър Новак, министърът на икономическото развитие Максим Орешкин, заместник-министърът на Александър Грушко, президентът на „Лукойл“ Вагит Алекперов и други.   От българска страна в срещата участваха вицепремиерът Томислав Дончев, министърът на енергетиката и съпредседател от България в междуправителствената комисия с Русия Теменужка Петкова, министърът на културата Боил Банов, министърът на финансите Владислав Горанов, министърът на туризма Николина Ангелкова и други.", "date": "2018.05.30", "title": "Борисов пред Медведев: Ние и Европа сме много потърпевши от мигрантската вълна (видео)"}
{"url": "http://epicenter.bg/article/Zapochna-sreshtata-Borisov---Putin-v-Kremal/155598/2/0", "text": "Точно в 15.15 часа в Кремъл започна срещата между премиера Борисов и руския президент Владимир Путин. Тя се провежда в представителния президентски кабинет пред известната бяла камина. Срещата продължи един час и 40 минути, като в предварителната програма нейното времетраене бе само един час. След нея започна официалният обяд, даван от Путин за Борисов.   В началото на срещата руският президент изрази надежда, че визитата на българския премиер Бойко Борисов ще създаде благоприятни условия за развитието на отношенията между двете страни.  \"Много се радвам, че след  дълго прекъсване дойдохте при нас, отговорихте на нашата покана\", заяви Путин в първите минути.    \"Наскоро се срещнах с президента Радев. Надявам се, че вашата визита, нашата среща, преговорите с правителството ще създадат благоприятни условия за развитието на отношенията\", добави руският президент. Путрин отбеляза, че очаква в разговорите да се засегнат въпроси за взаимодействие по най-различни направления, включителното икономиката, политически контакти, в сферата на културата и хуманитарната област.  Путин припомни, че наскоро двете страни са отбелязали Дните на славянската писменост и култура, както и 140 години от Освобождението на България от османско иго. Президентът подчерта, че това са обединяващи фактори между двете страни.  На свой ред премиерът Бойко Борисов отбеляза, че се надява по време на преговорите  да бъдат обсъдени въпросите на двустранното сътрудничество в икономиката, развитието на инфраструктурата, да обсъдят борбата с тероризма и сътрудничеството в сферите на туризма и културата.   \"Благодаря за поканата да посетим Кремъл и да обсъдим теми от различен характер\", бяха първите думи на българския премиер в отговор на приветствията на Путин и след като двамата се прегърнаха пред камерите на медиите.   Българският министър-председател отбеляза, че това е третата среща помежду им и посочи, че сега двете страни могат да си сътрудничат и по темата „Западни Балкани“. Той запозна Владимир Путин с приоритетите по време на председателството на Съвета на ЕС и по-конкретно с изграждането на проекти за инфраструктурна, транспортна и дигитална свързаност в региона. „Русия винаги е имала своето влияние в Европа и затова е добре да знаете какви проекти правим. В сферата на сигурността и борбата с тероризма работим много добре с вашите служби\"   Борисов посочи, че усилията трябва да бъдат насочени основно към превенция на тероризма - чрез борба с радикализацията и с насилствения екстремизъм. Накрая на приветствените думи Борисов пожела на руския си колега успешно провеждане на Световното първенство по футбол, и подчерта, че по време на провеждането му \"Москва ще стане столица на света\". Борисов не пропусна да благодари на руския президент, че по телефона са имали възможност да обменят мисли по различни теми.   По време на двустранната среща от българската делегация присъстваха заместник министър-председателят Томислав Дончев и министърът на енергетиката Теменужка Петков, а от руска - външнополитическият помощник на президента Юрий Ушаков, министърът на промишлеността и търговията Денис Мантуров и зам.-министърът на външните работи Александър Грушко.  В 16.55 започна  официалният обяд, даван от руския президент в чест на българския министър-председател Бойко Борисов. На него присъстват заместник министър-председателят Томислав Дончев, министърът на финансите Владислав Горанов, министърът на културата Боил Банов, министърът на енергетиката Теменужка Петкова и министърът на туризма Николина Ангелкова.   От руска страна са  първият вицепремиер и министър на финансите, зам.-министърът на външните работи, министрите на промишлеността и търговията, на енергетиката, на културата, както и ръководителят на Федералната агенция по туризъм, председателят на Управителния съвет на „Газпром“ Милер и президентът на „Лукойл“ Алекперов.   В раздадените за руските журналисти материали в Пресцентъра на Кремъл се казва, че днешната среща е уговорена в телефонен разговор на 5 март 2018 година между Борисов и Путин с участието и на външния  министър на РФ Сергей Лавров, в хода на който българският премиер е благодарил на руския народ за Освобождението на България от османско иго.    Очаквайте подробности  ", "date": "2018.05.30", "title": "Путин към Борисов: Много се радвам, че след дълго прекъсване приехте поканата и дойдохте при нас  "}
{"url": "http://epicenter.bg/article/Vizhte-SNIMKI-ot-sreshtata-na-Borisov-s-Putin/155600/2/0", "text": "Започна срещата между премиерът Бойко Борисов и руският президент Владимир Путин.   Очаква се двамата да обсъдят по-нататъшното сътрудничество между България и Русия в областта на икономиката, енергетиката и туризма, както и актуални международни въпроси.   Благодаря за поканата да посетим Кремъл и да обсъдим теми от взаимен интерес, заяви Бойко Борисов влизайки на разговорите.   \"Радвам се, че след дълга пауза приехте нашата покана. Наскоро се срещнахме с президента Румен Радев. Надявам се нашата среща сега да създаде добри условия за развитие на отношенията ни\", бяха първите думи на Владимир Путин към Борисов.   Заедно с премиера ни в руската столица са вицепремиерът Томислав Дончев и министрите на финансите - Владислав Горанов, на енергетиката - Теменужка Петкова, на туризма - Николина Ангелкова, на културата - Боил Банов, както и изпълнителният директор и член на УС на \"Булгартрансгаз\" ЕАД Владимир Малинов.", "date": "2018.05.30", "title": "Вижте СНИМКИ от срещата на Борисов с Путин"}
{"url": "http://epicenter.bg/article/Predsedatelyat-na-SOS--Haosat-v-rayonnata-administratsiya-na--Mladost-e-nevaobrazim/155601/2/0", "text": "Хаосът, сътворен от кметския екип в район \"Младост\" не само продължава, но се задълбочава. Това каза председателят на Столичния общински съвет Елен Герджиков пред журналисти във връзка със случая „Младост“, предаде агенция „Фокус“.   \"Ситуацията е тревожна. Тотален безпорядък, сътворен след каскада от административни актове, които се създавани на най-вероятни места и по най-невероятни пътища стигат до кметството в район „Младост“.   Тъкмо, за да си изясним тази ситуация и да видим как Общинският съвет може да влезе в ролята си, за да предотврати административния вакум и безпорядъка в района и да продължат да се реализират проектите, най-вече общинските на територията на „Младост“, инициирах днес един разширен правен съвет, на който присъстваха всички членове на председателския съвет, различни общински съветници, представители на администрацията на Столична община, на Министерство на правосъдието, на Министерство на труда и социалната политика, на Инспекцията по труда, на НСОРБ. Имаше и водещи специалисти по административно и трудово право“, каза Герджиков.   По думите му съветът е продължил дълго време и е имало задълбочена дискусия и разглеждане на целия документооборот.   каза още Герджиков.   „Според закона Общинските съвети имат право да избират сред действащите заместник-кметове. Тук отново се връщаме в хаоса, с който започнах, защото ние нямахме към този момент пълната информация какви действия са предприети и кои кметове наистина легално към момента са заместници“, заяви председателят на СОС.   По думите му Столичният общински съвет трябва да се намеси. Той уточни, че досегашният временно изпълняващ длъжността кмет на „Младост“ Владимир Клисуров е назначил със заповед Петър Кърджилов, който е пиар на района за заместник-кмет. Според Герджиков тази заповед има своите недостатъци, но така или иначе изразява волята на Клисуров.   „Както вие знаете, че г-жа Иванчева е посочила неведнъж г-н Кърджилов за заместник-кмет и за претендент, човекът, който те смятат, че трябва да бъде титуляр и да изпълнява функцията за временно изпълняващ длъжността кмет на район „Младост“, каза председателят на СОС. Той поясни, че по време на правния съвет е помолил двамата присъстващи представители на района Кърждилов и Клисуров до края на работния ден да му изпратят списък с действащите заместник-кметове в район „Младост“, легитимно назначени заедно с документите.   „Очаквам до 17.30 ч., когато успея, да получа този списък, след което ще предложа на Общинският съвет от този списък да бъде избран временно изпълняващ длъжността кмет на район „Младост“, каза Герджиков.   По думите му хаосът в районната администрация е невъобразим. „Нямам представа дали е сътворен само и единствено от некомпетентност или има някаква друга цел. Подобно нещо хората, които присъстваха на правния съвет, казаха, че не са виждали. Това наистина е прецедент в административното право и в местното самоуправление в България“, каза председателят на СОС.   допълни още Герджиков.   По думите му, ако списъкът със заместник-кметовете на район „Младост“, който трябва да изготвят Владимир Клисуров и Петър Кърджилов се окаже празен, законът не казва какво се прави. „В момента ситуацията е в ръцете на г-н Клисуров, той не трябва да опразва списъка“, каза Герджиков.   Той обърна внимание, че избори в района могат да се проведат само и единствено, ако Общинската избирателна комисия на база на съдебно решение отстрани от длъжност Десислава Иванчева.   \"Това, което съдът ще се произнася утре е искането на прокуратурата за временно отстраняване от длъжност, а не за прекратяване на правомощията\", допълни председателят на СОС. Попитан дали, ако утре съдът временно отстрани Десислава Иванчева от длъжност, Герджиков заяви: „Няма значение какво е решението на съда, тъй като е ясно, че тя от момента, в който е в ареста обективно не може да изпълнява задълженията си“. По думите му работата в района не е само да се ходи по медиите и да се издават разрешения за строителство.   „Ние сме показали, че за нас волята на законно избраният мажоритарно избран кмет е от значение. Личното ми мнение, че би трябвало да се съобразим с тази воля ,но не мога да го кажа предварително дали това ще стане“, каза Герджиков.   Той поясни, че отново има липса на съгласуване на работата на съответните разрешителни и актове, които трябва да се издадат на районно ниво, което ще забави обществени проекти. „В момента говорим за инвестиционната програма на „Топлофикация“, а това е важно да се реализира в рамките на летния сезон. Надявам се, че това след утрешния ни избор на временно изпълняващ длъжността кмет, ситуацията ще се нормализира“, каза Герджиков.   Във връзка с молба, изпратена от района за мораториум на строителството в „Младост“, Герджкиов поясни, че има такова нещо и е разпределено на комисиите в Общинския съвет. „Въпросното предложение преповтаря искането за референдум, което беше разгледано от Общинския съвет, беше отхвърлено със съответните мотиви. Нищо ново няма в предложението на Владимир Клисуров“, допълни Герджиков. Той поясни, че най-вероятно утре ще бъде свикан извънреден председателски съвет. ", "date": "2018.05.30", "title": "Председателят на СОС: Хаосът в районната администрация на „Младост“е невъобразим"}
{"url": "http://epicenter.bg/article/Zhelyo-Boychev--Parite--dadeni-za-bokluka-na-Sofiya-gonyat-miliard-/155604/2/0", "text": "\"Столична община замисля и четвърта фаза за управление на отпадъците, тъй като те са много добри в усвояването на средства\". Това каза заместник-председателят на ПГ на „БСП за България“ Жельо Бойчев по време на кръгла маса на тема „Има ли София интегрирана система за управление на отпадъците?“, организирана от Дискусионен клуб „Политика 21“ към БСП – София. „350 млн. лв. за може би най-скъпата инсталация за механично и биологично третиране, която не работи ефективно, в същото време и за инсталация за зелени отпадъци – 47 млн. Дотук сме похарчили над 400 млн. лв. В момента се предлага да се похарчат още 300 млн. лв. за третата фаза. Твърдя, че такъв тип скъпо съоръжение към цена на тон третиран отпадък, няма”, коментира Бойчев.   По думите му всичките съоръжения за управление на отпадъците, изградени досега, плюс проекта за RDF инсталацията, ще стигнат 1 млрд. лв. в София. „Думата е ефективност, която трябва да се гони в тези дейности. Това го няма в София“, допълни заместник-председателят на ПГ на „БСП за България“. Той обърна внимание, че всички тези големи и неефективни разходи ще отидат в таксата битови отпадъци на столичани. „Сметосъбираме, извозваме боклука до гара „Яна“, която е на 20 км, маханично-биологично третираме една част, друга депонираме там и след това RDF-a обратно ще го връщаме в София. Затова, от управленска гледна точка, има само една дума и тя е- глупост“, заяви Бойчев.  ", "date": "2018.05.30", "title": "Жельо Бойчев: Парите за боклука на София гонят милиард!"}
{"url": "http://epicenter.bg/article/Radev-posreshtna-mladezhi-v-neravnostoyno-polozhenie--Skapi-abiturienti--urotsite-prodalzhavat-/155605/2/0", "text": "Инициативата „Подкрепи една мечта“ вече предлага на младежите в неравностойно положение и професионални обучения с браншови организации. Това каза президентът Румен Радев, който заедно със съпругата си беше домакин на традиционния абитуриентски бал за младежи в неравностойно положение, част от инициативата на държавния глава „Подкрепи една мечта“, предаде репортер на Агенция „Фокус“.  „Изключително съм радостен да видя Гербова зала толкова красива, млада и усмихната. Вълнувам се, че съм домакин на 107 абитуриенти. Това е важен момент от вашия живот, скъпи абитуриенти – ставате зрели хора, но знайте, че уроците и ученето продължават, затова ви пожелавам да бъдете любопитни, отговорни към себе си и околните, да бъдете смели към мечтите си. Знайте, че изпитанията пред вас тепърва започват и в тях сили и увереност ще ви дават вашите възпитатели, наставници, учители – не ги забравяйте, защото тяхното присъствие ще ви крепи оттук нататък“, каза още президентът Радев. Държавният глава изказа благодарности на министъра на труда и социалната политика Бисер Петков, на всички от неговото министерство и на всички, които подкрепят инициативата „Подари една мечта“. „Знам, че много от вас, скъпи абитуриенти, имат амбицията да придобият висше образование, затова знайте, че инициативата има финансова подкрепа – еднократна финансова стипендия. А по инициатива на моята съпруга от тази година „Подари една мечта“ предлага на младежите и професионални обучения с браншови организации. Пожелавам ви оттук нататък да работите много, така че вашите мечти да се сбъдват!“, заяви президентът.", "date": "2018.05.30", "title": "Румен Радев към абитуриенти: Ставате зрели хора, но знайте - уроците продължават!"}
{"url": "http://epicenter.bg/article/Bageri-v--quot-Stolipinovo-quot--butat-nezakonni-postroyki/155545/3/0", "text": "В \"Столипиново\" започна поредната акция по събаряне на незаконни постройки. Багерите събориха незаконна къща, в която се е настанил баща с три деца, както и 10 павильона, съобщи bTV.   Кметът на района Николай Чунчуков посочи, че незаконното строителство е от няколко години и с махането на къщата ще се контролира по-лесно строителството на нови постройки. Те имат регистрация на друг адрес и където са регистрирали би трябвало да отидат да живеят, каза той.   Той призова всеки, който иска да осъществява търговска дейност да отиде в регламентираните търговски обекти на общинските терени и да си плащат таксите към община Пловдив.", "date": "2018.05.30", "title": "Багери в \"Столипиново\" бутат незаконни постройки"}
{"url": "http://epicenter.bg/article/Rumen-Porozhanov--Minimalnite-standarti-za-hranite-shte-sa-gotovi-do-mesets-i-polovina/155546/4/0", "text": "До месец и половина ще бъдат изготвени минималните стандарти за храните, които ще гарантират по-добро качество на продуктите. Това стана ясно от думите на земеделския министър Румен Порожанов в предаването „Тази сутрин“ по bTV.   Министерството на земеделието и храните подготвя въвеждането на задължителни стандарти за основните храни като мярка срещу двойния стандарт. Новите норми ще определят например минималното съдържание на месо в колбасите и на мляко в сиренето и кашкавала.   Покрай темата за двойния стандарт на храните направихме анализ на законодателството, свързано с качеството на храните. Той показа, че само при месните продукти нямаме изисквания, които да определят минимални съдържания на определено количество месо или други параметри. От миналата седмица, съвместно с месопреработвателите, производителите на месо, други асоциации, започнахме работа по създаването именно на подобни стандарти, каза Порожанов. Той добави, че е анализирано и законодателството в други държави, което също е ново – от преди няколко години. Трябва да заложим минималните изисквания, както за кренвиршите да имат не по-малко от 75% месно съдържание, на различните видове наденица, други месни продукти, добави той. „Това нещо ще го разработим, трябва, разбира се, да го съгласуваме с ЕК, тъй като има такава процедура, и да го въведем по най-бързия начин“, каза министърът.   Според него продуктите, които няма да отговарят на новите стандарти, ще трябва да са отделени на друга витрина. Подобно нещо ще бъде въведено и за млечните продукти след месец и контролът ще е много сериозен, увери той. По темата с двойния стандарт Порожанов каза още, че води разговори с големите вериги с идеята да се подпише меморандум за отстраняване на различията още преди европейските директиви.   Помолен да коментира протеста на розопроизводителите, той посочи, че проблемът тази година е възникнал по няколко направления – заради по-топлото време цъфтежът и розоберът са били съсредоточени само в няколко дни, което пък е затруднило изкупуването от дестилериите; от друга страна има много нерегистрирани производители без договори, които, при свръхпроизводство, е нормално да останат встрани от изкупуването; отделно добрите предишни години са създали прекалено високи очаквания за печалби у производителите. До месец ще има законопроект за розата, съобщи още министърът. Той беше категоричен, че българският земеделски производител няма да е ощетен от новия евробюджет.   Според него българската администрация се е справила прекрасно с председателството на Съвета на ЕС. Така той отговори на думите на президента, че „има разминаване между фанфарния тон и реалните резултати“. Дадохме ново лице на България – че не сме едни от тези, които се изказват на заседанията, а от онези, които могат да водят процесите и да ги завършват успешно, каза Порожанов. Ако има някаква война между управляващите, президента и Народното събрание, тя е повече в политически нотки и аспекти, каза той в отговор на въпрос. Министърът посочи, че не смята за съдържателна критиката на лидера на БСП Корнелия Нинова, че лидерите на ЕС у нас не са били нахранени с продукти двоен стандарт. Темата не трябва да я преекспонираме до безкрайност, посочи той.    ", "date": "2018.05.30", "title": "Румен Порожанов: Минималните стандарти за храните ще са готови до месец и половина"}
{"url": "http://epicenter.bg/article/-Nezavisimaya-gazeta--Sofiya-iska-da-se-reabilitira-v-ochite-na-Moskva-/155578/11/0", "text": "На силно разклатените отношения между Москва и София може да им бъде даден нов тласък. Президентът на България Румен Радев не успя да постои в Русия, но премиерът Бойко Борисов отлетя в сряда за Москва за среща с лидера на Кремъл Владимир Путин, пише руският вестник „Независимая газета“, цитиран от Агенция \"Фокус\".  Съгласно думите на Радев, „в последните седмици българското правителство излезе от летаргията по отношение на Русия“. Доказателство за това стана отказът на София да изгони руските дипломати заради случая „Скрипал“. Причината – недостатъчно доказателства за участието на Москва в отравянето на бившия офицер от Главното разузнавателно управление (ГРУ).  А много години София едва ли не изпреварваше антируските инициативи на Запада и се показваше като надежден партньор на Запада. Достатъчно е да се припомни, че тя развали три важни съвместни проекти с Русия – газопровода Бургас-Алескандруполис, АЕЦ „Белене“ и „Южен поток“, чрез който не само щеше да бъде доставян природен газ директно до България, но и пари за София от транзита за Балканите и Италия. Стигна се дори дотам, че в България оскверняваха паметници на руски и съветски войници.  И ето новият поврат в двустранните отношения. Путин оцени визитата на Радев като „добър сигнал за възобновяване на пълноформатните руско-български отношения“ след повече то десетилетие на прекъсване.  Един от основните резултати от тази визита стана изказаната от Радев идея за възобновяване на проекта за строителство на газопровод през Черно море – вярно, в нова конфигурация, който държавният глава на страната нарече „Български поток“. Радев припомни, че като цяло въпросът за сигурността за енергийните доставки за България и ЕС като цяло са изключително важни, напомняйки, че Русия по-рано е била стратегически партньор в снабдяването с природен газ, петрол и ядрено гориво.  Но президентът на България има единствено представителни функции, отговаря преди всичко за външнополитическата дейност и има слабо влияние върху взимането на ключови икономически решения – това е прерогатив на Народното събрание. Така че преговорите Радев-Путин бяха по-скоро сондаж за позицията на Москва по въпроса за възобновяване на сътрудничеството в енергийната сфера, направен в навечерието на визитата на Бойко Борисов.  Така че газовата тема отново зазвуча на най-високо държавно ниво. И инициативата на България да се върне към идеята за газопровода се подкрепя в Брюксел от самите официални лица на Европейския съюз, които само преди четири години предупредиха за пагубния характер на монополизма, визирайки Русия, и посочиха нарушения на споразуменията в рамките на Третия енергиен пакет.  Източник от българската делегация поясни за изданието, че рязката промяна в позицията на София и Брюксел е свързана с опасенията по повод непредсказуемото поведение на Турция. От верен стратегически съюзник на Запада и форпост на НАТО в Близкия Изток тя се превърна в изнудвач на ЕС във връзка с мигрантската криза. Напълно вероятно е Анкара в отговор на възможни санкции на Запада да блокира доставките на газ от Русия за Европа по „Турски поток“. Ето защо в София са уверени, че на Европа й е необходим газопровод през територията на България, която също мечтае да се превърне в газов хъб.  Любопитно е какъв отговор ще даде Русия на предложението на България. Взела поука от горчивия опит, изглежда Москва трябва да действа прагматично и да изиска от правителството на България и ЕС „железни“ гаранции, че строителството на газопровода няма да бъде спряно.  ", "date": "2018.05.30", "title": "„Независимая газета“: София иска да се реабилитира в очите на Москва "}
{"url": "http://epicenter.bg/article/Stefan-Dimitrov-predstavi--Sanyat-na-Pilat--pred-klasnata-si/155623/6/0", "text": "Световната премиера на симфоничното произведение „Сънят на Пилат” от Стефан Димитров завърши възторг, изправил на крака публиката в зала „България”, която ръкопляскаше неуморно и настояваше за „бис”.   Маестра Любка Биаджони не устоя на настойчивите аплаузи и оркестърът й „София Симфоникс” изпълни отново валса, от който дори непосветените в историята на написването на „Сънят на Пилат”, разбират, че е вдъхновен от „Майстора и Маргарита” на Булгаков. Мелодията кара слушателят да си представи как Маргарита отива на бал к широко разтворени от очакване очи.   Стефан Димитров с усмивка благодари на Булгаков, който го е вдъхновил преди 40 г.  за симфоничната творба, чиято написване му отнело четири години. Той нареди руския писател редом със спомоществувателите – фондация „Ценности”, без която  „Сънят на Пилат” не би видял бял свят, Национален фонд „Култура”, BEGExpo, ДКС, Legal mediator.   За щастие на меломаните, концертът бе безплатен, тъй като се реализира и с финансовата подкрепа на Културна програма на българското председателство на Съвета на Европейския съюз 2018.     На първия ред в препълнената зала „България” творбата изслуша класната на Стефан Димитров – Елка Карастоянова, дъщеря на големия български композитор Асен Карастоянов, със съпруга си Евгени Аврамов – професор по хармония. Авторът й целуна ръка и я помоли да се изправи и да приеме поздравите на публиката.   Изключително развълнуваната Любка Биаджони се просълзи, когато благодари на Господ, че й е дал възможност да дирижира „Сънят на Пилат”. Стефан Димитров пък призна пред приятели, че под палката й произведението му е придобило по-плътно и дори неподозирано дълбоко звучене.       В публиката изпъкваха приятелите на композитора и на съпругата му Богдана Карадочева – Васил Найденов с Ивайло Манолов, поетесите Миряна Башева и Маргарита Петкова, по чиито стихове са едни от най-хубавите му песни, Кристина и Михаил Белчеви, Аня Пенчева, Васил Петров, Александър Петров, Кристина Димитрова и Агент Тенев, колеги от БНТ, Нова телевизия и БНР – медиите, в които Стефан Димитров е оставил следа като началник. Както и много съмишленици от романтичния период на СДС.   , публикуван в социалните мрежи, е толкова сочен и точен, че е задължително да бъде цитиран без съкращения: „Концертът снощи в зала “България” бе знак, че чудеса се случват не само по Коледа.   Композиторът Стефан Димитров изкачи връх много по-висок от хималайските първенци, само той си знае с какви стъпки се е борил цели четири години с напълно различна музикална стилистика, даже трудно смилаема за третираната с чалга публика. Още от първото изпълнение се чу, ясно прозвуча, че симфоничната творба “Сънят на Пилат” е от музикалния ранг на “Лешникотрошачката”, хармонията се родее не само с Чайковски, а и с Шостакович.   Лиричните сцени са толкова нежно изваяни, че оставят усещането за дантела, за кадифе, за нежност и неслучайно мотивите им носят посланието, че любовта е по-силна от смъртта. Ами валсът в третото действие! Успехът на Стефан Димитров е споделен, може би нямаше да го разберем без оркестрацията, без оркестрантите и особено без диригентката - без блясъка на маестра Биаджони! Колко различен и класически беше валсът, и как да повярваш, че е рожба на същия автор, който ни караше да крещим до прегракване в предишния, уж “Последен валс”? Затова твърдя, че Димитров изкачи напълно различен осемхилядник в музиката и даде пример как времето, историята и епохите се пречупват и кристализират в необикновено различни симфонии и площадни химни.   Благодарение на фондация “Ценности” и на Антонина Стоянова препълнената до втори балкон зала “България” събра заедно непримиримите някога крила и фракции на СДС. Президентът Петър Стоянов, Филип Димитров, Елена и Иван Костови, Валентин Василев, Юлий Павлов, Стефан Тафров, Вили Лилков, Асен Агов, д-р Димитър Игнатов...   Толкова персонаж от “Раковски” 134 имаше на концерта, че се изкушавам от сравнението с третото действие в “Сънят на Пилат”, където пред смаяната Маргарита, царицата на среднощния бал, изскачат скелети от камината, бивши принцове и персонажи от отминали времена, танцуват вихрено и целуват Маргарита по коляното, а на сутринта всички изчезват, заедно с Воланд, пометени от бурята. С изключение на прочутия син митинг, проточил се от Орлов мост до Плиска, не си спомням друго историческо събитие, което да е задържало за два часа заедно почти всички някогашни “сини лъвове” и почти цялата Синя идея. Чудеса стават не само по Коледа!”.   Бившият министър на културата Вежди Рашидов и настоящият лидер на Атака Волен Сидеров дойдоха на премиерата заедно със съпругите си. Адвокат Тодор Батков, Симона Такова от Legal Mediator и още цяла плеяда юристи представиха правното лоби.   Гайдарят на Петър Янев и почетният консул на България в Конго Теодора Игнатова изненадаха Антонина Стоянова с букет от 101 червени рози за премиерата.   Празникът за душата завърши с чаша вино за приятели от изба „Златен Рожен”.", "date": "2018.05.30", "title": "Стефан Димитров представи „Сънят на Пилат” пред класната си"}
{"url": "http://epicenter.bg/article/Obshta-stachka-v-Gartsiya-sreshtu-merkite-za-ikonomii/155532/7/0", "text": "Обща стачка, придружена с демонстрации срещу мерките за икономии в Гърция, ще предизвика днес нарушения в графика на транспорта, особено на въздушния транспорт, съобщава АФП, цитирана от Новини.бг.   Стачката се организира на фона на предстоящото връщане на страната през август на финансовите пазари след приключване на третата спасителна програма със заеми от ЕС и МВФ, предоставени в замяна на строги мерки за икономии, безпрецедентни в еврозоната.   Този епилог на кризата, започнала през 2010 г., обаче само частично ще разхлаби строгите изисквания за икономии, тъй като след приключване на програмата страната ще остане под засилено наблюдение. Под лозунга \"Стига вече, стоп на жертвите на работещите\" синдикатите, включително двата главни синдиката на Гърция Общата конфедерация на труда /ГСЕЕ/ и Федерацията на държавните служители /АДЕДИ/, възнамеряват да протестират срещу предвиденото прилагане през 2019 г. и 2020 г. на нови съкращения на пенсиите и нови увеличения на данъци. Стачката ще парализира напълно в началото на туристическия сезон морския трафик и ще доведе до отмяна и препрограмиране на въздушни полети заради спиране на работата на авиодиспечерите между 10.00 и 13.00 часа. Ще бъде спрян и влакът между центъра на Атина и летището, а градският транспорт няма да се движи в началото и в края на деня. Предвидени са синдикални шествия по обяд в Атина и в големите градове. Синдикатът на журналистите също се присъединява към стачката, в резултат на което гърците ще бъдат лишени от информационни бюлетини по телевизията и радиото, а новинарските сайтове ще работят със забавено темпо.    ", "date": "2018.05.30", "title": "Обща стачка в Гърция срещу мерките за икономии"}
{"url": "http://epicenter.bg/article/Kakvo-da-vidish-v-Parizh--Pitay-Grigor-Dimitrov--/155553/8/18", "text": "Париж! Градът на любовта! Айфеловата кула, \"Шанз-Елизе\" и... Григор Димитров.   Оказва се, че добре запознат с най-красивите места във френската столица е роденият в Хасково тенисист. Докато се подготвя за участието си във втория кръг на \"Ролан Гарос\", Григор разкри къде би завел свои приятел в града-домакин на турнира.   \"Първо Айфеловата кула през нощта, след това разходка по \"Шанз-Елизе\". После задължително трябва да минеш с кола от там. Кварталът \"Монмартър\" - там има много ресторанти, на които съм голям фен. Познавам добре Париж!\", похвали се Гришо.  \r\n \r\n \r\n \r\n Той обаче не се сети, че френският химн е \"Марсилезата\" и не пожела да изимитира френски акцент, той като парижани ще му се обидят. За Димитров днес предстои втория мач от турнира от големия шлем \"Ролан Гарос\". За първи път в кариерата си той ще се изправи срещу американеца Джаред Доналдсън. Очаква се срещата да започне около 14:00 ч. българско време.", "date": "2018.05.30", "title": "Какво да видиш в Париж? Питай Григор Димитров! (Видео)"}
{"url": "http://epicenter.bg/article/Nay-golemiyat-gaf-na-kralskata-svatba-Megan-Markal-i-Uolis-Simpsan-se-vozyat-v-edin-i-sasht-Rolls-Royce-/155549/10/100", "text": "Интересът, който най-тържественото събитие в кралския двор този месец предизвика из медийното пространство по целия свят, надмина прогнозите и очакванията на всички експерти от обществения живот.   Почти не остана неотразена подробност или необсъдена тема около кралската сватба на принц Хари и Меган Маркъл.   Орловото око на познавачи и историци не пропусна да улови и още един любопитен детайл около венчавката на по-малкия син на Даяна и бившата американска актриса, като веднага го класира към сектора с гафовете на кралските сватби.    на замъка Уиндзор – мястото, където Маркъл и Хари се врекоха във вечна вярност. По информация на шофьора това е същият автомобил, в който през 1972 г. се е возила Уолис Симпсън на път за погребението на съпруга си – абдикиралият от британския престол Едуард VIII.   За тези, които не знаят, ще кажем, че Уолис е разведената американка (асоциацията с Меган Маркъл е повече от красноречива), която пленява сърцето на тогавашния истински престолонаследник Едуард VIII. Въпреки отчаяните опити на двамата любовта им да бъде приета от кралското семейство, това така и не се случва. Убеден, че цялото Обединено кралство не струва толкова, колкото любовта на една жена, на 10 декември 1936 г., 11 месеца, след като се е възкачил на трона, Едуард VIII абдикира, отказвайки се официално от короната. След него на престола се възкачва именно Джорд VI – бащата на Елизабет II.   Въпреки т.нар. гаф обаче, сме по-склонни да простим на избора за автомобил, поради факта, че появата на този много специален Rolls-Royce символизира приобщаването към кралското семейство. Нека да припомним, че Phantom IV е традиция, последно спазена от Кейт Мидълтън през 2011 г. на сватбата й с принц Уилиам.   Всъщност, този Phantom IV е една от 18-те коли, които компанията е произвела от 1950 до 1956 г. Да, точно така – 18 бройки. Естествено, единствените хора, които са имали правото да ги притежават, са били кралското семейство и други важни личности на висок пост в английското управление.  Източник: woman.bg", "date": "2018.05.30", "title": "Най-големият гаф на кралската сватба:Меган Маркъл и Уолис Симпсън се возят в един и същ Rolls-Royce "}
{"url": "http://epicenter.bg/article/Proletni-kartofi-sas-zalivka/155607/9/93", "text": "1.5 кг картофи  4 бр. яйца  1 глава лук  1 бр. домат  200 г колбас  200 г сирене  копър  шарена сол  400 г кисело мляко Картофите се обелват и нарязват на едро. След това се сваряват. В голяма купа се смесват лука, колбаса и домата. Добавят се 200 гр. кисело мляко, 2 бр. яйца, надробено сирене, черен пипер и шарена сол. Вече готовата смес се добавя към изцедените картофи и се разбърква.   Всичко се изсипва внимателно в намазнена тавичка.   След като картофите се запекат, се поливат със заливка от яйца, кисело мляко и подправки. Пече се до зачервяване. По желание могат да се добавят резенчета домати.", "date": "2018.05.30", "title": "Пролетни картофи със заливка"}
{"url": "http://epicenter.bg/article/200-gosti-otpraznuvali-svatbata-na-Megan-i-Hari-na--quot-tayno-parti-quot-/155572/10/99", "text": "Британското издание The Times съобщи какво точно се е случило на партито след сватбата на принц Хари и актрисата Меган Маркъл. Около 200 гости са се събрали в имението Фрогмор Хаус, разположено на километър от двореца Уиндзор. На влизане всички поканени са били помолени да оставят мобилните си телефони.   Сред присъстващите имало роднини и познати на младоженците. Не липсвали и известни личности.   Гостите похапнали печено пиле с лук и градински чай и танцували на музиката на известния британски актьор, изпълнител и продуцент Идрис Елба.   Чарли ван Страубензее, който е приятел на младоженеца, разказал как в училище Хари хвърлил на покрива любимата му плюшена мишка. И не пропуснал да се пошегува с цвета на косата му: „Нека погледнем истината в очите: той е риж. Хари много години отказваше да го признае. Когато беше по-малък, ненавиждаше другите хора, които бяха рижи”.   Очевидци твърдят, че принц Уилям разказал пред гостите и неприлична шега за мокри долни гащи.   Британският комик Джеймс Кордън се явил пред гостите в костюм на крал Хенри VIII, управлявал Англия в началото на XVI век . „Нямам никаква идея как трябва да си облечен за кралска сватба. Наложи се да проуча етикета и да намеря този костюм”, пояснил той. Накрая изпял своя песен, посветена на младоженците.   Меган Маркъл пък се превърнала в първата младоженка в историята на британското кралско семейство, държала реч на собствената си сватба. Тя благодарила на кралицата за топлия прием, а на принца на Уелс – за това, че на церемонията по бракосъчетанието е заел мястото на родния й баща, който, по думите й, не е могъл да присъства заради проблеми със здравето.   Източник: blitz.bg", "date": "2018.05.30", "title": "200 гости отпразнували сватбата на Меган и Хари на \"тайно парти\""}
{"url": "http://epicenter.bg/article/Boyko-Borisov-nosi-na-Putin-ikona/155541/2/0", "text": "Премиерът Бойко Борисов отново ще подари на президента на Руската Федерация Владимир Путин подарък със символика. Припомняме ви, че през 2010 година на срещата му в София с Владимир Владимирович той му подари кученце, което е символ на вярната дружба, храбростта и мъжествеността. Знаете, че премиерът ни е истински любител на четириногите. Винаги обаче той се уповава на Бог, ходи редовно на църква и се моли преди всички важни събития за него и партията му. Затова днес Борисов носи на Путин икона. На нея е изографисан Исус Христос Вседържител. Тя е дело на Зографски монах, който е бил дни наред на пост и молитва, за да може да й предаде силата на духа, предаде репортер на Novini.bg.      ", "date": "2018.05.30", "title": "Бойко Борисов носи на Путин икона"}
{"url": "http://epicenter.bg/article/-Falstart-za-letnite-remonti-na--Toplofikatsiya-Sofiya/155550/2/0", "text": "Летните ремонти на \"Топлофикация\" в столицата започват с фалстарт. Вместо през юни, част от източните квартали ще бъдат отложени за по-късно, а пък в \"Младост\" все още не се знае кога ще се ремонтира, макар че и те бяха планирани за месец юни. От дружеството поискаха 4% увеличаване на парното и топлата вода от 1 юли, но КЕВР ще им разреши да вдигнат цените само с 1%.   В студиото на \"Денят започва\" на БНТ инж. Боян Паунов, директор на дирекция \"Експлоатация\" в \"Топлофикация София\" обясни, че профилактиката, която са решили да извършат тази година, се състои от обследване на водопроводи, подмяна на трасета и ремонти в топлоизточниците. Тя ще се извърши през летните месеци. Всички дейности са съгласувани със Столична община.   В община \"Младост\" са възникнали административни проблеми тази година - \"Топлофикация\" не е получила разрешение за строеж. Това налага промяна в графиците. Ремонтите, които трябваше да започнат на 19 юни в източните квартали, се отлагат за периода 3-20 юли. Най-дългият период, в който някои абонати ще останат без вода, е 9 дни, каза Паунов. Има обаче и определен брой абонатни станции, които ще бъдат без топлоподаване и срокът там е около 20 дни.  ", "date": "2018.05.30", "title": " Фалстарт за летните ремонти на “Топлофикация”-София"}
{"url": "http://epicenter.bg/article/Borisov-katsna-v-Moskva--predstoi-sreshta-s-Medvedev-predi-razgovora-s-Putin-/155558/2/0", "text": "Българската правителствена делегация, водена от премиера Бойко Борисов, кацна в Москва. В момента се провежда срещата с руския премиер Дмитрий Медведев, предстои разговор и с президента Владимир Путин.   Премиерът Борисов написа във Фейсбук:     От руска страна в срещата участват министърът на търговията и съпредседател на двустранната комисия по икономическо и научно-техническо сътрудничество Денис Мантуров, министърът на енергетиката Александър Новак, министърът на икономическото развитие Орешкин, заместник-министърът на външните работи Александър Грушко, президентът на \"Лукойл\" Вагит Алекперов и др.     От българска страна участват петима министри - вицепремиерът Томислав Дончев, финансовият министър Владислав Горанов, министърът на енергетиката Теменужка Петкова, министърът на културата Боил Банов и министърът на туризма Николина Ангелкова, както и изпълнителният директор и член на УС на \"Булгартрансгаз\" ЕАД Владимир Малинов.    След това ще има изявления.    Към 14.30-15.00 се очаква да започне срещата с Путин. Предвидено е да е с продължителност един час. Води се на четири очи, но ще присъстват част от министрите - Томислав Дончев и Теменужка Петкова. Българският премиер и руският президент ще обсъдят по-нататъшното сътрудничество между България и Русия в областта на икономиката, енергетиката и туризма, както и актуални международни въпроси, е официалното съобщение. След това ще има обяд с пленарно заседание с цялата делегация.  Към 16-17 ч. се очаква брифинг. Вечерта е срещата на премиера с българската общноств Москва, която ще се проведе в посолството.  При посещението на Борисов в Русия не се предвижда да се подписват документи. Разговорите ще бъдат политически и ако се разберат, след това ще се готвят споразумения. Това е първата визита на Борисов в Москва, въпреки че е вече трети мандат премиер на България.  В първия му мандат отношенията с Москва бяха „приватизирани“ от президента Първанов, а във втория бяха „замразени“ от президента Плевнелиев.  Посещението на Борисов идва седмица след като в Сочи българският президент Румен Радев за първи път бе приет от руския си колега. Това бе и първият диалог на високо ниво след смразените българо-руски отношения в последните 5-6 години.   Очаквайте подробности", "date": "2018.05.30", "title": "Борисов кацна в Москва, започна срещата с руския му колега Дмитрий Медведев (видео, снимки)"}
{"url": "http://epicenter.bg/article/Kamen-Plochev-oproverga-informatsiyata--che-e-podal-ostavka/155567/2/0", "text": "Управителят на Националната здравноосигурителна каса /НЗОК/ проф. Камен Плочев е информирал Надзорния съвет, че заради продължително заболяване все още не може да изпълнява задълженията си.   Пред \"Хоризонт\" самият Плочев съобщи, че не е подавал оставка.   От НЗОК потвърдиха, че писмото е пристигнало при тях, но засега за днес няма насрочено заседание на Надзорния съвет.   Проф. Камен Плочев обясни пред „Хоризонт“, че е спазил закона и е информирал колегите си за продължителното заболяване.   „По закон, след като са минали повече от три месеца, трябваше да се вземе отношение – мога ли да изпълнявам задълженията си. Надзорният съвет ще реши дали ще прекрати правомощията ми или пък ще продължат правомощията ми. Такъв е законът. Но за оставка не е ставало дума“, каза Плочев.   По процедура Съветът трябва да разгледа писмото и ако приеме аргументите на Плочев, да информира Народното събрание.   Към момента за днес няма насрочено заседание на Надзорния съвет на НЗОК.   В Здравната комисия на Народното събрание не е постъпвала информация за подадена оставка от шефа на Здравната каса Камен Плочев. Това каза за \"Хоризонт\" председателят на комисията и депутат от ГЕРБ  .   \"Процедурата предполага, че ако той е болен, има опция в закона, и повече от три месеца не е  о'кей , казва условие в закона, не може да изпълнява длъжността си като управител, в случая по здравословни причини, трябва да започне процедура по избор на нов, но това започва след информация от Надзорният съвет.\", обясни тя.   Здравният министър Кирил Ананиев поиска оставката на Камен Плочев през февруари. Тогава аргументът на Ананиев беше, че Плочев не е информирал Надзорния съвет на касата за писмото, с което поиска от Народното събрание актуализация на бюджета й заради задължения. Тогава обаче Плочев отказа да подаде оставка, но излезе в продължителен болничен. Причината беше, че бе приет по спешност в болница.   Плочев оглави Здравната каса през лятото на 2017-та година. Той е 17-тият управител в 18-годишната история на касата.", "date": "2018.05.30", "title": "Проф. Камен Плочев опроверга информацията, че е подал оставка"}
{"url": "http://epicenter.bg/article/BSP--Lanetsat-na-Tsenko-Chokov-stana-simvol-kak-se-pechelyat-izbori--GERB--Ne-se-nauchihte-da-gubite-/155569/2/0", "text": "Истинска война на декларации между БСП и ГЕРБ избухна в парламента заради частичните местни избори. Особено тези във врачанското село Галиче, спечелени от ГЕРБ.   Галиче се превърна в символ, заяви от парламентарната трибуна зам.-председателят на ПГ на \"БСП за България\" Крум Зарков. И продължи: \"Тежкият златен ланец и победоносно вдигнатата чаша с уиски са регалиите на местната власт в Галиче от години. И ще продължат да бъдат, защото бившият кмет – осъденият на 4 години и 6 месеца затвор за отвличане, побой и грабежи Ценко Чоков – активно участва и допринесе за избора на кандидата на ГЕРБ, негов личен приятел и близък съратник.\"   Зарков припомни, че в деня на изборите в селото са се появили непознати хора, които обаче се оказали избиратели с предимство.   Декларацията на социалистите предизвика ГЕРБ. Последва декларация от името на тяхната парламентарна група.  Според депутата Тома Биков червените лъжат, че в избирателните списъци в Галиче са дописвани хора. \"Шокът на БСП е странен. Той показва, че въпреки че губят избори от 10 години, не са се научили да губят с достойнство\", каза още Тома Биков. „Опитът да се внуши, че изборите са компрометирани, защото БСП не може да ги спечели, е проблематичен за цялата политическа система“, заяви той. „28 частични местни избора, в 4 общини и 22 кметства, в които ГЕРБ са регистрирали 24 кандидати за кметове, БСП- 13, ДПС- 17. Първият извод е, че ако искате да спечелите избори, трябва да регистрирате кандидати. Вторият - ГЕРБ е единствената национална партия, разположена в цялата страна“, се обърна Тома Биков към БСП.   Но думите на Биков, насочени към БСП:  , накараха лидера на партията Корнелия Нинова да скочи.   Единственият официално признат от българския съд лъжец е премиерът и действащият председател на Съвета на ЕС Бойко Методиев Борисов, избухна тя. И тъй като водещият заседанието зам.-председател на Народното събрание Емил Христов вметна, че няма такова решение на българския съд, Нинова припомни датата му - 17 май. \"Г-н председател, единственият официално признат от българския съд лъжец, министър-председател, действащ председател на Съвета на ЕС се казва Бойко Методиев Борисов. Когато казвате, че „БСП за България“ лъже, моля да се придържате към фактите и решенията на българския съд\", коментира тя от трибуната на парламента.    ", "date": "2018.05.30", "title": "БСП: Ланецът на Ценко Чоков стана символ как се печелят избори! ГЕРБ: Не се научихте да губите!"}
{"url": "http://epicenter.bg/article/Horata-s-uvrezhdaniya-vdigat-palatkov-lager-pred-parlamenta/155571/2/0", "text": "Десетки деца, родители и хора с увреждания ще участват в \"Палатков лагер – Системата ни/ги убива\" от 1 юни, съобщи „Канал 3“. Инициативата е срещу действащата социална политика за хората с увреждания и техните семейства, а организатори са именно организации на хора с увреждания и родители, които вече неведнъж излизаха на протест пред парламента и Министерски съвет.   \"Днес, когато се говори за промяна в политиките насочени към децата и възрастните с увреждания, но не усещаме и виждаме промяна в нагласите на властта, е време да заявим отново: Системата ни/ги убива”, обявиха организаторите.   Те призоваха да се говори за реална интеграция на хората с увреждания, следвайки ценностите заложени в Конвенцията на ООН за правата на хората с увреждания, като за целта предлагат изцяло нова концепция, а именно:   1. С козметични промени в ЗИХУ няма да се подобри положението на хората с увреждания, защото този закон е остарял като философия и подход. В резултат на неговото приложение хората остават изолирани, необразовани, безработни и бедни.   2. Необходимо е да се тръгне от преминаване към нова система за оценка на увреждането и потребностите на човека, породени от това увреждане, но с цел социалното му включване в общността – детската градина, училището, университета, пазара на труда и пр.   2.1. Медицинската оценка трябва да се съдържа в една разширена епикриза, която да показва трайния дефицит на органи.   2.2. Медицинската оценка трябва да се използва като база за комплексна индивидуална оценка, която включва нуждата от рехабилитация, технически помощни средства, медицински изделия, лична помощ, адаптиране на жилище или лично превозно средство, помощ в дома, в училище, на работното място. Тази оценка е нужно да се осъществява от екип специалисти в различните области към местните структури на Агенцията по уврежданията, а не на Агенцията за социално подпомагане.   2.3. Техническите помощни средства трябва да включват всякакви устройства ниско- и високотехнологични, които компенсират дефицита на човешкото тяло и сетива, предизвикан от заболяването.   2.4. Оценката трябва да се повтаря периодично – особено при децата и при промяна на обстоятелствата.   2.5. Видът и размерът на индивидуалната подкрепа следва да включват: месечна издръжка поради увреждане, технически помощни средства, лична помощ - подкрепа в дома, на работното място и др.   3. Въз основа на тази оценка трябва да се формира личен бюджет на човека. финансиране на всички пера по един закон (въвеждане понятието „личен бюджет“), в който Личната помощ е ясно регламентирана.   4. Въвеждането на този подход изисква преструктуриране и овластяване на съществуващата Агенция за хората с увреждания, която трябва да бъде наречена просто Агенция по уврежданията. Тя трябва да получи отговорност, свързани както с индивидуалния подход и оценка на увреждането, така и със социалната реализация на всеки човек с увреждане (здравеопазване, образование, заетост и пр.), в това число и за достъпността на средата.   5. Необходимо е да се преосмисли и реформира механизмът за консултиране с организациите на хора с увреждания (тези за хора с увреждания са доставчици на услуги и те не следва да участват в консултативния процес за политики по уврежданията). Със сигурност трябва да се раздели политическото участие на организациите от субсидирането им – подобно смесване води до конфликт на интереси.   \"За пореден път искаме да заявим – СИСТЕМАТА НИ/ГИ УБИВА!\", категорични са представители на гражданските организации и родители на деца с увреждания”.", "date": "2018.05.30", "title": "Хората с увреждания вдигат палатков лагер пред парламента"}
{"url": "http://epicenter.bg/article/Karakachanov--Mareshki-da-si-pie-hapchetata-i-da-ne-se-zanimava-s-armiyata-/155575/2/0", "text": "Веселин Марешки да си пие хапчетата! Такъв съвет отправи вицепремиерът и министър на отбраната Красимир Каракачанов по адрес на зам.-председателя на парламента и лидер на партия ВОЛЯ.  Днес Марешки на няколко пъти призова да не се харчат пари за \"луксозни\" военни играчки и дори се закани да иска оставката на Каракачанов заради планираната модернизация на армията.  \"Веселин Марешки разбира от лекарства и е по-добре да си пие хапчетата, вместо да се занимава с българската армия\", обяви Красимир Каракачанов по време на откриването на военното изложение \"Хемус – 2018\" в Пловдив.  Военният министър откри изложението заедно с президента Румен Радев. Форумът е под мотото \"Отбрана, тероризъм и сигурност\". Той ще продължи до 2 юни и е под патронажа на Министерството на отбраната и Министерство на икономиката. Традиционното изложение се провежда през две години и цели да срещне производители и търговци на военна техника и да стимулира военната промишленост. На тазгодишното изложение са представени 17 държави, над 70 изложители, повечето от които български. Има представители от НАТО и на Европейската агенция за отбрана.  По този повод Каракачанов обяви, че е настъпило златното време за българската отбрана заради гласуваните наскоро два проекта за модернизация на армията, свързани с новия изтребител и новата техника за сухопътните войски. До седмица ще бъде гласуван и третият проект за модернизация на военноморските ни сили.", "date": "2018.05.30", "title": "Каракачанов: Марешки да си пие хапчетата и да не се занимава с армията!"}
{"url": "http://epicenter.bg/article/Radev-za-moratoriuma-na-Mareshki--Nevezhestvoto-e-opasno/155576/2/0", "text": "\"Модернизацията на българската армия няма алтернатива. Невежеството в сферата на сигурността не само е опасно, но накрая винаги излиза скъпо.\" Така президентът Румен Радев коментира искането на Веселин Марешки за налагане на мораториум върху средствата за армията, предаде Канал 3.   Радев заяви, че война между институциите няма. \"Има напрежение, но трябва да гледаме националните интереси и целите пред нас да бъдат такива, че гражданите да имат по-голяма сигурност и по-високо качество на живот\", коментира президентът.   Държавният глава смята, че ситуацията в момента е много благоприятна за българската делегация в Москва.   \"Виждаме съживяване на отношенията с Русия. Аз поставих много въпроси при моята визита за възможностите на руската страна да оптимизира доставките и цените на енергийни ресурси, а също за по-добри условия за нашия бизнес в Русия. Много се надявам правителството да оползотвори всички тези възможности\", заяви в Пловдив президентът.        ", "date": "2018.05.30", "title": "Радев за мораториума на Марешки: Невежеството е опасно"}
{"url": "http://epicenter.bg/article/Balgariya-osiguryava-svoboda-na-religiyata/155580/2/0", "text": "България осигурява свобода на религията и религиозните групи могат да изповядват вярата си, без да се регистрират. Този извод се съдържа в годишния доклад на Държавния департамент за религиозните свободи по света, съобщава  bTV . Мюсюлманската общност обаче съобщава за трудности при получаването на разрешителни за строеж на нови места за молитви и при реституция на имущество, конфискувано от комунистическия режим.   Протестанти и други религиозни малцинства са сигнализирали за дискриминация от страна на правителствени представители и за тормоз от християнски свещеници.   Еврейски организации пък са изразили безпокойство от неуспеха на кабинета да се пребори с нарастващия антисемитизъм в социалните медии.  ", "date": "2018.05.30", "title": "Доклад: България осигурява свобода на религията"}
{"url": "http://epicenter.bg/article/-Obedineni-patrioti--iskat-nakazanie-za-Mareshki--zashtoto-obidil-Karakachanov/155587/2/0", "text": "Не е играчка самолетът, бронираната машина, фрегатата, това е гаранция, че всички тези социални права, които държавата осигурява, може да ги защити на територията на страната ни. Това обяви от името на парламентарната група на Обединени патриоти Искрен Веселинов.   Коментарът е в отговор на изказването преди това на лидера на \"Воля\" Веселин Марешки срещу проектите на министъра на отбраната Красимир Каракачанов, одобрени от правителството, за закупуване на основна бойна техника и нападките му в тази връзка към по-малкия коалиционен партньор в управлението.     \"Обединени патриоти категорично подкрепят боеспособността на армията и се надяват в Народното събрание да има консенсус не защото го иска НАТО или друга сила, а заради отговорността пред сънародниците ни\", обясни Веселинов.    От парламентарната група поискаха и санкция за Марешки, защото от трибуната на НС си е позволил обидни квалификации срещу министър Каракачанов. \"Следим творческите превъплъщения на Марешки, който през последните месеци прави остри пируети в политическото пространство, изведнъж, както е бил натовец, става антинатовец, както е бил за модернизация, се оказва против, както е бил за бизнеса, се оказва защитник на пенсионерите\", отбеляза депутатът.   По-рано Марешки заяви: \"Националната сигурност е много по-заплашена от бедността и корупцията, отколкото от някакви външни фактори. Първо да се справим с тези проблеми и след това, ако останат някакви пари, да ги даваме за излишен лукс. Ние сме за оправяне живота в България, за инвестиране на тези пари в младото поколение, за да решим демографския срив. Когато останат пари, тогава да си купуваме луксозни играчки”, допълни той.   Марешки се закани партията му да иска оставката на военния министър Красимир Каракачанов.", "date": "2018.05.30", "title": "„Обединени патриоти“ искат наказание за Марешки, защото обидил Каракачанов"}
{"url": "http://epicenter.bg/article/Simeon-Vtori--Kam-Rusiya-ne-biva-da-se-varvi-s-rogata-napred-/155588/2/0", "text": "На осемдесет години съм и много съм видял в живота си. Съжалявам, но не съм видял нито една държава, в която да няма известно ниво на корупция. Това казва в интервю за швейцарското списание „Die Weltwoche” Симеон Втори, предава Агенция \"Фокус\".  „Не е справедливо, когато ни наричат корумпирани като цяло. Може и да има отделни случаи. Те могат да се осветляват, решават, да се борим с тях. Но не може да се обобщава. Има много честни, трудолюбиви хора тук, които мислят модерно и нямат и най-малкото намерение да дават или да получават подкупи. Тези упреци обезсърчават и обиждат. Дразня се, когато хора от ЕС ни четат надменни нравоучения за корупцията и правовата държава. Правим, каквото можем“, коментира Симеон.  На въпрос каква роля играе комунистическото минало, той отговори, че всички държави от съветския Източен блок споделят едно тежко наследство.  „Две поколения знаеха единствено централизирана, тоталитарна система. И тя да се промени в пазарна икономика от днес за утре – това никога не го е имало. Някои от по-умните глави при комунистите се усетиха отрано каква е повелята на деня и започнаха своего рода приватизация – разбира се без за нея да има необходимите морални предпоставки. По този начин се опорочи разбирането за пазарна икономика. Би трябвало да се проявява повече разбиране и съпричастност когато говорим за определени пороци“, заяви той.  „Вземете един конкретен пример от България – съдебната система. При комунистите повечето съдии изповядваха марксистки възгледи. Като дойде демокрацията, демократите започнаха възгласи: „Вън! Искаме нашите хора да станат съдии!“ И изведнъж правораздаването се политизира, което е изобщо недопустимо. Затова възникнаха и трудни ситуации, които един шведски или испански съдия никога не може да разбере“, каза още бившият премиер.  За отношенията между Москва и Запада той коментира, че напълно погрешно е за всичко да се обвинява Русия или Путин.  „Трябва да бъдем по-прагматични и по-внимателни. Погледнете картата на света – трябва да живеем с Русия. А за България това важи с още по-голяма сила. Великата Русия дори не знае къде сме ние на картата. Към Русия не бива да се върви с рогата напред. Санкциите ни вредят по-скоро на нас. Това са автоголове, които ЕС си бележи“, допълни още той.       - Не съм съгласен определени държави да се вкарват в шаблони, без да се отчита, че там се случиха революционни промени. Ето защо такива твърдения са погрешни. Ако унгарците са доволни от дадена система, трябва да погледнем по-внимателно и да се запитаме: „Защо?“ Ала да се твърди, че унгарците не били готови за демокрацията, не е справедливо.     - Не искам да кажа нещо политически некоректно. Но той се възползва от определени обстоятелства. Лесно е да се злослови по адрес на бежанците или да се твърди, че се защитава християнството. Това звучи добре, но ако се вгледаме внимателно, това е твърде популистко. Аз самият дълги години съм бил бежанец, затова съм особено чувствителен към тази тема.     - Мечтата да принадлежим към Европа за нас беше голяма мотивация, национална повеля, никакво притворство. И до днес България остана проевропейски настроена въпреки сегашната мода на евроскептицизма. Аз разглеждам членството в ЕС като единствено решение за страната ни. Като наблюдаваме какви трудности изпитват някои държави на Балканите, които все още не са членове, с какво огромно желание се стремят да се присъединят, става ясно, че една обединена Европа, въпреки всички критики, е най-доброто решение.     - Тези две държави са в Съюза от самото начало, те са в центъра, велики държави са, и само поради тези причини може би се изживяват като нещо повече от новодошлите или от държавите по периферията. През 2004 година бяхме свидетели на един Голям взрив – приети бяха девет нови членове. Тогава ме бяха поканили като гост. Беше много вълнуващо, но още тогава си мислех: „Дано и нас да приемат преди ЕС – простете израза - да се задави с новите членове“. За щастие Румъния и ние се присъединихме през 2007 г. Видяхме след това колко дълго продължи процесът при Хърватия, а днес нещата изглеждат твърде зле за нови членове от Балканите. Въпреки това обаче те трябва да бъдат приети, защото единствено с тях ще сме успели да изградим една единна Европа.   - Най-напред заради религията. Ние сме православни, нямаме католическо минало. След това дълги векове сме били под османско владичество. Езикът ни е близък до руския и в двете световни войни по различни причини сме били съюзници на Германия. Това са ужасни недостатъци при формирането на общественото мнение в други държави.     - На осемдесет години съм и много съм видял в живота си. Съжалявам, но не съм видял нито една държава, в която да няма известно ниво на корупция. Не е справедливо, когато ни наричат корумпирани като цяло. Може и да има отделни случаи. Те могат да се осветляват, решават, да се борим с тях. Но не може да се обобщава. Има много честни, трудолюбиви хора тук, които мислят модерно и нямат и най-малкото намерение да дават или да получават подкупи. Тези упреци обезсърчават и обиждат. Дразня се, когато хора от ЕС ни четат надменни нравоучения за корупцията и правовата държава. Правим, каквото можем.     - Всички държави от съветския Източен блок споделят едно тежко наследство. Две поколения знаеха единствено централизирана, тоталитарна система. И тя да се промени в пазарна икономика от днес за утре – това никога не го е имало. Някои от по-умните глави при комунистите се усетиха отрано каква е повелята на деня и започнаха своего рода приватизация – разбира се без за нея да има необходимите морални предпоставки. По този начин се опорочи разбирането за пазарна икономика. Би трябвало да се проявява повече разбиране и съпричастност когато говорим за определени пороци. Вземете един конкретен пример от България – съдебната система. При комунистите повечето съдии изповядваха марксистки възгледи. Като дойде демокрацията, демократите започнаха възгласи: „Вън! Искаме нашите хора да станат съдии!“ И изведнъж правораздаването се политизира, което е изобщо недопустимо. Затова възникнаха и трудни ситуации, които един шведски или испански съдия никога не може да разбере.     - Имат интерес нещата на изток да вървят така, както при тях. Ние трябва да сме като тях. Както казва професор Хигинс в „Моята прекрасна лейди“: „Защо жената не може да е като мъж?“ Промяната от тоталитарна система към своего рода див капитализъм бе ужасно трудна. Никой не се е родил приватизатор. Трябваше да се учим от лошия си опит и от заблудите. Мисля, че Китай се справи най-разумно – намериха начин да избегнат колапс като в Съветския съюз, да запазят контрола и едновременно с това да отворят икономиката си. Нямаше хаос, нямаше ядрени аварии. За един убеден демократ може и да прозвучи ужасно, но понякога трябва да се правят неща, които са наложени от обстоятелствата.     - При нас държавата е винаги „другият“, винаги е враг на нас, бедните граждани. Това ни е наследството от 500 години османско владичество. Тези владетели са си живеели в Истанбул и са били врагове. Народът ни не се е развивал като народите на Скандинавския полуостров или в Швейцария, че да стигне до прозрението, че гражданите са държавата и че държавните служители съществуват, за да са му от помощ.     - Много млади хора осъзнаха колко важно е да се уважава правовата държава. Това са хора работили или учили в чужбина. Трябва още време, но сме на прав път.     - Абсолютно вярно е. Чувстваш, че разбираш всичко. Имаме общ знаменател, който ни свързва. След едно посещение в Полша един друг политик ми беше казал: „Симеоне, също като в „Алиса в страната на чудесата“ е. Чак след като надзърнеш зад огледалото, започва да ти става ясно.“ За едно западно око много неща изглеждат непонятни, докато не се напаснем и не започнем да извличаме най-доброто от всяка ситуация.     - Това бяха интересни и трудни времена. Не ме разбираха правилно, защото трябваше да разбивам начина на мислене. Това никога не е популярно. Левите ми нямаха доверие като „монархо-фашист“, монархистите ми се сърдеха, че съм се клел в републиката. Много недоволни имаше в страната, но ако човек гледа само назад, вместо напред, се удря в стената. Съпругата ми споделя, че като обикалям страната сега, акциите ми са се вдигнали малко. От „лошият министър-председател“ съм бил станал отново „добрият стар цар“.     - Исках да бъда от полза на страната си. Като един добър стар цар, който се е прибрал у дома, на много малко неща можех да повлияя в една република. Ако искаш да направиш нещо и да промениш нещо, можеш да го сториш само като оглавиш правителството.     - Напълно погрешно е за всичко да се обвинява Русия или Путин. Трябва да бъдем по-прагматични и по-внимателни. Погледнете картата на света – трябва да живеем с Русия. А за България това важи с още по-голяма сила. Великата Русия дори не знае къде сме ние на картата. Към Русия не бива да се върви с рогата напред. Санкциите ни вредят по-скоро на нас. Това са автоголове, които ЕС си бележи.   - Фантастично. Австрия отчита отново своето истинско измерение. Преди 1989 г. Виена беше тупик, в който свършваше Западът. Днес тя преоткри своята историческа роля за нашия регион. Ние българите разбираме австрийците много добре. Казваме, че не са истински немци, но едновременно с това те в много отношения са немци. Ние изпитваме културен афинитет към Австрия. Ерцхерцог Ото (фон Хабсбург) нарича Дунавския коридор „вектор на културата, вектор на срещите“. Дунав свързва всички ни, а Австрия е в най-горната му част.     ", "date": "2018.05.30", "title": "Симеон Втори: Към Русия не бива да се върви с рогата напред "}
{"url": "http://epicenter.bg/article/NIMH--Prez-yuni-temperaturite-shte-dostignat-do-36-/155589/2/0", "text": "Тази година през юни се очаква средната месечна температура да бъде около и над нормата, която за по-голямата част от страната е между 20 и 22°, по долината на р. Струма - около 23°, за високите полета - между 17 и 19°, а за планините - между 3 и 12°. Най-ниските температури през месеца ще бъдат между 10° и 15°, а най-високите - между 31° и 36°. Такава е прогнозата за времето през юни, съобщиха за Агенция „Фокус” от Националния институт по метеорология и хидрология (НИМХ).   И през юни ще се запази тенденцията за неравномерно разпределение на валежите. В западната половина от страната месечната сума на валежите ще бъде около нормата, а в източната - валежите ще са на по-малко места и ще са по-малко като количества.   Климатичната нормата на валежите в равнините е между 50 и 70 л/кв.м, по Черноморието и долината на р. Струма - между 30 и 50 л/кв.м, а в планинските райони - от 70 до 130 л/кв.м.   Юни ще започне с топло време и максимални температури между 29° и 34°. Ще бъде предимно слънчево, в следобедните часове с временни увеличения на облачността, но само на отделни места ще превали краткотраен дъжд с гръмотевици.   През следващите дни до края на   въздушната маса ще е неустойчива и в часовете след обяд и преди полунощ ще се развива купеста и купесто-дъждовна облачност. На много места ще има краткотрайни валежи, гръмотевична дейност и градушки. В отделни дни се очакват интензивни валежи. Повече слънчеви часове ще има преди пладне и над Източна България, където и преваляванията ще бъдат на по-малко места.   През   температурите ще се задържат около нормалните за периода. През повечето дни ще се задържи неустойчиво с условия за чести следобедни превалявания и гръмотевична дейност. Слънчеви часове ще има преди пладне.   През   температурите относително ще се повишат. Ще настъпи стабилизиране на атмосферата, превалявания и гръмотевици ще има на по-малко места, с най-голяма вероятност около 22 и 24-ти юни.     Юни е най-дъждовният месец в по-голямата част от нашата страна. Често от северозапад нахлуват влажни океански въздушни маси и падат краткотрайни валежи, придружени от гръмотевици. Характерно явление са градушките. Обикновено дните с валеж са от 7 до 10, а в 2-3 дена валежът е повече от 10 л/кв.м. Веднъж на 10 години в планините вали и сняг. В същото време има много слънчеви дни и температурите достигат типично летни стойности.   В началото на месеца Слънцето изгрява в 5 ч. и 52 мин. и залязва в 20 ч. и 58 мин. Продължителността на деня е 15 ч. и 6 мин. В края на месеца Слънцето изгрява в 5 ч. и 52 мин. и залязва в 21 ч. и 9 мин. Продължителността на деня е 15 ч. и 17 мин. Фазите на Луната през месеца са: 6.06 - последна четвърт, 13.06 - новолуние, 20.06 - първа четвърт, 28.06 - пълнолуние. Началото на астрономическото лято е на 21 юни в 13 ч. и 7 мин., когато е лятното слънцестоене.", "date": "2018.05.30", "title": "НИМХ: През юни температурите ще достигнат до 36°"}
{"url": "http://epicenter.bg/article/Prezidentat--AETs--Belene--e-vazhen-prioritet-za-Balgariya/155590/2/0", "text": "АЕЦ „Белене“ е важен приоритет за нас. Това каза пред журналисти в Пловдив президентът Румен Радев, предаде радио \"Фокус\" - Пловдив.   \"Нека дадем шанс на Българското правителство да анализира всички тези варианти, които предлага, да се вдигне мораториумът и да се предложи решение\", добави Румен Радев. По думите му трябва да се изключи финансов тръст за държавата. Трябва да има и действащи механизми за контрол на ядрения риск.   Според държавния глава, модернизацията на Българската армия няма алтернатива. Коментарът му бе по повод искането на лидера на партия \"Воля\" Веселин Марешки за налагане на мораториум върху средствата за модернизация на армията.   Румен Радев счита, че невежеството в сферата на сигурността не само, че е опасно, но и накрая винаги излиза скъпо.   „Ситуацията за българската делегация в Москва в момента е много благоприятна по няколко причини и едната е съживяването на отношенията с Русия на най-високо ниво, както и споразумението между Европейския съюз и Газпром“, каза в Пловдив президентът Румен Радев в отговор на журналистически въпрос.   Държавният глава подчерта, че по време на своята визита в Москва е поставил много ясни въпроси за възможностите на Русия за оптимизация на цени и на условия за доставки на руски енергийни ресурси, както и за по-добри условия за българския бизнес за присъствие там. Много се надявам правителството ни да оползотвори всички тези възможности, добави той.   На въпрос дали има опасност от война между институциите Радев отговори: \"Не мисля, че има война. Да, има напрежение, но трябва да гледаме националните интереси, какви са целите пред нас така, че българските граждани да имат много по-голяма сигурност и високо качество и стандарт на живот. За това трябва да работим всички. Дайте ми вие определение за политическа система, в която премиерът може да се отбие на кафе в парламента и да си тръгне след 20 минути с оставката на председателя му, който трябва да го контролира. Това, че премиерът изобщо не отива на искане за изслушване или, че може с вдигане на телефона да завърти на 180 градуса всички народни представители на мнозинството да гласуват обратно на решението, което вчера са гласували\", каза още държавният глава.   Румен Радев определи рестарта на проекта \"Белене\" като приоритет, но добави, че трябва да се даде шанс на българското правителство да анализира всички варианти, които предлага - да се вдигне мораториумът и да се предложи решение. По думите му обаче това решение трябва да изключва финансов риск за държавата и да има действащи механизми за контрол на ядрения риск.   Модернизацията на Българската армия няма алтернатива и мога да кажа, че невежеството в сферата на сигурността е не само опасно, но накрая излиза и скъпо. Така Радев коментира изказването на Веселин Марешки да се спрат всички проекти за модернизацията на армията. Президентът Румен Радев откри в Пловдив 13-то издание на Международната изложба \"Хемус 2018\", предаде БТА.     Очаквайте подробности.", "date": "2018.05.30", "title": "Президентът: АЕЦ „Белене“ е важен приоритет за България"}
{"url": "http://epicenter.bg/article/Aktyori-vlizat-v-rolyata-na-kontrolyori-v-gradskiya-transport/155593/2/0", "text": "Актьорите на Младежкия театър „Николай Бинев“ Севар Иванов, Ахмед Юмер и Александър Хаджиангелов днес станаха контрольори в градския транспорт.  С екипа на ЦГМ те \"провериха\" пътниците на трамвай 7 и раздадоха талони за 50% намаление за билети от програмата на театъра на всеки от тях, който има заредена карта за 3, 6 или 12 месеца. За час в трамвая бяха раздадени 40 талона. От началото на кампанията от бонуса да ползват 50% намаление са се възползвали 100 души. Кампанията „Спирка Младежки театър“ на Център за градска мобилност и Младежки театър „Николай Бинев“ бе открита на 8 май 2018 г. Тя предоставя на редовните пътници с карти за транспорт намаление на билетите за театрални постановки. От бонуса се ползват също пенсионерите, инвалидите, ученици и студенти. Всеки, който иска да получи такъв талон трябва да посети Пункт за продажба на превозни документи и да поиска такъв. С него на касата на театъра се удостоверява, че картата е в срок, за да се получи намалението за театралния билет. Намалението важи за всички постановки от репертоара на театъра (без гостуващи) до края на настоящия театрален сезон, както и за следващия – до края на годината.  ", "date": "2018.05.30", "title": "Актьори влизат в ролята на контрольори в градския транспорт"}
{"url": "http://epicenter.bg/article/Balgariya-sklanya-glava-pred-golemiya-hudozhnik-Svetlin-Rusev--Sbogom--Maestro-/155594/2/0", "text": "България се сбогува с един от най-ярките си художници и общественици Светлин Русев, оставил огромна диря в изкуството и битката за духовните ценности на страната ни. На поклонението му в \"Квадрат 500\" се стече огромно множество опечалени от внезапната му смърт. Дълго време преди началото на изпращането, пред входа на галерията се извиха големи опашки.   \"Надявам се времето да изхвърли помията, която се лее, ние още не сме го изпратили - и да подреди ценностната система. Светла му памет!\", каза Вежди Рашидов.   \"Един от съвременните българси будители. С това изречение лаконично мога да предам какво имам като отношение, ако щете като приятелско отношение. С позиция по актуални въпроси. Една епоха си отива, върху това си струва да се замислим\", каза бившият президент Георги Първанов за Светлин Русев.   \"За Плевен, а и за България неговото име е нещо огромно\", заяви бившият кмет на родния град на Маестрото - Найден Зеленогорски.   \"Това, което създаде и постигна е толкова голямо и така неизмеримо спрямо човешките критерии, че можем да кажем едно - той беше голям. Непрекъснато искахме от него да ни разбира и да се съобразява с нас. Бяхме свикнали, че ще е наоколо и ще има решение за всеки проблем. Все си мислех, че за него не важат природните закони. Тия дни повече от всякога си мислех кое го прави толкова забележителен. Светлин Русев беше боец, упорит и последователен. Не приемаше поражения. Беше обсебен от изкуството и мисията да му служиш. Вярваше в социалната справедливост. Беше човек-мярка, човек-институция. Не понасяше формалностите и фалша. Беше заплашван, обругаван, но не спираше да гони целите си.   Знаеше, че времето тук е кратко. Знаеше цената на успеха, всяка негова изложба беше събитие. Светлин Русев беше е и ще бъде изключение. Колекционер и дарител не само на нашето, а и на чуждото изкуството, Светлин си заслужи място редом до най-бележитите българи. Завеща ни много работа за довършване\", са каза в траурното слово в негова памет. Съболезнователни писма до семейството на Светлин Русев са получени съболезнователни писма от премиера Бойко Борисов, от президента Румен Радев, както и от редица изтъкнати културни дейци, сред които художници, писатели, лекари, дипломати, чуждестранни негови приятели.    \"Родих се в Царство България, живях в България на светлото бъдеще. Сега живея в България на светлите разочарования. Идеите бяха убити, мъртвите идеи убиха живите, Каин уби брат си Авел, разделихме мъртвите на ваши и наши. Лутах се в търсене на магическия философски камък на живота. Защо е път, ако не води към храма?\", е написал Русев в словото си, което е трябвало да прочете на рождения си ден на 12 юни. На специална маса имаше и траурна книга, в която всеки можеше да напише своето сбогуване с големия Светлин Русев.   \"Неговото излъчване за чест и достойнство... той е един от символите на силата на българина. Той никога не каза нищо за себе си, но написа много за българския дух, за своите приятели, за своите колеги. Всички се гордеем с художника Светлин Русев, но не трябва да забравяме перото на Светлин Русев. Ако съумеем да издадем това, което е написал, ще спечели България\", каза бившият вътрешен министър Румен Петков.   \"Упоритост във всичко, отстояване на позиция, готовност да се заеме дори и неудобна позиция, отдаденост на българското изкуство. Вниманието към младите, паметта към старите майстори, това ни прави хора, част от общност. Това се важните уроци от неговата работа\". \"Той умееше да защитава каузи и умееше да ги отстоява докрай. Зная, че пространството, което е избрал беше около Софийска градска художествена галерия\", каза за Светлин Русев директорката на галерия \"Квардрат 500\" Слава Иванова.   \"Светлин Русев е надарен от Бога творец. Гигантски художник. Много хора са гигантски художници, но малко са гражданите. Той беше гражданин. Той никога не се е притеснявал, че ще загуби благоволението на силните на деня. Винаги е бил на страната на правдата. Много по-изгодно и лесно е да служиш на лъжата, отколкото на истината. Той е апостол на истината\", заяви развълнувана неговата близка приятелка - журналистката Велислава Дърева.   \"Нетленен човек. Не се възгордяваше\", каза за Маестрото един от неизброимото множество негови приятели, отдало му последна почит. \"Светлин Русев беше духовен учител на нацията. Загубата е невъзвратима. Сигурен съм, че все повече ще се обръщаме към неговата дейност. Поначало такива хора са много малко в днешно време. Творци и личности като Светлин Русев поддържаха духовния хемоглобин на нацията. Винаги е заемал ярка и категорична гражданска позиция. Той винаги се е застъпвал за талантливите художници. Последните години беше един от защитниците на паметника на архитект Старчев, който беше оставен да се разруши и след това демонтиран\", сподели Иван Гранитски.   Стотици дойдоха да си вземат последно сбогом с великия Светлин Русев. Опашките пред \"Квадрат 500\" са виеха повече от два часа, а хората търпеливо чакаха да дойде техният ред.   \"Вечна да е паметта му! Отваря празнина в обществения живот не само на града (София - б.ред.), а и на цялата страна\", заяви кметът на София Йорданка Фандъкова, който също дойде да отдаде последна почит на неподражаемия Маестро.   Източник: ПИК", "date": "2018.05.30", "title": "България скланя глава пред големия художник Светлин Русев. Сбогом, Маестро! (Снимки)"}
{"url": "http://epicenter.bg/article/Uchrediha-vav-Varna-Evropeyska-literaturna-nagrada-na-imeto-na-Dimitar-Dimov/155595/2/0", "text": "Европейска литературна награда на името на големия български писател Димитър Димов бе учредена във Варна в навечерието на 110-та годишнина от рождението му. Тя ще бъде под патронажа на кмета на Варна Иван Портних, а инициативата е дело на Сдружение Международен Литературен Фестивал „Варна Лит“. Новината бе съобщена по време на откриване на второто издание на международния фестивал с програма за деца и възрастни \"Варна Лит\".   \"Целта на Европейска награда \"Димитър Димов\" е да отличава романи с висока художествена стойност, които отразяват съвременната и историческата ни действителност чрез плътност и логика на характерите, психологическа убеденост на сюжета, композиция и хармоничност на цялостната художествена постройка\", поясни Теодора Димова - дъщеря на писателя. Тя допълни, че \"творчеството на Димитър Димов носи духа на големия европейски роман, затова и наградата е европейска, а тя се учредява във Варна, защото част от действието на \"Тютюн\" се развива във Варна в един преломен момент. В \"Роман без име\" действието също се развива във Варна - това е обяснение в любов към баща ми, към Варна и към морето\", каза още Теодора Димова.   Конкурсът ще има само една категория – роман, а наградата ще бъде 10 000 лв. Тя ще бъде връчена на български или чуждестранен автор, издаден в периода 01.01.2018-31.12.2018 г., обяви Свилен Спасов, един от инициаторите за създаване на конкурса. Повече информация за конкурса тук:   „Нека си представим \"Варна Лит\" като тримачтов кораб. Едната мачта е посещението на автора в училищата. Втората мачта са срещите на автори с варненската общественост, където вече пораснали ученици, деца, ще имат възможност да се срещат с писатели, художници, артисти, режисьори и да поговорят за историите, които ги вълнуват. Третата мачта – най-важната, е да провокираме въображението и мечтите и смелостта на тези, при които влизаме в клас, на учениците. Искам да направим всички заедно така, че да са окрилени, да се научат да мечтаят. Затова сме предвидили работилници и всякакви други инициативи окуражаващи творчеството\", заяви при откриването писателят Захари Карабашлиев.   \"Благодаря на всички, които подкрепят каузата \"Варна Лит\" - на Захари Карабашлиев, който е двигател на фестивала, на Теодора Димова, на Искра, на Ник, на варненските автори, на всички, за които \"Варна Лит\" е споделено преживяване. Радвам се, че в навечерието на Деня на детето – 1-ви юни, фестивалът отново ще даде силна подкрепа на грамотността, на словото, на духовността, и вярвам, че ще се наложи като традиция в културния календар на града ни\", каза кметът Иван Портних. Сред гостите на събитието бяха председателят на Общински съвет Тодор Балабанов, писатели, художници, журналисти, музиканти.  ", "date": "2018.05.30", "title": "Във Варна учредиха Европейска литературна награда на името на Димитър Димов"}
{"url": "http://epicenter.bg/article/Ot-Tutrakan-tragva-33-yat-natsionalen-pohod--quot-Po-stapkite-na-chetata-na-Tanyo-Voyvoda-quot-/155533/2/0", "text": "От днес от Тутракан започва трийсет и третият традиционен поход \"По стъпките на четата на Таньо войвода\". Походът е под патронажа на президента на Република България Румен Радев. Културно-просветното дружество \"Родно Лудогорие\" е основен организатор на похода, който се провежда с подкрепата на музеите и общините в Силистра, Тутракан, Исперих, Разград и Попово и Министерството на образованието и науката.   В походната колона, според предварителната информация, ще се наредят над 450 души. По традиция се прави възстановка на слизането на четата на дунавския бряг край тутраканското село Пожарево. Има и преглед на маршовата и патриотичната песен и военни игри.   На 17 май 1876 година, шест часа преди Ботевата чета да стъпи на Козлодуйския бряг, 28 четници, предвождани от войводата Таньо Стоянов Куртев, родом от Сливен, преминават Дунава и стъпват на българска земя при тутраканското село Пожарево. Това е втората чета на българската емиграция в Румъния, създадена по идея на Христо Ботев. Бойният път на четата продължава 11 дни. След три сражения войводата Таньо Стоянов загива на Керчан баир край село Априлово, където на 2 юни походът трябва да завърши. След гибелта на войводата четата е разбита.    ", "date": "2018.05.30", "title": "От Тутракан тръгва 33-ят национален поход \"По стъпките на четата на Таньо Войвода\""}
{"url": "http://epicenter.bg/article/Proshtavame-se-sas-Svetlin-Rusev/155534/2/0", "text": "Българската общественост може да се прости с акад. Светлин Русев на 30 май в 12 ч, в Националната галерия \"Квадрат 500\" (до паметника на Васил Левски). Големият български художник Светлин Русев ни напусна в събота. Той издъхна в дома си, дни преди да навърши 85-годишна възраст.   „Живописец с монументален размах, нечовешка енергия и удивителна работоспособност, общественик с изострена социална чувствителност, страстен колекционер на произведения на изкуството, акад. Русев беше енциклопедична личност с дълбоки познания и разностранни интереси. Върхът, по който се равняват. За учениците си остава учителят, който безпогрешно разпознаваше и развиваше таланта им, разкриваше нови хоризонти и възможности пред тях. Умееше да отстоява каузи, каквото и да му коства това. Ярък творец и мислител, неуморен будител, чието мощно духовно присъствие и влияние се простират отвъд географските и времеви граници. Дори отвъд смъртта! Прощавайте Маестро!”, написаха колегите му от Национална галерия.    ", "date": "2018.05.30", "title": "Прощаваме се със Светлин Русев"}
{"url": "http://epicenter.bg/article/Malina-Krumova/155536/2/0", "text": "Заместник-министърът на регионалното развитие и строителството Малина Крумова коментира в сутрешния блок на Нова телевизия предложенията за промяна в програмата за саниране.   Десетки хиляди сгради у нас се нуждаят от саниране, а държавата ще търси нови начини за финансиране на това. Сред предложенията са хората, които имат възможност, да участват със съфинансиране. „Това са само предложения и няма взето решение как точно трябва да продължи програмата”, заяви зам.-министърът на регионалното развитие Малина Крумова. „Единственото ясно е, че ефектите от програмата са изключително големи и следва да продължим да изпълняваме подобни програми за жилищно обновяване”. Крумова потвърди, че се обсъжда идея за съфинансиране от страна на собствениците, за диференциране в зависимост от климатичните или демографските обстоятелства в различните области и общини, както и в зависимост от икономическото състояние на гражданите.   „42 000 сгради се нуждаят от обновяване. Средствата, необходими за това, са изключително огромни. Затова е необходимо да търсим по-устойчив модел. Затова се обмисля въвеждането на съфинансиране, приоритизация, диференцирания  подход”, заяви Крумова. „Обмисляме различни варианти. Един унифициран модел не върши достатъчно работа. Около 40% от хората са готови да предоставят частично финансиране. Това следва да бъде използвано”, допълни зам.-министърът. По думите й новият модел на финансиране трябва да е готов до 2018 г. „Ще има ясна дългосрочна визия поне за следващите 25 години”, заяви Крумова.    ", "date": "2018.05.30", "title": "Малина Крумова: 42 000 сгради се нуждаят от обновяване"}
{"url": "http://epicenter.bg/article/Krum-Zarkov--Pod-vapros-e-politicheskata-svoboda-na-grazhdanite/155537/2/0", "text": "\"Предстоят важни избори догодина. Цялата система е до такава степен опорочена, че ако оставим и този случай в Галиче да изтече в канала, по начина, по който са изтичали и други, то след година- цяла България ще е Галиче\".  Това заяви пред БНТ зам.-председателят на ПГ на \"БСП за България\" Крум Зарков. Той каза, че по отношение на с. Беден и Галиче-   избори не е точната дума.  Крум Зарков изтъкна, че бившият кмет на Галиче Ценко Чоков е осъден и в момента се намира в затвора за много тежки престъпления - отвличане, побой, палежи. Той допълни, че има информация, че  Чоков се е обаждал от своята килия или където се намира, за да агитира за кандидата на ГЕРБ, за което БСП е сезирала прокуратурата.   \"Местният организатор на изборите от ГЕРБ, който е собственик и на местната кабелна телевизия, товари служителите си в едни коли, кара ги да гласуват под строй. Хората не ги познават, те са пришълци в Галиче. Тези хора минават през задната врата на сградата, в която се гласува, за да могат да гласуват\", обясни Зарков.   Той допълни, че има информация и за опити за прегазване на хора с кола и пренаписвани списъци- Галиче е с положителен прираст от 300 души в последните месеци. \"Всички порочни практики, които сме наблюдавали на изборите, изсипани на едно място-регистрирани са хора в порутени сгради, където очевидно не може да се живее, регистрирани са хора в домовете на местни активисти\", обясни зам.-председателят на ПГ на левицата.   Зарков заяви, че за всички нарушения, за които е получила информация БСП, е сезирала Прокуратурата.  По думите му е странно мълчанието на независимия арбитър, обществеността, медиите, неправителствените организации, гражданско общество, други партии. \"Днес БСП губи с 9 гласа, но утре ще е някой друг. Начинът, по който се провеждат избори-   не е демократичен. Под въпрос е политическата свобода на гражданите\", категоричен бе Крум Зарков.", "date": "2018.05.30", "title": "Крум Зарков: Под въпрос е политическата свобода на гражданите"}
{"url": "http://epicenter.bg/article/Prezidentat-e-domakin-na-traditsionniya-bal-za-abiturienti-v-neravnostoyno-polozhenie/155539/2/0", "text": "Президентът Румен Радев и съпругата му Десислава Радева ще бъдат домакини на традиционния абитуриентски бал за младежи в неравностойно положение, съобщи БТВ. Събитието е част от благотворителната инициатива на държавния глава „Подкрепи една мечта“.   В рамките на инициативата младежите, израснали без родителски грижи, получават информация и напътствия за своята професионална реализация или обучение.  През учебната 2017/2018 г. в нея ще участват 124 младежи.    ", "date": "2018.05.30", "title": "Президентът е домакин на традиционния бал за абитуриенти в неравностойно положение"}
{"url": "http://epicenter.bg/article/Veselin-Mareshki--Natsionalnata-ni-sigurnost-ne-e-zastrashena--ne-ni-tryabvat-samoleti/155540/2/0", "text": "Лидерът на „Воля“ Веселин Марешки обясни в ефира на Нова телевизия защо е против програмата за превъоръжаване. В предаването „Здравей, България“ той обясни в отговор на въпрос, че тези идеи го осенили след като посетил Москва на 9 май и видял парада на руската армия.   Изведнъж едни хора казват, че ще изхарчат над 6 милиарда лева за самолети, но обещаваха високи пенсии и полицай във всяко село, за което нямаше пари, припомни Веселин Марешки в сутрешния блок на Нова телевизия. Изказванията му бяха насочени основно срещу коалиционния партньор на ГЕРБ в управлението Обединени патриоти.   „Полицай във всяко село ще струва 50 милиона на година“, каза още той . „Ако трябва да мине самолет през нашата територия, той ще премине и през нашите съседки, така че не може да има нападение“, допълни лидерът на „Воля“ „Абсолютно излишен лукс, те направиха дезертьорство от българския интерес. Националната ни сигурност не е застрашена. Каракачанов и останалите клакьори ще обясняват, че имат задължения към НАТО“, коментира Марешки, атакувайки ОП. „Нека се дава пари за народа, а когато останат пари да се купуват скъпи играчки“, завърши Веселин Марешки.    ", "date": "2018.05.30", "title": "Веселин Марешки: Националната ни сигурност не е застрашена, не ни трябват самолети"}
{"url": "http://epicenter.bg/article/Politolozi--Pritesnitelno-e--che-balgarskata-vanshna-politika-ne-izglezhda-konsolidirana/155542/2/0", "text": "Интервюто на президента Румен Радев показва, че нещата между институциите са доста дълбоки, което не е хубаво. Аз съм твърдо против противоречията между институциите. Това каза в предаването \"Тази сутрин\" по БТВ политологът Татяна Буруджиева. Тя коментира вчерашното интервю на президента Румен Радев за БТА.  В него Румен Радев заявява, че страната върви към автокрация. \"Недоразуменията между институциите трябва да останат затворени вътре в тях. Въпреки всички коментари, посещенията в Русия изглеждат в синхрон. Влошаването на отношенията с Русия започнаха при предишния президент и сега е нормално президентската институция да направи първата крачка за подобряването им\", смята тя.   Заедно с нея гост в студиото бе и политологът Димитър Ганев. \"Не виждам нищо ново в изказванията на президента. Той отдавна се е определил като опозиция на това управление. Притеснително е, че българската външна политика не изглежда консолидирана. Това е проблемът. От този факт може да се възползва трети играч, което да навреди на България\", каза Ганев.     \"Около година вече президентът Румен Радев се позиционира като опозиционен субект към това управление и противоречието се засилва в последните няколко месеца. Ако се замерват тук, това ще остане само в сутрешните блокове, но става притеснително, че това се пренася на международната сцена\" е позицията на Димитър Ганев.   Според двамата политолози българското председателство е успех. „ България е държава, която не може да си поставя цели каквито могат страни като Франция или Германия. Ние може да имаме посреднически функции и роли, които да ни издигат авторитета в региона. Срещите във Варна и за Западните Балкани са успех не защото има документи, а самото провеждане”, заяви Ганев. По темата за Западните Балкани е успех и че австрийското председателство също ще включи интеграцията им в приоритетите на своето председателство, допълни Буруджиева.        ", "date": "2018.05.30", "title": "Политолози: Притеснително е, че българската външна политика не изглежда консолидирана"}
{"url": "http://epicenter.bg/article/Pevitsata--koyato-vazpya-Vaptsarov-v-kyuchek--Iskam-da-nakaram-horata-da-mislyat/155547/2/0", "text": "С този проект исках да накарам обществото ни да помисли над табутата. Чрез сериозни теми искам да накарам хората да мислят. Това заяви поп фолк певицата Антонина, която скандализира с последния си клип, в който възпя стихове на Никола Вапцаров.   \"Ако бях направила песента под съпровод на цигулка и пиано щеше ли да има проблем. В клипа няма порно, това не е кючек\", каза още тя. \"Поезията е това, което ще запази душите ни, всичко друго ни ограбва\", допълни Антонина, цитирайки свой приятел поет.   \"От малка чета поезия и пиша. Знам повечето произведения на писателите ни\", завърши певицата Антонина.   Източник: Новини.бг", "date": "2018.05.30", "title": "Певицата, която възпя Вапцаров в кючек: Искам да накарам хората да мислят"}
{"url": "http://epicenter.bg/article/Skandal-v-Kavarna-zaradi-stroezh-na-plazha-/155551/2/0", "text": "Багери се появиха на плажа в Каварна. Според сигнал на бившия кмет и настоящ общински съветник Цонко Цонев това е поръчка на общината за „облагородяване“, въпреки нарушението на закон, предаде бТВ.  Стори се незаконно. До 1 март трябваше да има решение на Общинския съвет за удължаване на строителството, такова взеха на 16 май. Областният управител отмени и върна решението, след това строителството пак продължи, каза Цонев. Според него с държавни пари ще се прави дъждовна канализация на „хотела на един господин, казва се Цуцко. И това всичко е маскирано като облагородяване на морската зона“.  Настоящият кмет Нина Ставрева отрече всички твърдения на Цонев. Обектът е част от инвестиционната програма на общината, която е гласувана с приемането на бюджета на 2 февруари тази година, каза тя. Кметицата обясни, че не са входирали докладна за удължаване на срока на строителство в законовия срок, защото е било предвидено дейностите да приключат до 15 май. Забавянето се дължи на форсмажорни обстоятелства, стана ясно от думите ѝ.  Ставрева беше категорична, че общината не строи дъждовна канализация в полза на частния хотел.  Председателят на Общинския съвет Красимир Кръстев призна, че строежът е незаконен съгласно решението на областния управител. Според него причината да се стигне дотук е бавната работа на администрацията.  Цуцко е „Валентин Николов, бивш съветник на Суджука“, каза Цонев.  bTV опита да се свърже с Николов, но вчера през целия ден той не си вдигаше телефона.  Цуцко не познавам, каза Ставрева.  От Министерството на туризма съобщиха за bTV, че започват проверка, резултатите се очакват най-късно утре.  ", "date": "2018.05.30", "title": "Скандал в Каварна заради строеж на плажа (ВИДЕО)"}
{"url": "http://epicenter.bg/article/Kamen-Plochev-podade-ostavka-kato-upravitel-na-Zdravnata-kasa/155556/2/0", "text": "Управителят на Националната здравноосигурителна каса Камен Плочев е подал оставка, съобщи „ Канал 3“ .   Тя е внесена пред Надзорния съвет на НЗОК. Като причина за подаването ѝ Плочев е изтъкнал здравословни причини. Той повече от три месеца е в болничен и не е в състояние да изпълнява задълженията си.   Камен Плочев застана начело на Здравната каса през юли. Той влезе в конфликт с министъра на здравеопазването Кирил Ананиев в началото на годината заради дълговете на НЗОК към други европейски здравни каси. Министър Ананиев поиска оставката на Плочев, тъй като го заобикаля и се обръща директно към парламента. Вместо това шефът на Здравната каса влезе в болница и оттогава е в болничен.   Според закона, ако управителят на НЗОК не може да изпълнява задълженията си, то правомощията му могат да бъдат прекратени. Този срок изтече на 28 май и Плочев сам е депозирал оставката си. Предстои Надзорният съвет на Здравната каса да изпрати документите за оставката в Народното събрание и там да бъде тя да бъде гласувана. ", "date": "2018.05.30", "title": "Камен Плочев подаде оставка като управител на Здравната каса"}
{"url": "http://epicenter.bg/article/Spor-v-parlamenta-za-parite-za-otbrana--patriotite-obyaviha-Mareshki-za-dzhendar-politik-/155557/2/0", "text": "Покрай джендър идеологията политиците започнаха да си сменят не само пола, но и убежденията и предизборните програми. Това каза заместник-председателят на ПГ на „Обединени патриоти“ Искрен Веселинов в декларация от името на група, предаде репортер на Агенция „Фокус“. Веселинов визира декларация на лидера на \"Воля\" Веселин Марешки, в която той поиска мораториум върху сделките за модернизация на армията.  „Така творческите превъплъщения на един преждеговорящ политически лидер, който през последните месеци прави опит да прави доста пируети в политическото пространство. Както е бил за бизнеса, така се оказва защитник на пенсионерите. По думите му това е силна страна за един артист, но въпросът е дали един политик трябва да има такива превъплъщения. „Обединените патриоти“ от първия ден в това Народно събрание винаги сме отстоявали нещата, за които сме влезли в управлението“, допълни Веселинов.  „Въпросът за превъоръжаването е въпрос за национална сигурност и на национална чест“, каза Веселинов. По думите му се пренебрегва и умишлено не се забелязват усилията на настоящото правителство и в частност на вицепремиера Красимир Каракачанов. Той изрази пълната подкрепа за превъоръжаването на армията и изрази надежда в парламента да има консенсус.  „Ние като управление имаме намерение да поставим условия за максимално изнасяне на производството на всички големи машини в България“, каза заместник-председателят на ПГ на „Обединени патриоти“ и определи това като една допълнителна инжекция в българската икономика.  „Не е играчка самолетът, не е играчка фрегатата, това е гаранция, че всички здравни и прочее права, които държавата осигурява, може да ги защити на територията на страната. Продължавайки да се питам за тези ловки пируети задавам следните въпроси как можем да гарантираме своята сигурност, своите права като българи без съюзник. Някой иска да излезем от съюзниците си. Как можем да ги гарантираме без армия“, каза Веселинов и призова този човек да каже коя външна сила му плаща и кой иска да окупира България. Той поясни, че избирателите на \"Обединени патриоти\" трудно биха гласували за партия като \"Воля\".  Вчера внесохме предложение за решение на Народното събрание да има мораториум върху сделките за модернизация на армията, каза преди това зам.-председателят на НС и лидер на „Воля“ Веселин Марешки в декларация от името на групата.  „България е изправена пред грабеж, в пъти по-голям от този, който не сме се излекували - КТБ“, посочи той. „С покупката на няколко самолета ще бъдат откраднати за ден 6 млн. лева, с един подпис“, изтъкна лидерът на „Воля“. Според него траншът трябва да бъде спрян, докато не се оправят всички проблеми в държавата.  „Най-бедната страна в ЕС не може да си позволи да отделя милиарди за армията, при положение, че фалират болници. Няма пари за заплати на българските лекари и културни дейци, за медицинските сестри, за полицаите“, обясни Веселин Марешки. „Нужен е комплексен подход, а не купуване на парче, за модернизиране на армията“, заяви той. „Такъв грабеж може да бъде направен само от глупост, от страх или от корупция. Не мисля, че министър Красимир Каракачанов е глупак, остава страха или корупцията“, коментира лидерът на „Воля“. „Трябва да защитим българския национален интерес - щом министрите не могат“, каза още Веселин Марешки и допълни, че за „Воля“ хората са на първо място, а не самолетите.  \"Държим разходите за отбрана да бъдат ясно очертани, дефинирани и определени със Закона за държавния бюджет. Не от правителството, не от военния министър, не от който и да било в изпълнителната власт.\" Това каза пред журналисти в Народното събрание зам.-председателят на ПГ на ДПС Йордан Цонев.  „Да - на 2% от БВП за разходи за армията. Да - за това да бъдем лоялен партньор към НАТО“, заяви той. Попитан как ще коментира призива на лидера на „Воля“ Веселин Марешки проектите за модернизация на армията да бъдат спрени, а парите да се дадат за здравеопазване Йордан Цонев уточни: „Като чуете политик да каже за това да не се дават пари, а да се дават за друго, си има дума за това - популизъм и злоупотреба с проблемите на хората“. „Сигурността не се дава даром, уви. Като икономист съм последният човек, който би защитил не носещи растеж разходи, но те са необходими. Няма как да ги избегнем“, каза още той.  \"Не може да се казва, че приоритет е само превъоръжаването. И най-модерната техника без личен състав и мотивирани офицери, няма как да бъде полезна. Ще бъде купчина желязо\", бяви депутатът от БСП Таско Ерменков.  „Много е важен въпросът по какъв начин ще се харчат парите. Ако ги харчим само за да купуваме, без да има допълнителна стойност, това е загуба на национален ресурс“, заяви той. Попитан ще подкрепи ли БСП предложението на „Воля“ за мораториум върху проектите за модернизация на армията Таско Ерменков коментира: „Не съм запознат какво пише в документа. Нека да не предопределяме разходите за отбрана, нека те бъдат така балансирани, че да има надежда бойна техника, но и да има такива, които да воюват с нея“. „Ако парите бъдат инвестирани, а не профукани, няма причина да не подкрепим нарастването на възможностите на България да гарантира сигурността си“, каза още депутатът от левицата.  ", "date": "2018.05.30", "title": "Спор в парламента за парите за отбрана, патриотите обявиха Марешки за джендър-политик "}
{"url": "http://epicenter.bg/article/Korneliya-Ninova--Edinstveniyat-ofitsialno-priznat-ot-balgarskiya-sad-lazhets-e-premierat-Borisov-/155559/2/0", "text": "„Предупреждаваме ви, че отсега нататък - не три пъти, един път, ако кажете, че „БСП за България“ лъже, ще ви напомня следния факт - на 17.05.2018 г., българският съд реши: \"Осъжда Бойко Методиев Борисов за отправяне на неверни твърдения\". Това каза лидерът на БСП Корнелия Нинова от парламентарната трибуна. \"Следователно, единственият, официално признат от българския съд лъжец, е премиерът и действащият председател на Съвета на ЕС Бойко Методиев Борисов“- заключи тя по повод обвинения на ГЕРБ, че БСП лъже за фалшификации на изборите в Галиче.      ", "date": "2018.05.30", "title": "Корнелия Нинова: Единственият официално признат от българския съд лъжец е премиерът Борисов!"}
{"url": "http://epicenter.bg/article/Krum-Zarkov--Na-mestnite-izbori-dogodina-yavlenieto--quot-Galiche-quot--shte-e-povsemestno/155562/2/0", "text": "На местните избори догодина Галиче ще е повсеместно и всяко населено място може да бъде спокойно прекръстено на Беден.   Това заяви зам.-председателят на ПГ на „БСП за България“ Крум Зарков в декларация от парламентарната трибуна. Поводът за нея бяха частичните избори във врачанското село Галиче, спечелени от ГЕРБ. Според социалистите това е станало, след като предишния кмет на селото Цанко Чоков е координирал от затвора изборния процес.   Село Галиче се превърна в символ, изтъкна Зарков. \"Тежкият златен ланец и победоносно вдигнатата чаша с уиски са регалиите на местната власт в Галиче от години\", подчерта той.   Затова Зарков заяви, че „мълчанието е избор в полза на ГЕРБ и на Чоков“.   „В деня на изборите, в Галиче се появяват непознати за местните граждани хора. Много от тях работят в кабелна телевизия – собственост на общински ръководител на ГЕРБ. Новите избиратели са регистрирани на адреси в полуразрушени, отдавна изоставени и необитаеми сгради. Превозвани са организирано, а когато застъпник от БСП се е приближил до един от автомобилите, за да пита какви са и от къде идват, е направен опит той да бъде прегазен. Тези, по-различни от останалите, гласоподаватели влизат в сградата, в която се гласува, през задния ход, своеобразен ВИП-терминал, осигурен пред погледа на униформените полицаи“, описва ситуацията в изборния ден в с. Галиче Зарков.                  ", "date": "2018.05.30", "title": "Крум Зарков: На местните избори догодина явлението \"Галиче\" ще е повсеместно"}
{"url": "http://epicenter.bg/article/Kaloyan-Pargov--Sled-2020-g---Toplofikatsiya-Sofiya-shte-bade-v-deystvitelen-falit-/155564/2/0", "text": "„Топлофикация“ ще бъде в действителен фалит. Това каза председателят на Градския съвет на БСП – София и член на Изпълнителното бюро на БСП Калоян Паргов по време на кръгла маса на тема „Има ли София интегрирана система за управление на отпадъците?“, предаде репортер на Агенция „Фокус“.  Във връзка с проекта за RDF отпадъци, Паргов коментира: „Освен екологичния фактор, другото притеснение, което имаме всички ние като потребители на „Топлофикация“, която като институция не се радва на особено голямо доверие, е нейното финансово състояние“, каза Паргов. Той отчете, че към момента „Топлофикация“ има дългосрочен дълг към БЕХ в размер на 500 млн. лв, който като допълнително споразумение е разсрочен. Паргов предложи БЕХ да опрости част от задълженията на „Топлофикация“.  \"Няма достатъчно информираност и има ниска степен на доверие към проекта за RDF–отпадъци\", подчерта Паргов. Според него е необходима своеобразна информационна кампания, в която да се информират столичани за възможните опции с оглед на по-голяма степен на доверие.  „Искам да благодаря на всички, които се отзоваха на поканата за тази дискусия. За съжаление представители на други партии, няма. Може би страхът от тази дискусия вече нараства, тъй като този проблем е изключително важен и вълнува голяма част от софиянци, особено всички тези, които живеем в близост до ТЕЦ „София““, каза Паргов и изброи районите „Банишора“, „Света Троица“, централната част и други. По думите му този проблем касае немалка част от софиянци.  „Има две позиции – едната е, че инсталацията трябва да е в ТЕЦ „София“, а другата - че инсталацията трябва да бъде изградена по друга технология“, коментира той. Председателят на Градския съвет на БСП посочи, че позицията на партията е, че на този етап не са убедени в друга технология или толкова масово популярна, която да се използва и че мястото не трябва да бъде в ТЕЦ „София“, а на площадката при останалите две инсталации.  „Технологично това може да оскъпи проекта с 10 млн. евро“, обясни Паргов. Според него това е екологичният елемент.  „Това е основният аргумент и срещу изграждането на подобна инсталация в София особено в централната част, където се намира ТЕЦ „София“. Най-вече притесненията на всички тези столичани е свързан със замърсяването на околната среда и отделянето на фини прахови частици. Разбира се, технологично това донякъде е предвидено в този проект, но гледайки технологията по проекта, се оказва, че има един тип съдеинения – азотните окиси, които считаме, че са най-вредни. Тези окиси трудно се улавят. Те оказват най-голямо въздействие върху здравето на хората. Подобни инсталации, както и плазмените, изискват пречистващи филтри“, коментира Калоян Паргов.  ", "date": "2018.05.30", "title": "Калоян Паргов: След 2020 г. „Топлофикация“-София ще бъде в действителен фалит "}
{"url": "http://epicenter.bg/article/Toma-Bikov--BSP-ot-10-godini-gubyat-izbori-i-ne-se-nauchiha-da-gubyat-s-dostoynstvo/155565/2/0", "text": "Шокът на БСП е странен. Той показва, че въпреки че губят избори от 10 години, не са се научили да губят с достойнство. Това каза в декларация от името на ПГ на ГЕРБ депутатът Тома Биков в отговор на декларацията на ПГ на БСП за изборите в Галиче и Беден, предаде репортер на Агенция „Фокус“.   „Опитът да се внуши, че изборите са компрометирани, защото БСП не може да ги спечели, е проблематичен за цялата политическа система“, заяви той. „28 частични местни избора, в 4 общини и 22 кметства, в които ГЕРБ са регистрирали 24 кандидати за кметове, БСП- 13, ДПС- 17. Първият извод е, че ако искате да спечелите избори, трябва да регистрирате кандидати. Вторият - ГЕРБ е единствената национална партия, разположена в цялата страна“, се обърна Тома Биков към БСП.   „ГЕРБ има съпоставим резултат с резултата от парламентарните избори. 13 кмета от 28 регистрирани. Неоснователно се говори за страх. Щяха да бъдат 28 спечелили от 28, ако бяхте прави“, коментира депутатът. „Излъгахте, че са дописвани хора в Галиче. Дописани са 2-3 души. Излъгахте, че ВМРО са първи в циганската махала, те имат по-малко гласове от вас там“, посочи Тома Биков. „Единствената партия, която се явява конкурент на ДПС в смесените райони, е ГЕРБ. Питам БСП кой подкрепят при положение, че нямат кандидати в тези райони“, заяви депутатът и изтъкна, че ГЕРБ увеличава подкрепата си в смесените райони.  ", "date": "2018.05.30", "title": "Тома Биков: БСП от 10 години губят избори и не се научиха да губят с достойнство"}
{"url": "http://epicenter.bg/article/Tsvetanov-provede-rabotna-sreshta-s-predstaviteli-na-delegatsiya-ot-Kitay-/155566/2/0", "text": "Председателят на Парламентарната група на ГЕРБ и заместник-председател на партията Цветан Цветанов проведе работна среща с г-жа Йу Хунцю от Организационния Департамент при ЦК на Китайската комунистическа партия. Хунцю е начело на делегация от Китай, която е на посещение в България. В срещата участваха и посланикът на Китай в България Джан Хайджоу и административния секретар на ГЕРБ Цветомир Паунов, съобщиха от пресцентъра на партията.  В началото на срещата председателят на ПГ на ГЕРБ Цветан Цветанов изказа специални благодарности за оказаните от китайските власти и лично от посланик Джан Хайджоу изключителна помощ и съдействие за спасителните и издирвателни акции за намиране на нашия сънародник – алпиниста Боян Петров, изчезнал при опит да изкачи връх Шишапангма в Хималаите.  По време на срещата бяха обсъдени двустранните отношения между Китай и България. Цветан Цветанов подчерта добрите отношения и сътрудничеството между двете страни както на парламентарно, така и на правителствено ниво. Централна тема по време на разговора беше провеждането на предстоящата 7-ма Среща на правителствените ръководители на Инициативата „16+1“ в София в началото на месец юли тази година. Цветан Цветанов отбеляза, че България отдава приоритетно значение и работим активно по предстоящото двустранно посещение на китайския премиер Ли Къцян в страната ни в същия период. Заместник-председателят на ГЕРБ припомни, че китайски премиер не е посещавал България от 2000 г. и предстоящата визита е от изключителна важност за развитието на българо-китайските отношения.  Цветан Цветанов и Йу Хунцю се обединиха около извода, че Инициативата за сътрудничеството между Китай и страните от Централна и Източна Европа „16+1” е важен механизъм за стимулиране на инвестиционните, търговско-икономическите, културните и други връзки с Китай. Цветанов припомни още, че през 2018 г. България ще бъде домакин и на друга важна проява – Срещата на местните лидери на 16+1, която ще се проведе в Пловдив през есента.  По време на срещата бяха обсъдени и икономическите отношения между двете страни. Беше посочено, че стокообменът между България и Китай през последните две години продължава да нараства и през 2017 г. е достигнал 1,92 млрд. щ. д. Председателят на ПГ на ГЕРБ Цветан Цветанов подчерта пред Йу Хунцю и китайската делегация, че страната ни желае да разшири обема и разнообразието от български продукти на китайския пазар и да привлече китайски инвестиции в производства и услуги с висока добавена стойност. Като възможни сфери за насърчаването на сътрудничеството между България и Китай бяха посочени още разширяването на туристическия, културния и образователния обмен.   ", "date": "2018.05.30", "title": "Цветанов проведе работна среща с представители на делегация от Китай "}
{"url": "http://epicenter.bg/article/Sergey-Stanishev--Balgariya-i-Rumaniya-v-Shengen-s-vsichki-granitsi-/155596/2/0", "text": "Вчера и днес в ЕП отново се говори за незабавното приемане на България и Румъния в Шенген. Поводът – първият годишен доклад на ЕП за функционирането на Шенгенското пространство, който засяга въпроси като временното въвеждане на граничен контрол, новите информационни системи, влиянието на миграцията върху свободното движение и др. Въпреки че по време на дебата вчера редица депутати, както и комисарят Аврамопулос, изрично подчертаха, че е крайно време България и Румъния да влязат в Шенген,  , които сме членове на комисията по граждански свободи, правосъдие и вътрешни работи.  Разбира се, за България е важно този призив да се повтаря при всеки възможен случай.  . Въпросът зае централно място в инициирания от мен голям дебат в ЕП през декември 2017 г., посветен именно на приемането на България и Румъния, както и по време на изслушването за бъдещето на Шенген през февруари.  .  Ако искаме да постигнем реален напредък по темата  . Сега е моментът както да поставим на масата исканията си, така и  .  Но нека първо разшифроваме какво точно означава „членство в Шенген“, за да насочим усилията си по-добре. Вероятно мнозина ще бъдат изненадани, но  , но като че ли тази идея отново набира скорост – последно я чухме от канцлера Меркел при посещението й в София през януари.  Естествено, в днешната ситуация такъв подход се посреща с отворени ръце от редица консервативни лидери. От една страна, те популистки обясняват, че приемането на България и Румъния по въздух и вода не носи организирана престъпност и нелегална миграция в техните страни. От друга, получават златна възможност да изтъргуват този удобен за тях „компромис“ и да извиват ръцете на София с цел получаване на отстъпки по други ключови теми от европейския дневен ред с ясното съзнание, че  .  Но пазете се от Данайците, дори когато носят дарове.  . А свободното движение по сухопътните граници с Шенгенското пространство е много по-важно за нас от икономическа и социална гледна точка, отколкото вдигането на въздушния и морския граничен контрол. Вместо да ни позиционира в интеграционното ядро на ЕС, такова решение би демонстрирало продължаващата липса на доверие и в крайна сметка ще ни остави да чакаме на прага на Шенген за дълго време. Ето защо смятам, че  .  Именно в този контекст са усилията ми по темата Шенген в Европарламента през последната година. Наистина, решението е изцяло в ръцете на държавите-членки (Съвета), но процедурата изисква парламентът да бъде консултиран, което ни дава възможност косвено да влияем на процеса.  . Вярвам, че един такъв доклад има потенциал да възобнови процеса и да излезе от традиционния рефрен на досегашните призиви за действия, които държавите-членки така и не чуват вече години наред.  Но дори да успея с неговото изработване и гласуване в пленарна зала, той все пак ще бъде само една част от мащабната офанзива, която ни е необходима, ако искаме да влезем в Шенген в обозримо бъдеще. За нея обаче са необходими далновидност, постоянство и ангажираност на всички нива.  Дали това е постигнато ще си проличи още през юли – австрийското председателство ще бъде исторически прозорец въпросът отново да бъде внесен за гласуване в Съвета, а София вече няма да има извинение да бездейства. Това ще бъде истинското мерило за успеха на българското председателство.  ", "date": "2018.05.30", "title": "Сергей Станишев: България и Румъния в Шенген с всички граници!"}
{"url": "http://epicenter.bg/article/Parlamentat-prie-promeni-v-Zakona-za-MVR/155599/2/0", "text": "Парламентът прие промени в Закона за МВР на първо четене, съобщи Новини.бг. От гласувалите 106 народни представители 80 бяха \"за\", трима - \"против\", а 23 се въздържаха. Вносители на промените са депутати от Обединените патриоти.  Основната цел на промените е да се уеднакви регламентацията за назначаване от една в друга служба за сигурност или за опазване на обществения ред, тогава когато служителят е бил обучаван и е подписал съответен договор при приема в учебното заведение да служи за определен срок в МВР. Предвижда се, когато курсантите в Академията на МВР, стажантите в центровете за професионална подготовка към Академията, работещи по служебно правоотношение по собствено желание, прекратят служебното си правоотношение и в срок до три месеца бъдат назначени като държавни служители в службите за сигурност и обществен ред, да не дължат възстановяване на разходите за обучение и издръжка, които не се възстановяват и от приемащата страна. Предлагат се идентични промени и в Закона за Държавна агенция \"Национална сигурност\" и Закона за национална служба \"Охрана\".  Борис Ячев от ОП каза, че предложенията за промени са получили подкрепящи становища от службите за сигурност. Той заяви готовност да бъдат направени корекции между първо и второ четене на законопроекта.  От БСП заявиха, че ще се въздържат от подкрепа. Според Иван Иванов това е поредният законопроект, чиято цел е да обезкърви МВР. По думите му с промените ще се наруши строгата йерархия във ведомството, по която завършилите в Академията на МВР вече няма да имат ангажимента да служат в министерството. Има куп незаети места в МВР, поради тяхната непривлекателност, каза Иванов и допълни, че промените ще предизвикат вътрешна миграция в структурите на МВР. От БСП настояват за сериозни корекции между първо и второ четене.  ДПС не подкрепя предложенията за промени, заяви Елхан Кълков. Според движението законопроектът решава само частично проблема в две от службите за сигурност. Кълков призова законопроектът да бъде оттеглен, защото поправките между двете четения не биха могли да премахнат недоразуменията.  ", "date": "2018.05.30", "title": "Парламентът прие промени в Закона за МВР"}
{"url": "http://epicenter.bg/article/Deyvid-Koparfiyld-nyama-da-plashta-obezshtetenie-na-postradal-uchastnik-vav-fokusa-mu/155581/10/99", "text": "Магът Дейвид Копърфийлд е проявил небрежност, но не е отговорен за травмите, получени от участника в знаковия му фокус с изчезване на хора от сцената в Лас Вегас през 2013 г., съобщи Асошиейтед прес, цитиран от Новини.бг   Пострадалият Гавин Кокс и съпругата му съдеха за проявена небрежност не само мага, но и хотела в Лас Вегас, където е било шоуто, две фирми на Копърфийлд и строителна компания, която тогава реновирала хотела.   Съдебните заседатели по делото решиха, след като изслушваха показания няколко седмици, че магът, една от компаниите му и хотелът са проявили небрежност, но не подлежат на отговорност за травмите на пострадалия. Според заседателите Гавин Кокс е отговорен 100 процента за нараняванията си.   Решението на съдебните заседатели означава, че Кокс и съпругата му не могат да искат парично обезщетение. Преди четири години адвокатите им изчислиха, че заради травмите, една от които е била мозъчна, той е похарчил над 400 000 щатски долара за лечение.   Адвокатите на Дейвид Копърфийлд не успяха да получат разрешение делото да се води при закрити врата и така беше разкрита тайната на знаковия му фокус, в който изчезват хора от сцената. Изпълнителният продуцент на шоуто в Лас Вегас разказа, докато даваше показания, че случайно избраните участници се извеждат от сцената по таен коридор и така се появяват \"с магия\" в дъното на залата.", "date": "2018.05.30", "title": "Дейвид Копърфийлд няма да плаща обезщетение на пострадал участник във фокуса му"}
{"url": "http://epicenter.bg/article/Balgarskata-voza-raztsafna-vav-Viena-chrez-toaletite-na-Sofiya-Borisova/155582/10/0", "text": "Най-известната българска дизайнерка на официални и булчински тоалети за пореден път обра овациите на международния елит. След бляскавите й самостоятелни ревюта в Рим и Париж,  София Борисова спечели сърцата и аплодисментите на най-отбраната публика в австрийската столица. В  емблематичната сграда на виенското кметство - Ратхаус, прочутата моделиерка представи колекцията си висша мода Diffusione della Rosa, вдъхновена от красотата и изяществото на българската роза. Най-голямата зала на забележителната готическа сграда на кметството във Виена се оказа тясна да побере елита на австрийската столица и международните гости.Сред тях се забелязваха посланиците на Италия, Испания, Великобритания, Русия, Молдова, Йордания, Турция, Литва, Латвия, Черна гора, Словения,Лаос, Доминикана. Дипломати от Франция, Португалия, Нидерландия, Грузия, Китай, Гърция, Кипър, Македония, Босна и Херцеговина, Хърватска, Полша, Словакия и Канада също бяха сред аплодиращите от първите редове бляскавия моден спектакъл. С огромен интерес ревюто проследиха дамите, представителки на политическите, културните и бизнес среди в Австрия, които са чести гости на най-престижните балове във Виена. Сред тях се открояваха  г-жа Хардиман Полрос - директор на протокола на президентската канцелария на Австрия, г-жа Маргарета Грислер Херман - член на кметството на община Виена, г-жа Бертаноли - началник на кабинета на австрийския министър на външните работи. По червения килим на  величественото мраморно стълбище към залата преминаха и много представители на българския бизнес и светски елит, а най-верните приятели, клиенти и почитатели на София Борисова долетяха от София специално за събитието. Сред тях се забелязваха адвокат Галина Петрова, доктор Елиза Георгиева със съпруга си д-р Йордан Георгиев, Капка Амзина и Явор Цаков, бизнесмените Николай Младжов с половинката си, Добрин Петров със съпругата си Биляна Петрова, Николай Вълканов и Румяна Георгиева, бизнес дамата Весела Барбукова  с дъщеря си Десислава, бизнес дамата Даниела Коларова и много други. Официален домакин на събитието бе българското посолство във Виена, под патронажа на посланика ни в Австрия -д-р Иван Сираков. В рамките на съпътстващата културна програма на българското председателство на Съвета на ЕС, Негово Превъзходителство избра да представи България чрез самостоятелен моден спектакъл  на талантливата дизайнерка София Борисова не случайно. Оказа се, че той следи изявите й в чужбина и впечатлен от успехите й на световната модна сцена е избрал да покаже образа на България чрез креативността и таланта на съвременната, успяла българка в един спектакъл на модата и красотата . Ревюто на дизайнерката се превърна в истинско модно събитие в столицата на музиката и баловете. \"Кралицата на дантелите\", както често наричат София Борисова, представи впечатляваща Haute couture колекция с официални бални и коктейлни тоалети, всеки от които беше дълго аплодиран от възхитените гости. Вярна на себе си дизайнерката впечатли и с изящни булчински рокли. Претенциозната публика оцени високо материите, претворени в уникални и изискани тоалети с прецизни кройки, смели или класически, но всички с излъчването на лукс и висока класа, достойни за най-бляскавите официални събития. \"София разтърси Виена\", коментираха в публиката, когато развълнуваната дизайнерка излезе на подиума под нестихващите аплодисменти в края на дефилето. Модният триумф на българката бе проследен от редица журналисти от международни медии, модни експерти, ПР и фотографски агенции, сред които модните редактори на световните издания Elle, Marie Claire, Society. Гост изпълнител в модното шоу беше  Нели Петкова, която изпя акапелно песента ”Притури се планината”. Певицата изправи на крака руският посланник, както и останалите гости на събитието, които с бурните си аплодисменти и овации повишиха емоционалния градус в залата. За София Борисова дефилираха топмоделите на България Диана Иванчева, Жана Янева, Деница Стоянова, Ива Атанасова и Боряна Милчева. А за перфектната им визия на подиума се погрижиха известният коафьор Борислав Сапунджиев и гримьорът Грета Казанджиева. Очаквайте и ексклузивната фотосесия на колекцията, заснета от фотографа Ивайло Станев в двореца Лаксенбург със специално разрешение, дадено на София Борисова от австрийските власти.", "date": "2018.05.30", "title": "Българската роза разцъфна във Виена чрез тоалетите на София Борисова"}
{"url": "http://epicenter.bg/article/Balgariya-i-Rumaniya-poluchiha-podkrepa-v-Evropeyskiya-parlament-za-Shengen/155535/7/0", "text": "Еврокомисарят по вътрешните работи Димитрис Аврамопулос и няколко от групите в Европейския парламент призоваха отново тази вечер за приемането на България и Румъния в Шенген. Евродепутатите обсъдиха доклад за състоянието на пространството без гранични проверки, в който също е отправен този призив, съобщава БТА, цитирана от Дарик.   България и Румъния ще направят Шенген по-сигурен, заяви Аврамопулос. Призоваваме Съветът на ЕС да одобри приемането на двете страни, добави той. Трябва да понесем споделена отговорност за управлението на външните граници и да повишим доверието между държавите от ЕС. Шенген в последните три години бе изправен пред най-големите предизвикателства от своето създаване. Възобновените проверки по вътрешните граници не трябва да се превръщат в постоянни, те са извънредна мярка, последен изход, предимство трябва да имат полицейските проверки, посочи еврокомисарят. Той призова възможно най-бързо извънредните мерки да отпаднат и отбеляза, че до 2027 г. ЕК предвижда трикратно увеличение на бюджета за охрана на външните граници на ЕС.   Групата на Европейската народна партия подкрепи България и Румъния и посочи, че възстановяването на границите е знак за накърнено доверие, свързано и с недостатъците в политиката за предоставянето на убежище. Социалистите и демократите коментираха, че възстановяването на граничните проверки е в противоречие с духа на свободата на движение и понякога - с правилата в ЕС. Европейските реформатори и консерватори (ЕКР) заявиха, че Шенген е накърнил доверието на гражданите и е довел до увеличаване на престъпността и тероризма. Според ЕКР е необходимо външните граници на ЕС да бъдат укрепени и непристъпни.   Крайно време е България и Румъния да се присъединят към Шенген, заяви групата АЛДЕ. Временните мерки започват да приличат на постоянни, граничните проверки пречат на икономиката и благоденствието на гражданите, отдавна трябваше да отпаднат, добавиха либералите. Шенген е от полза за гражданите и бизнеса, посочи групата \"Зелени\". След миграционните потоци днес нещата са различни, става дума повече за възприятие за заплаха, отколкото за истинска терористична опасност. Терористите са родени в ЕС, добавиха от тази група.   Европейската обединена левица подкрепи България и Румъния, но допълни, че Шенген е израз на правителствения провал в борбата с тероризма и прането на пари. Групата \"Европа на свободата и пряката демокрация\" отбеляза, че Шенген се основава на взаимното доверие, а то е било поставено на изпитание с миграционните потоци. Миграцията и тероризмът се сляха в общественото съзнание. Необходима е политическа воля за възстановяването на Шенген, добавиха от тази парламентарна група. Според групата \"Европа на народите и свободата\" вътрешните гранични проверки са били въведени заради това, че ЕК си затваря очите за прииждащите към ЕС мигранти. Филиз Хюсменова (ДПС/АЛДЕ) посочи, че България и Румъния преди седем години са изпълнили изискванията за Шенген и това се отчита в обсъждания от ЕП доклад. Шенген би бил по-силен, ако България и Румъния са част от него, аргументите против са изцяло и само политически. Настоявам Съветът на ЕС да предприеме отдавна нужните действия по приемането на България и Румъния, добави тя.   Асим Адемов (ГЕРБ/ЕНП) заяви, че ЕП е длъжен да защитава правата на гражданите, като се бори за опазването на Шенген. Не може да се каже, че днес Шенген дава резултати, допълни той. По неговите думи възстановените проверки уронват доверието на гражданите. Солидарността изисква незабавно България и Румъния да бъдат приети, това ще допринесе за повече сигурност в ЕС, двете страни защитават надеждно външните граници, посочи Адемов. Емил Радев (ГЕРБ/ЕНП) отбеляза, че в последните години Шенген е изправен пред изпитания, както и че възстановените проверки представляват опасна тенденция. ЕС и Шенген са неделими, България и Румъния са изпълнили изискванията преди седем години, пазим най-трудната и натоварена външна граница, част сме от европейската гранична охрана, България реално е част от Шенген, време е за политическо решение. ЕС ще бъде по-сигурен с приемането на България, обобщи Радев.   В обсъдения доклад се посочва, че ЕС е похарчил около 20 милиарда евро за възстановяването на граничните проверки, като към тази сума всяка година се добавят нови два милиарда евро. Допълва се, че европейските държави са изградили над 1200 километра стени на стойност поне половин милиард евро.  ", "date": "2018.05.30", "title": "България и Румъния получиха подкрепа в Европейския парламент за Шенген"}
{"url": "http://epicenter.bg/article/Pozharnikari-izvadiha-zasednalo-v-peralnya-dete/155543/7/0", "text": "  Осем пожарникари вадиха дете от пералня в Китай. 4-годишното момченце се вмъкнало в машината и заседнало, съобщи Нова телевизия.   Майка му повикала помощ, но операцията не се оказала толкова лесна. Близо половин час пожарникарите разглобявали пералнята и рязали металния барабан, за да извадят детето.   Всичко завършило благополучно за момченцето, но не и за пералнята, която била толкова повредена, че не можело да бъде ремонтирана.  ", "date": "2018.05.30", "title": "Пожарникари извадиха заседнало в пералня дете"}
{"url": "http://epicenter.bg/article/14-dushi-postradaha-pri-verizhna-katastrofa-vav-Velikobritaniya/155544/7/0", "text": "14 души бяха ранени при тежка верижна катастрофа във Великобритания, предаде  bTV .   Инцидентът е станал в Дарфорд, в южното английско графство Кент.   В катастрофата са участвали 25 превозни средства, сред които един автобус.   По информация на спасителната служба 14 души са леко пострадали. Един човек е арестуван по подозрения в безразсъдно шофиране, съобщи полицията в Кент.   Кадри, публикувани в социалните мрежи, показват размера на пораженията върху автомобилите.", "date": "2018.05.30", "title": "14 души пострадаха при верижна катастрофа във Великобритания"}
{"url": "http://epicenter.bg/article/Lavrov-zaminava-na-poseshtenie-v-Severna-Koreya/155552/7/0", "text": "Руският външен министър Сергей Лавров утре ще бъде на посещение в Северна Корея. Той ще обсъди ситуацията на полуострова с първия дипломат на страната. Междувременно подготовката за среща Тръмп - Ким очевидно е в ход. Висш представител на Пхенян отпътува за преговори в Съединените щати, съобщи БНТ.   Ким Йон-чхол, завеждащ отдел в севернокорейската Работническа партия отпътува за Съединените щати от летището в Пекин. Американският президент обяви визитата предварително в Туитър като знак за нейната значимост.   Севернокорейският представител, вече изваден от списъка с американските санкции, ще се срещне с американски дипломати като преговорите с държавния секретар Майк Помпео са в края на седмицата.   Това ще е и първият американско-севернокорейски контакт на високо ниво в Съединените щати от 2000 година насам, когато Бил Клинтън прие севернокорейски маршал.   Очаква се срещата на върха между Доналд Тръмп и Ким Чен-ун да бъде на 12 юни в Сингапур.", "date": "2018.05.30", "title": "Лавров ще посети утре Северна Корея"}
{"url": "http://epicenter.bg/article/Aleksey-Pushkov--Ubiystvoto-na-Babchenko-v-Kiev-e-karvava-provokatsiya-/155560/7/0", "text": "Председателят на комисията по информационна политика към Съвета на Руската федерация Алексей Пушков нарече „кървава провокация“ убийството в Киев на руския журналист Аркадий Бабченко, предаде БНР.  „Вече започнаха опитите да се свърже убийството на Бабченко с критиките му към Кремъл. Много прилича на нова кървава провокация. Запитайте се на кого е изгодно“, написа Пушков в профила си в Туитър.  Украинският премиер Володимир Гройсман сподели във Фейсбук, че руската тоталитарна машина не е простила на журналиста неговата честност и принципност. Той нарече Бабченко „истински приятел на Украйна, който е разказвал на света истината за руската агресия“.  В Съвета за сигурност на ООН украинският външен министър Павло Климкин заяви, че е рано да се каже кой стои зад убийството. Същевременно добави, че Москва използва различни тактики за дестабилизирането на Украйна, включително терористични актове, подривна дейност и политически убийства.  Руският постоянен представител в Обединените нации Василий Небензя отговори, че Украйна възнамерява да използва убийството за антируските си цели.  Известният с критиките си към Кремъл руски журналист Аркадий Бабченко беше застрелян снощи във входа на жилището си в Киев с два куршума в гърба.  ", "date": "2018.05.30", "title": "Алексей Пушков: Убийството на Бабченко в Киев е кървава провокация "}
{"url": "http://epicenter.bg/article/Britanski-deputati-iskat-zabrana-na-reklamata-na-nezdravoslovni-hrani/155561/7/0", "text": "Влиятелна група британски депутати започна кампания за забрана на рекламата на нездравословни храни по телевизията преди 9 часа вечерта и използването на герои от детски рисувани филмчета по опаковките на такива храни, съобщи БНР. Това става след като нови данни показват, че едно на всеки 25 деца на възраст от 10 до 11 години е със сериозни здравословни проблеми заради наднормено тегло.   Групата депутати, предвождани от председателя на парламентарната комисия по здравеопазване Сара Уоластън, излиза с пълен пакет от мерки за справяне с проблема. Освен вече споменатата забрана на реклами по телевизията, се предвижда супермаркетите да премахнат всички сладки неща и нездравословни продукти в района на касите за плащане, забрана на спонсорството на детски спортни събития от марки, свързвани с нездравословно хранене, и ограничаване на рекламите на нездравословни храни в социални мрежи като Фейсбук.   Ново проучване показа, че повече от 20 000 деца в основните училища са с голямо наднормено тегло и са изложени на риск от диабет тип 2, рак и сърдечни заболявания. Правителството вече наложи допълнителни такси върху газираните напитки.   Наднорменото тегло се смята за сериозен проблем във Великобритания, като миналата година здравеопазването похарчи повече от 6 милиарда паунда за справяне с последиците.", "date": "2018.05.30", "title": "Британски депутати искат забрана на рекламата на нездравословни храни"}
{"url": "http://epicenter.bg/article/Dzhordzh-Soros--Do-dni-zapochva-kampaniya-za-vtori-referendum-za-Brekzit/155579/7/0", "text": "Милиардерът Джордж Сорос обяви, че след няколко дни ще бъде започната кампания за втори референдум за излизането на Великобритания от Европейския съюз, пише в. \"Индипендънт\", цитиран от БТА.  Според Сорос изгледите за продължителния развод на Великобритания с ЕС може да съдействат за убеждаването на британците, че членството в общността е в техен интерес.  \"Разводът ще бъде дълъг процес, вероятно ще отнеме повече от пет години. Пет години са цяла вечност в политиката, особено в революционни времена като сега\", каза той в реч в Париж.  Има информация, че финансистът е дал около 500 000 британски лири на организацията \"Най-доброто за Великобритания\" (\"Best for Britain\"), създадена миналата година от противничката на Брекзит Джина Милър. Очаква се групата да публикува програмата за своята кампания на 8 юни, призовавайки за втори референдум, посочва британското издание.  \"В крайна сметка британците са тези, които трябва да решат какво искат да правят. Ще бъде обаче по-добре, ако те вземат решение по-скоро, а не по-късно. Именно това е целта на инициативата, наречена \"Най-доброто за Великобритания\", която аз подкрепям\", заяви Сорос.  \"Най-доброто за Великобритания\" се бореше и помогна за извоюването на съдържателно парламентарно гласуване, което включва възможността въобще да не се напуска. Това би било добре за Великобритания, но също така би направило голяма услуга на Европа, като отмени Брекзит и не създаде трудна за запълване дупка в европейския бюджет\", каза той.  \"Но британската общественост трябва да изрази своята подкрепа с убедителна разлика, за да бъде възприета сериозно от Европа. Именно към това се стреми \"Най-доброто за Великобритания\", като ангажира избирателите. Тя ще публикува своя манифест в следващите няколко дни\", заяви милиардерът.  Неотдавна авторът на член 50 от Лисабонския договор лорд Кър заяви, че повторен вот за спирането на Брекзит е реална възможност, като посочи, че всичко зависи от поведението на лейбъристите и решенията в Камарата на общините. Кър отбеляза, че ако Великобритания поиска удължаване на действието на член 50, за да проведе референдум, няма съмнение, че молбата й ще бъде удовлетворена.   ", "date": "2018.05.30", "title": "Джордж Сорос: До дни започва кампания за втори референдум за Брекзит"}
{"url": "http://epicenter.bg/article/Zoran-Zaev--Referendum-za-imeto-na-Makedoniya-shte-se-provede-prez-septemvri-ili-oktomvri/155584/7/0", "text": "Референдумът за новото име на Македония ще бъде проведен през есента – септември или октомври. Това обяви министър-председателят на югозападната ни съседка Зоран Заев в рамките на преконференция, предава скопският телевизионен канал „Сител“, цитиран от \"Фокус\". Името „Република Северна Македония\" не е договорено, заяви Заев, като поясни, че в преговорите с Гърция са съгласувани единствено принципите и началата на споразумението. Заев припомни, че може да разговаря по телефона с гръцкия си колега Алексис Ципрас, а след това обяви и среща с политическото ръководство. Македонският премиер всъщност потвърди информацията, публикувана от някои медии още във вторник. Заев съобщи, че евентуално споразумение с Ципрас ще бъде ратифицирано от македонския парламент с абсолютно мнозинство от 61 депутати. Така че Македония може да получи поканата за членство в НАТО. В крайна сметка обаче всичко ще бъде решено на референдум. Междувременно официална Атина изгражда климат за възможно решение на спора за името. В реч пред гръцката бизнес общност Ципрас заяви, че преговорите с Македония са „трудни, но необходими“.  За гръцката опозиция евентуалното решение на спора името трябва да бъде приемливо, защото в противен случай, след смяната на правителството, „Нова демокрация“ подчерта за възможността за повторно започване на преговорите.    ", "date": "2018.05.30", "title": "Зоран Заев: Референдум за името на Македония ще се проведе през септември или октомври"}
{"url": "http://epicenter.bg/article/Naprezhenie-mezhdu-Turtsiya-i-SASht--Ankara-plashi-da-izgoni-amerikantsite-ot-aviobazata--quot-Indzhirlik-quot--/155585/7/0", "text": "Анкара може да закрие авиобазата си \"Инджирлик\" за САЩ заради неприятелската политика на Вашингтон. Това обяви турският външен министър Мевлют Чавушоглу в интервю за тв канала \"A Haber\".  \"Стараем се да подобрим отношенията си със САЩ. За да се нормализират, Америка е длъжна да направи конкретни стъпки по темата за Манбидж  , да ни предаде Фетула Гюлен, а има и други проблеми за решаване. Когато стане въпрос за това, народът ни казва: \"Закрийте базите \"Инджирлик\", \"Кюреджик\".\" Имаме и други козове в ръцете. САЩ не трябва да губят такъв съюзник като нас. Ние чакаме кога те ще се откажат от своите погрешни действия\", заяви Чавушоглу.  Дипломат №1 на Турция отбеляза, че Анкара разчита на решение на проблема с Манбидж с помощта на пътната карта, съгласувата с Вашингтон.  \"Но ако надеждата изчезне, Турция може да покаже силата си. Ние сме независима държава и ще решаваме да предприемем едни или други стъпки по свое усмотрение\", отсече министърът.  Отношенията между Турция и САЩ са в криза заради американската подкрепа за силите за самоотбрана на сирийските кюрди (YPG), които Анкара смята за терористична групировка, свързана със забранената в Турция Кюрдска работническа партия (ПКК).  Вашингтон обяснява подкрепата си за кюрдите с тяхната борба срещу \"Ислямска държава\". Турция също така неколкократно обвини Вашингтон, че не е сдържал обещанията си кюрдските сили да бъдат изтеглени от Манбидж, след като силите на YPG освободиха града от ислямистите през юни 2016 г.  Освен това, Анкара изисква от Вашингтон да ѝ предаде опозиционния проповедник Фетула Гюлен, когото обвинява в организирането на опита за преврат през юли 2016 г.   ", "date": "2018.05.30", "title": "Напрежение между Турция и САЩ! Анкара плаши да изгони американците от авиобазата \"Инджирлик\" "}
{"url": "http://epicenter.bg/article/Aktrisa--simpatizirashta-na-Donald-Tramp--sravni-savetnichka-na-Barak-Obama-s-maymuna/155586/7/0", "text": "Американската телевизия Ей би Си обяви, че прекратява сериала си \"Розан\" след расистки туит на звездата на сериала Розан Бар, въпреки че тя се извини и изтри туита си, предаде Франс прес, цитиран от Новини.бг В този туит известната с подкрепата си за Доналд Тръмп актриса сравни бивша съветничка на Барак Обама с маймуна.  Туитът бе пуснат през изминалата нощ. В него 65-годишната актриса описа бившата съветничка на Обама Валъри Джарет така: \"Мюсюлманските братя и Планетата на маймуните си родиха бебе\".  Няколко часа по-късно Розан Бар изтри туита и се извини:  \"Извинявам се на Валъри Джарет и на всички американци. Съжалявам, че направих тази грозна шега за нейната политика и нейния външен вид\", каза тя.  \"Трябваше да внимавам\", добави Бар и обяви, че повече няма да поства в Туитър.  Извиненията й обаче не бяха достатъчни. Една от продуцентките на \"Розан\" - чернокожата Уонда Сайкс обяви, че напуска екипа на сериала. Два часа по-късно Ей Би Си обяви, че спира сериала.  Първите девет сезона на сериала \"Розан\" бяха излъчени от 1988 до 1997 г. Десетият тръгна тази година на 27 март и завърши на 22 май и бе най-гледаният за сезона 2017-2018 по големите американски телевизии.  Ей Би Си беше обявила, че е поръчала единайсети сезон само три дни след излъчването на първия епизод на десетия.", "date": "2018.05.30", "title": "Актриса, симпатизираща на Доналд Тръмп, сравни съветничка на Барак Обама с маймуна"}
{"url": "http://epicenter.bg/article/Berlin-skratsna-sas-zabi-na-Kiev--Sprete-s-kritikite-sreshtu--quot-Severen-potok-2-quot--/155597/7/0", "text": "Украйна трябва да престане да критикува Германия за участието ѝ в проекта \"Северен поток 2\". Това заяви президентът на Германия Франк-Валтер Щайнмайер на пресконференция в Киев, цитиран от местни медии.  \"Дори да говорим за \"северен поток 2\", ние говорим и за бъдещето и сигурността на Украйна. Вие виждате, че Германия полага усилия за осигуряването на транзита на газ през Украйна. ЕС води преговори по този въпрос и се надявам, че те ще доведат до резултати\", заяви Щайнмайер.  Германският президент подчерта, че опасенията, че Украйна ще се лиши от статута на страна-тринзитьор на газ, са безпочвени.  Проектът \"Северен поток 2\" предвижда полагането на две тръби с общ обем 55 милиарда кубически метра газ годишно. Трубопроводът върви от руското крайбрежие през Балтийско море до Германия успоредно на действащия \"Северен поток\".  Разрешения за строителство вече са издадени от Германия и Финландия.  Украйна е срещу строителството на гозопровода, тъй като се опасява да не изгуби доходите си от транзита на синьо гориво. Латвия, Литва и Полша също изразиха неодобрение за проекта. Техните лидери твърдят, че това е политически проект. Против са и САЩ, които имат амбициозни планове за експорт на американски газ в Европа.  Русия нееднократно призовава темата с газопровода да не бъде политизирана. Президентът Владимир Путин подчертава, че Москва се отнася към проекто изключително като към икономически. А само преди дни, по време на срещата си с германския канцлер Ангела Меркел в Сочи, Путин обеща, че транзитът на газ през Украйна няма да спре.  ", "date": "2018.05.30", "title": "Берлин скръцна със зъби на Киев: Спрете с критиките срещу \"Северен поток 2\"! "}
{"url": "http://epicenter.bg/article/Facebook--Mozhe-da-se-obedinim-s-drugi-golemi-kompanii/155602/7/0", "text": "Facebook може да се обедини с други големи фирми, ако влезе в нови пазари. Това заяви главният оперативен директор на компанията Шерил Сандберг, без да уточни какви са бъдещите цели, предаде Нова телевизия.   Facebook е една от най-големите компании в света според пазарния капитал, което постига и чрез закупуването на по-малки, но привлекателни фирми. През 2014 г. купи WhatsApp за 22 млрд. долара, а „Окулус“ - за 3 млрд. Две години по-рано компанията купи и Instagram за 1 млрд. долара.   ЕС изрази загриженост относно пилотните програми на Facebook и WhatsApp за споделяне на телефонни номера и други данни.   По този повод Сандберг отговори, че подобно споделяне е полезно, например при залавяне на педофили онлайн. ", "date": "2018.05.30", "title": "Facebook: Може да се обединим с други големи компании"}
{"url": "http://epicenter.bg/article/Rusiya-gotova-da-podkrepi-podyalba-na-Kosovo--ako-Sarbiya-go-iska-/155610/7/0", "text": "Русия би приела подялба на Косово, ако Сърбия прецени, че това е най-доброто решение за нея. Това заяви посланикът на Руската федерация в Белград Александър Чепурин, съобщава сръбското електронно издание Vecernji Novosti, цитирано от Агенция \"Фокус\".  Съответният коментар руският дипломат направи във връзка с изявление на министъра на външните работи на Сърбия Ивица Дачич, че „албанците са съгласни на подялба на Косово и че тя е в техен интерес“.  „Ние уважаваме позицията на Сърбия и това решение, и ако според нея е най-доброто, ще я подкрепим\", увери Чепурин, като подчерта, че „Русия ще подкрепи всяко сръбско решение“.  „Все още е валидно мотото: Това, което е добро за Сърбия, е добро и за Русия\", подчерта посланикът.  „За Москва е важно единствено решението, което се предлага, да е в интерес на Сърбия аз не се съмнявам, че правителството на Сърбия, президентът (Александър) Вучич и (Ивица) Дачич правят най-доброто за страната\", отбеляза Чепурин и допълни, че Белград ще продължи да има добър партньор в лицето на Кремъл, независимо от вътрешните промени в Русия.  Чепурин твърди, че въпреки вътрешните промени в Русия, Сърбия ще продължи да има добър партньор в Кремъл.  „Русия се променя във вътрешната сфера, но връзките със Сърбия и остават стабилни. Очаквам, че сътрудничеството между двете страни ще бъде много по-добро и по-силно\", коментира руският посланик във връзка с коментари от Брюксел, че „рано или късно Сърбия ще обърне гръб на Русия“.  „Никога няма да стигне до това\", изрази увереност Чепурин.  ", "date": "2018.05.30", "title": "Русия готова да подкрепи подялба на Косово, ако Сърбия го иска "}
{"url": "http://epicenter.bg/article/Napadatelyat--ubil-trima-v-Liezh--predniya-den-prebil-do-smart-s-chuk-narkodilar/155611/7/0", "text": "  Белгийската прокуратура обяви днес, че разглежда атаката в стила на „Ислямска държава“, при която вчера бяха убити трима души в източния град Лиеж, като терористичен акт, предаде АФП, цитира БНР.   Нападателят, който бе идентифициран като Бенжамен Ерман, наръгал многократно с нож две полицайки, преди да използва оръжията им, за да ги застреля - метод, който според разследващите се препоръчва в онлайн видеозаписи на джихадистката организация.   Полицията се опитва да разбере точните мотиви зад атаката на 31-годишния мъж, който в последните 10 години влизал и излизал от затвора заради насилие и дребни престъпления. Той бил в отпуска, когато извършил нападението.   След като уби полицайките, Ерман откри огън и уби 22-годишен студент, намиращ се в паркирана кола на мястото до шофьора. После взе за заложничка чистачка в близко училище, като успя да рани няколко полицаи, преди да бъде застрелян.     Взетата за заложница чистачка Дарифа разказа пред белгийски медии, че го призовала да се предаде. Той я попитал дали е мюсюлманка и дали спазва Рамазана. Когато отговорила утвърдително, той я успокоил, че няма да ѝ стори нищо, предаде БТА.   Нападателят произвел няколко изстрела в затворена врата, която го отделяла от вътрешността на сградата. Тогава Дарифа се развикала и разплакала, а той ѝ казал, че е по-добре да плаче за своите братя в Сирия.     „Квалифицираме станалото като терористични убийства и опит за терористични убийства“, заяви говорителят на федералната прокуратура Ерик ван дер Сипт на брифинг в Брюксел, цитиран от АФП.   Той посочи, че това се базира на няколко „първи елементи“ от разследването – факта, че извършителят изкрещял няколко пъти „Аллах акбар“ (Бог е велик) и информация от органи по сигурността, че е бил в контакт с радикализирани лица“. Последната информация датирала от края на 2016-а и началото на 2017 г. и оттогава не е била потвърдена.   Прокуратурата взела предвид и начина му на действия – атака срещу въоръжени полицаи и използване на оръжията им срещу тях, каквито атаки имало в Брюксел през 2016 г. и отговорност за тях поела „Ислямска държава“.   Вътрешният министър Жан Жамбон обаче предупреди да не се избързва с извода за екстремистки мотиви. „Има сигнали за радикализация в затвора, но дали тази радикализация е довела до тези действия? Можем да си зададем много въпроси“, каза той пред радио RTL.     Специално внимание се отделя на жестоко убийство на предполагаем дилър на хероин, свързан с Ерман, който бил пребит до смърт с чук късно в понеделник в село до границата с Люксембург.   Разследващите откриха във вторник чука в колата на Ерман и Жамбон каза, че според полицията нападателят в Лиеж извършил убийството часове след като бил пуснат от затвора. Прокуратурата потвърди, че Ерман е разследван за случая.   Белгийски медии посочват, че нападателят в Лиеж имал постоянни проблеми със спазването на законите, предаде БТА.   Още като непълнолетен той бил зависим от хероина, биел се е без повод, участвал е във въоръжени обири. Ерман многократно е бил задържан и осъждан, като някои от присъдите му са били ефективни. Често извършвал престъпленията си в съучастие с брат си.     Фактът, че Ерман извършил убийствата, докато бил пуснат в отпуска, предизвика дебат в Белгия за политиката на затворите. Той иначе трябвало да бъде освободен окончателно през 2020 г.   „Чувствам отговорност, тъй като отговарям за затворите“, заяви министър на правосъдието Кун Генс. Но уточни, че досега Ерман многократно е бил освобождаван за по няколко часа, както в понеделник, и винаги се прибирал доброволно в затвора.  ", "date": "2018.05.30", "title": "Нападателят, убил трима в Лиеж, предния ден пребил до смърт с чук наркодилър"}
{"url": "http://epicenter.bg/article/-quot-Ubitiyat-quot--zhurnalist-Babchenko-se-yavi-na-preskonferentsiya/155616/7/0", "text": "Руският журналист Аркадий Бабченко, за когото се смяташе, че е убит в Киев вчера, се оказа жив и здрав, пише BBC, цитирана от Нова телевизия.  Бабченко се появи на пресконференция по украинската телевизия. На нея, началникът на украинските тайни служби, Васил Христак потвърди, че журналистът е жив.  „Според информацията, която получиха украинските тайни служби, убийството на руския журналист Аркадий Бабченко е било поръчано от самите руски служби”, заяви Христак. “ Ние предотвратихме покушението срещу Бабченко, провеждайки спецоперация“, заяви на пресконференцията Грицак, цитиран от ТАСС. По неговите думи покушението било поръчано от руските спецслужби.   „Поръчителите обещали 30 хиляди долара на изпълнителя – гражданин на Украйна, бивш участник в силовата операция в Донбас. 15 хиляди били предадени като аванс. Посредникът получил 10 хиляди“, разказа шефът на спецслужбите. И съобщи, че организатора на убийството е задържан в Киев. Според Бабченко операцията е подготвяна два месеца. Той самият бил посветен в нея преди месец. По-рано съпругата на Бабченко заяви, че той е бил застрелян в гърба, докато излизал от апартамента им в Киев.  Журналистът очевидно не казал на съпругата си, че убийството е било нагласено, поради което й изказа специални извинения.    ", "date": "2018.05.30", "title": "\"Убитият\" журналист Бабченко се яви на пресконференция"}
{"url": "http://epicenter.bg/article/Vselenskata-patriarshiya--Zahvashtame-se-sas-statuta-na-Ohridskata-arhiepiskopiya/155617/7/0", "text": "Вселенската патриаршия поема отговорност за уреждане на каноничния статут на Охридската архиепископия. В официално съобщение на Светия Синод на ВП се казва, че е обсъден въпросът с нерешения каноничен статут на Охридската архиепископия, съобщава от БГНЕС, цитирана от Нова телевизия.  От там уточняват, че е получено писмо в патриаршията от македонския премиер Зоран Заев, с което той иска помощ и подкрепа за разрешаване на въпроса със статута на църквата в Република Македония.  В края на съобщението от Св. Синод на Вселенската патриаршия се казва: „Реши да се заеме с този въпрос, да предприеме необходимите крачки, съгласно неприкосновените исторически и канонически права, отговорности и привилегии на първопрестолната вселенска патриаршия.“  ", "date": "2018.05.30", "title": "Вселенската патриаршия: Захващаме се със статута на Охридската архиепископия"}
{"url": "http://epicenter.bg/article/Koi-shte-badat-nay-prestizhnite-zastrahovatelni-i-pensionnoosiguritelni-kompanii-v-Balgariya--/155548/4/0", "text": "За десета поредна година Висшето училище по застраховане и финанси, Асоциацията на българските застрахователи, Българската асоциация на дружествата за допълнително пенсионно осигуряване, фондация „Проф. д-р Велеслав Гаврийски” и Българската асоциация на застрахователните брокери организират връчването на престижните годишни награди „Застраховател на годината“, “Пенсионноосигурително дружество на годината”, “Застрахователен брокер на годината” и ще отличат най-добрите компании в сферата на застраховането и пенсионното осигуряване у нас. Наградите, които станаха известни като застрахователните „Оскари”, ще бъдат връчени на официална церемония на 30 май от 19.30 часа в “София Хотел Балкан“, зала “Роял”.  За първи път на церемонията ще присъстват и гости от Европа. Сред чуждестранните гости се очаква да присъстват г-н Джъстин Рей, зам.- ръководител, департамент “Политики” на Европейския орган за застраховане и професионално пенсионно осигуряване (EIOPA), Фалко Валкенбург, член на Съвета на директорите на Европейската актюерска асоциация, Киара Сандон, старши съветник по въпросите на политиката, Европейска асоциация за управление на фондове и активи, EFAMA, проф. Ханс ван Миртен, преподавател по пенсионно право от Университета в Утрехт и др.  Очаква се на тазгодшната церемония по връчване на наградите да присъстват над 250 гости. Събитието по традиция се посещава от застрахователния и финансовия елит на България, ръководители на държавните институции и регулаторните органи, на академичните среди и бизнеса.  Тази година награди ще бъдат връчени в 9 категории, като победителите ще бъдат определени от експертно жури, в лицето на представители на организаторите, по предварително определени обективни публични критерии.  Най-добрите компании ще получат призове в следните категории:  Застраховател на годината – Общо застраховане;  Застраховател на годината – Животозастраховане;  Най-динамично развиващо се застрахователно дружество;  Пенсионноосигурително дружество на годината “Допълнително задължително пенсионно осигуряване”;  Пенсионноосигурително дружество на годината “Допълнително доброволно пенсионно осигуряване”;  Най-динамично развиващо се пенсионноосигурително дружество;  Застрахователен брокер на годината - Общо застраховане;  Застрахователен брокер на годината - Животозастраховане;  Застрахователен брокер на годината - Най-динамично развиващо се дружество.  Фондация “Проф. д-р В. Гаврийски” ще връчи за 20-ти пореден път своите специални награди “За цялостен принос в развитието на българското застраховане“ и „За цялостен принос в развитието на осигурителните системи в България“ на утвърдени професионалисти и мениджъри, лидери в своя сектор.  Медийни партньори на събитието са: Investor.bg, Bloomberg TV Bulgariа, Bulgaria on Air TV, Еconomic.bg, сп. “Икономика”, сп. “Мениджър”, в. “Банкеръ”, в. “Стандарт”, Insmarket.bg, Rabota.bg, Епицентър.бг.   ", "date": "2018.05.30", "title": "Кои ще бъдат най-престижните застрахователни и пенсионноосигурителни компании в България? "}
{"url": "http://epicenter.bg/article/5-godishno-dete-postrada-pri-katastrofa-s-uchenicheski-avtobus-v-Smolyansko-/155554/3/0", "text": "5-годишно дете пострада при катастрофа на училищен автобус и лек автомобил в маданското село Равнища, предаде Дарик. Инцидентът станал вчера около 12.50 ч., когато лек автомобил \"Фолксваген Поло\" се удря в автобус \"Исузу Евро Тюркоаз\". Според първоначални данни от полицията, зад волана на автомобила е бил 33-годишен мъж, който се движел с несъобразена скорост спрямо релефа на пътя и пътните условия.  На дясна крива, при употреба на спирачки, колата се поднесла в лявата част на пътното платно и се ударила в насрещно движещия се училищен автобус.  При инцидента леко ранено е 5-годишно момче от с. Равнища. Детето е с повърхностна травма по главата, без опасност за живота. Оказана му е медицинска помощ от екип на Центъра за Спешна помощ-Смолян и е освободено.  Използвани са обезопасителни колани, съобщават от полицията. В училищния автобус са се возили общо осем деца от училищата и детските градини в района, като се е движел по направление с.Равнища - с.Лещак - с.Средногорци.  Веднага след инцидента шофьорът на автобуса е оказал първа помощ да пострадалото дете, като същевременно е потърсена помощ и от спешните медици.  \"Автобусите всяка сутрин се проверяват от механик, а шофьорите преминават през медицински преглед, след което им се прави и инструктаж. До ден днешен не е допуснат автобус в неизправност да излезе на пътя, както и шофьор, който има медицински проблеми\", твърди Бисер Базеников от Община Мадан, който пряко отговаря за тази дейност.  Местопроизшествието е посетено от екип на Пътна полиция и е взето отношение по Закона за движение по пътищата.  ", "date": "2018.05.30", "title": "5-годишно дете пострада при катастрофа с ученически автобус в Смолянско "}
{"url": "http://epicenter.bg/article/Mazh-zastrelya-gadzheto-i-saseda-si--vnushil-si--che-bili-lyubovnitsi/155563/3/0", "text": "Двойното убийство е било извършено около 9 и 30 тази сутрин, съобщиха от МВР-Хасково в хасковското село Козлец, цитирани от Дарик.     Застреляни са 44-годишна жена и 48-годишния й съсед. Заловен, като предполагаем извършител е 45-годишен мъж, с когото убитата жена е живеела на семейни начала.   Според първоначалнните неофициални данни убиецът си внушавал, че жена му и съседът му са любовници. Твърди се, че пушката с която са застреляни е законно притежавана.", "date": "2018.05.30", "title": "Мъж застреля гаджето и съседа си, внушил си, че били любовници"}
{"url": "http://epicenter.bg/article/Uzhas-v-Pernishko--10-godishno-dete-se-udavi/155570/3/0", "text": "Момче на 10-години от Перник се е удавило във водоем в радомирското с. Гълъбник, съобщават от Областната дирекция на МВР, предаде „ Канал 3“ .   За ужасния инцидент е съобщено вчера, около 16:20 ч. в РУ-Радомир. Незабавно на място пристигнали представители на районното управление, пожарната, спешния център и съдебен лекар. Детето обаче вече е било починало.   При първоначалния оглед следи от насилие по трупа не са открити. Закаран е в Съдебна медицина – Перник за аутопсия.   Образувано е досъдебно производство и работата продължава. ", "date": "2018.05.30", "title": "Ужас в Пернишко! 10-годишно дете се удави"}
{"url": "http://epicenter.bg/article/MVR-zabrani-snimaneto-na-ogradata-po-granitsata-s-Turtsiya-/155573/3/0", "text": "С Постановление № 236 от 20.10.2017 г. Министерският съвет на Република България приема допълнение на ПМС № 181 от 2009 г, с което изграденото временно възпрепятстващо съоръжение (ВВС) по българо-турската граница е включено в списъка на стратегическите обекти и дейности от значение за националната сигурност.  Със заповед на министъра на вътрешните работи по протежение на ВВС е обособена стратегическа зона за сигурност до 300 метра от съоръжението. За осъществяване на законоустановени дейности зад него на места са изградени пешеходни или автомобилни портали. Това съобщават от МВР.  В тази връзка, след извършен анализ на риска, ГДГП създава необходимата организация за осъществяване на пропускателния режим и реда за пребиваване в стратегическата зона на ВВС. Посещенията и пребиваването на лица, както и осъществяването на всякакви дейности до ВВС и в стратегическата зона, се съгласуват с директора на Главна дирекция „Гранична полиция“ или с директора на Регионална дирекция „Гранична полиция“ - Елхово.  При необходимост лицата, които ще пребивават в стратегическата зона, се придружават от служители на ГДГП.  На лица, пребиваващи до ВВС и в стратегическата зона, се забранява следното:  - Извършване на действия, които биха довели до нарушаване на нормалното функциониране на ВВС, изградените портали, водостоци и прилежащия към съоръжението път;  - Внасяне и изнасяне на предмети и вещи, които биха довели до затруднения и невъзможност за функциониране и нарушаване целостта на ВВС;  - Фотографиране и заснемане на елементи на ВВС и прилежащия път;  - Извършване на умишлени действия, които могат да се определят от смесените гранични комисии като гранични инциденти, съгласно Спогодбата между България и Турция от 1967 г.  - Извършване на закононарушения съгласно действащата нормативна уредба.  В съответствие със Закона за МВР, служителите на ГДГП осъществяват административно-наказателна дейност при констатиране на нарушения на определения ред за достъп до стратегическата зона и ВВС, като обект от значение за националната сигурност.  При необходимост от пребиваване в обособената стратегическа зона или в близост до изграденото ВВС, както и за преминаване през обособените пешеходни/автомобилни портали по протежение на възпрепятстващото съоръжение, гражданите трябва да подадат заявка в ГДГП, РДГП Елхово или съответните гранични полицейски управления на регионалната дирекция – ГПУ Свиленград, ГПУ Елхово, ГПУ Болярово, ГПУ Средец и ГПУ Малко Търново.  Информация може да се поиска и от кметовете на населените места, намиращи се в близост до българо-турската държавна граница, с които е уточнен реда за подаване на заявки за преминаване през порталите на ВВС.  Контакти:  РДГП Елхово:  Телефон - 0478 81411, факс - 0478 88040, е-mail rdgp_el@abv.bg;  ГПУ Елхово: Телефон и факс – 047888047;  ГПУ Свиленград: Телефон – 037972012, факс – 037940044;  ГПУ Болярово: Телефон и факс – 047416061;  ГПУ Средец: Телефон – 055517873;  ГПУ М.Търново: Телефон – 059523095, факс – 059523073.  ГДГП: e-mail: nsgp@mvr.bg факс: 9885867  ", "date": "2018.05.30", "title": "МВР забрани снимането на оградата по границата с Турция "}
{"url": "http://epicenter.bg/article/Prokuraturata-plashta-60-000-lv--obezshtetenie-na-sledovatelka-zaradi-obvinenie-i-nezakonno-podslushvane/155574/3/0", "text": "Татяна Шарланджиева от Националната следствена служба (НСлС) осъди прокуратурата да й плати обезщетение от 60 000 лева, защото е била обвинена и незаконно подслушвана. Следователката е спечелила на първа инстанция дело в Софийския градски съд (СГС) по закона за отговорността на държавата, съобщи lex.bg. Обезщетението е заради образуваното срещу Шарланджиева, след това прекратено, възобновено и отново прекратено разследване за престъпление срещу правосъдието. Тя беше едно от замесените лица в скандала от 2007 г. между тогавашния шеф на следствието Ангел Александров и Румен Овчаров. През 2006 г. Овчаров беше министър на икономиката, а негов заместник беше сегашната лидерка на БСП Корнелия Нинова. По същото време започнаха и делата срещу бившия шеф на столичната \"Топлофикация\" Валентин Димитров, а с разследване на злоупотребите в дружеството се занимаваше Шарланджиева. Скандалът избухна, след като Ангел Александров поиска Шарланджиева да бъде уволнена, защото изнасяла данни към собственика на фирма \"Фронтиер\" Красимир Георгиев и осуетила разследване срещу него за пране на 500 000 евро. Тогава от подслушвани разговори на Георгиев стана ясно, че той е говорил с Шарланджиева и Нинова преди всеки негов разпит като свидетел по делото за пране на пари срещу Валентин Димитров и показанията му били нагласявани според доказателствата, с които разполага следствието. Доказателства срещу следователката и Нинова обаче не бяха събрани и досъдебното производство срещу тях беше прекратено през 2008 г. Пет години по-късно разследването срещу Шарланджиева беше възобновено и тя стана обвиняема. През 2014 г. прокуратурата отново прекрати разследването, като обвинителен акт не е внасян в съда, а в края на годината Висшият съдебен съвет възстанови Шарланджиева на работа като следовател. В исковата си молба до СГС Шарланджиева е представила и справка от Националното бюро за контрол на специалните разузнавателни средства, от която става ясно, че през 2013 г. тя е била подслушвана незаконно. Следователката е искала да бъде обезщетена с 80 000 лева за повдигнатото обвинение и с 10 000 лева за незаконното подслушване, като описва подобно преживяванията си през осемте години до последното прекратяване на делото. Особено внимание в решението на съда е отделено на призоваването на Шарланджиева в прокуратурата, за да й бъде предявено обвинението на 23 април 2013 г. Тогава тя не се явила, защото била в отпуск по болест и не се чувствала добре. След два дни била приета и в болница с хипертония, като на 26 април била изписана. На 9 май следовател разпоредил принудителното й довеждане, но не била открита на адреса си. Същия ден 14-годишната й дъщеря се обадила от автобусна спирка на връщане от училище и казала, че не се чувства добре. Шарланджиева решила да вземе такси и да прибере детето, но в момента, в който се качила, полицаи я свалили от колата и я откарали в полицейско управление. Тогава следователката окончателно се убедила, че е подслушвана заради светкавичната реакция по задържането й. „Особена укоримост заслужават предприетите от представители на ответника действия по ненадейно и незабавно задържане на висш магистрат в присъствието на непълнолетното му дете, на обществено място и по унизителен за лицето начин. Характерът на „длъжностното престъпление“ не предполага действия в спешен порядък, с цел привличане като обвиняем. Отделно от това, ситуацията, в която е било предприето напускане на дома от ищцата е било в изпълнение на родителски задължения за оказване на помощ и грижа за непълнолетната й дъщеря“, пише в решението си съдия Стилияна Григорова. Впоследствие било установено, че исканията за подслушване на Шарланджиева са били необосновани, прилагането им надхвърлило законовия двумесечен срок и в тях нямало доказателства, които да я уличат в престъпление. Следователката започнала да избягва общуване по телефона, ограничила много контактите си, колегите й я избягвали и чувствала, че професионалният й авторите е сринат. В исковата си молба Шарланджиева казва, че и до днес не била спокойна, защото има законова възможност главният прокурор да поиска възобновяване на делото срещу нея. \"Действително, обвинителен акт в съд не е изготвян и внасян в съд, взета е най-леката мярка за неотклонение – „подписка“, формалната висящност на наказателното производство не е продължителна, но нанесените поражения от наказателното преследване са оставили незаличим отпечатък върху авторитета на Шарланджиева сред колегите й и репутацията й в обществото.   Печалната й „известност“ като „следовател, разпънал „чадър“ над разследвано за пране на пари лице“ провокира недоверие към личността й, включително от страна на магистрати“, се казва още в решението на съда. С него съдия Григорова намира за справедливо да уважи иска на следователката до 60 000 лева, като казва, че е взела предвид значимостта на случая и широкия медиен отзвук. На Шарланджиева са присъдени и близо 2600 лева разноски. Решението на СГС не е окончателно и вече е обжалвано пред Софийския апелативен съд.", "date": "2018.05.30", "title": "Прокуратурата плаща 60 000 лв. обезщетение на следователка заради обвинение и незаконно подслушване"}
{"url": "http://epicenter.bg/article/Spetsaktsiya--GDBOP-zadarzhaha-kokain-za-93-000-evro/155577/3/0", "text": "Над 3 килограма кокаин са задържали спецполицаи при опит за продажба в Свиленград. Сделката е била на стойност 93 хиляди евро, а търговците са били трима, предаде Нова телевизия.   Групата е наблюдавана повече от четири месеца. За залавянето им са използвани специални разузнавателни средства. Участвал е и служител на ГДБОП, който е бил под прикритие.   Именно той е осъществил сделката с тях за над 3 килограма висококачествен кокаин в района на село Левка. Тримата са от Ботевград и Свиленград. Разпространявали са наркотици на територията на цялата страна.   Били са „особено параноично мнителни” и постоянно са сменяли условията, разказаха разследващите. Само един от тях няма досие. Търсят се още съпричастни към групата, но към този момент такива не са установени.   Задържаните остават за постоянно в ареста. Повдигнати са им обвинения за разпространение на наркотици.", "date": "2018.05.30", "title": "Спецакция! ГДБОП  задържаха кокаин за 93 000 евро"}
{"url": "http://epicenter.bg/article/Lazar-Vlaykov-poluchi-3-godini-i-4-mesetsa-zatvor/155591/3/0", "text": "Бившият председател на общинския съвет в Септември Лазар Влайков беше осъден на 3 години и 4 месеца затвор при общ режим, съобщи кореспондентът на bTV региона.   Той беше обвиняем за трагичния инцидент във Виноградец от есента на миналата година, когато по време на детско тържество с неговия пистолет беше застрелян 47-годишният Наско Тонев.   Според съда Влайков е виновен за престъпление по чл. 338 от НК – за това, че на 31 август/1 септември 2017 г. в ресторант „Градина“ във Виноградец не е взел необходимите мерки за сигурност при боравене с оръжие и от това е последвала смъртта на един човек.   Влайков е признал вината си и за това наказанието му е било смекчено.   Максималното за престъплението по този член е 10 години лишаване от свобода, а в особено тежки случаи – 15.   Въпреки това обаче той заяви, че не е доволен от присъдата и ще обжалва на втора инстанция.   Според първоначалните обяснения след инцидента фаталният изстрел е бил произведен от 6-годишно момченце, чийто рожден ден празнувала компания в заведението на убития Тонкев.   Пистолетът, собственост на Влайков, обикалял от ръка на ръка и с него стреляли всички или почти всички около масата, свидетелстват роднините на жертвата. На място бяха намерени повече от 120 гилзи.   Според близките на убития Тонкев не детето е произвело изстрела, а веднага след него Влайков, вместо да се обади на 112, звънял на познат прокурор, от когото да търси защита.    Името на Влайков нашумя преди пет години, след като намушка с нож случаен гражданин след пътен инцидент.   След инцидента във Виноградец той беше изключен от ГЕРБ, но в биографията му има още две подобни, отново от ГЕРБ – заради различни провинения.   Попада в полицейските сводки веднъж след като пребива сина на общински съветник и втори път след нападението с ножа. ", "date": "2018.05.30", "title": "Лазар Влайков получи 3 години и 4 месеца затвор"}
{"url": "http://epicenter.bg/article/Tir-i-kola-se-udariha-kray-gara-Yana--zapushiha-magistrala--Hemus--/155618/3/0", "text": "Жена пострада при тежка катастрофа на автомагистрала „Хемус” в района на гара Яна тази вечер, предаде бТВ.  Ударили са се тир и лека кола.  При инцидента в посока Варна няма тежко ранени, но в района се образува голямо задръстване.  ", "date": "2018.05.30", "title": "Тир и кола се удариха край гара Яна, запушиха магистрала „Хемус” "}
{"url": "http://epicenter.bg/article/porozhanov---simeonov/155603/2/0", "text": "Скандалът с наредбата за доставка на храни в училищата се разгаря и е на път да взриви кабинета. Предложението на земеделския министър Румен Порожанов за доставката на мляко и плодове в училищата нажежи страстите в Министерски съвет и стана причина вицепремиерът Валери Симеонов да пише до премиера Бойко Борисов ,  съобщи  .  Става дума за лобистка наредба за монопол на храни за училищата, която Симеонов спря на заседанието на министрите в средата на май.   Проектът за изменение на Наредбата за условията и реда за прилагане на схеми за предоставяне на плодове и зеленчуци и на мляко и млечни продукти в учебните заведения беше оттеглен от премиера Борисов, който поиска вицепремиерът Симеонов да събере министрите Порожанов, Ананиев и Вълчев, за да обсъдят промяната в по-широк състав едва тогава да се обсъди отново.   Въпреки препоръката на Борисов обаче на последния Министерски съвет предложението на Порожанов е прието, без присъствието и знанието на вицепремиера Валери Симеонов. То е минало само \"на подпис\", без обсъждане между министрите и премиера, както става с останалите точки на всяко заседание.   Постъпката на Румен Порожанов възмути вицепремиера, който я нарече \"неколегиална\" и написа гневно писмо до Бойко Борисов и всички министри от кабинета. \"Учудва ме и незабавното публикуване на въпросното постановление - още в петъчния брой (23.05.2018 г.) на Държавен вестник, докато други много по-важни актове очакват публикуване със седмици\", разкрива вицепремиерът в писмото.   \"Намирам Вашето поведение за некоректно, неморално, подвеждащо министър-председателя и членовете на Министерския съвет и крайно неколегиално\", добавя Валери Симеонов и пояснява, че с постъпката си Румен Порожанов го е поставил в нелепа ситуация \"да провеждам заседание с министрите Вълчев, Ананиев, Караниколов и Вас за обсъждане на вече действащ нормативен акт - прокаран на тъмно\".       - Не мога и аз да си го обясня и затова написах спешно това писмо. За всички е ясно, че наредбата дава предимства на няколко крупни производители, които всъщност са монополисти в отделни части, почти половин България. На тези монополисти ние категорично се противопоставихме и на заседанието на 16-и и от стенограмата се вижда, че министър-председателят е наредил да се сформира работна група под мое ръководство и да не се променя наредбата.   Вместо това обаче, Порожанов се възползвал от отсъствието ми, докато бях в Брюксел, в последния момент сутринта преди заседанието е входирал документа, изчакал е края накуп да подпишат всички министри, без да четат и още в петък преди да се върна го е публикувал. Този начин на действия е меко казано византийски. Ако така се управлява България и по този начин ще си осигуряваме приближените фирми да печелят пълен монопол, аз не съм съгласен.     - Още миналата година КЗК заяви, че и сега действащата наредба е лобистка и нарушава правилата на свободната конкуренция, давайки предимство на определени участници. Вместо обаче да се коригира според предписанията на КЗК, нещата стават още по-скандални.   Там са заложени текстове, съгласно които трябва да си голям производител, да си участвал в схемите за разпределение на мляко, тоест всички малки ги изхвърлят. Третото пък е, че директорът е задължен да възложи доставката на производител, който отговаря на такива услови, че на практика могат да се класират само 9 фирми в цяла България, които са крупни. Трябва да имат хладилни бази, камиони и какво ли още не, да наемат училищните столове… Интересно ми е как ще накарат сегашните наематели да се махнат от училищните столове – със заплаха от тъмничен затвор ли. Само и само едни определени хора, като Зоров (б.р. - Димитър Зоров, например, да спечелят за пореден път. Това е чисто лобистка наредба!     - Да, и ще направя прогноза, че България ще плаща милиони евро заради тази простотия, която се извършва от Министерство на земеделието. Тези пари са в по-голямата си част европейски и ЕС следи внимателно такива процеси и не позволява да се дават парите на фирми пощенски кутии. Накрая държавата ще плаща глоби за това и милионите ще ги плащат българските граждани.     - Затова съм написал писмото до министър-председателя - да озапти Порожанов и да се внесе спешно постановление за отмяна на наредбата. Разчитам на будната съвест на Порожанов да ос игури след това спешното публикуване на тази промяна в Държавен вестник за два дни, както успя да направи с неговите поправки и така не ми стана ясно, както толкова бързо стана… Това също е един много интересен въпрос.   Тази сутрин той беше облизан услужливо от сутрешния блок на Би Ти Ви и може да питате Хекимян защо не го пита за тези неща, при положение, че това е скандална схема.", "date": "2018.05.30", "title": "Скандал! Симеонов спрял лобистка наредба на Порожанов за храните в училищата"}
{"url": "http://epicenter.bg/article/BNT-osvobodi-Metodi-Manchenko-i-oshte-petima-nachalnitsi-/155606/2/0", "text": "Изненадващи организационни промени в националната телевизия. За това съобщиха от пресслужбата на БНТ.  В рамките на провеждащите се промени в ръководството на БНТ, от 31 май 2018 година от заеманите длъжности се освобождават Методи Манченко – главен продуцент на продуцентски център „Спорт“ към дирекция „Информация“, Росица Григорова – финансов директор, Елисавета Боянова-Канелова – главен счетоводител, Зорина Бояджиева – началник на отдел „Управление на собствеността“, Асен Илиев – началник на отдел „Обществени поръчки“ и София Живкова – началник на отдел „Маркетинг и продажби“ в дирекция „Маркетинг и комуникации“.  Предстои да бъдат обявени новите титуляри на тези длъжности. С настоящите промени приключва формирането на ръководния екип на БНТ.  Българската национална телевизия благодари на колегите за работата им в медията, завършва съобщението.  ", "date": "2018.05.30", "title": "БНТ освободи Методи Манченко и още петима началници "}
{"url": "http://epicenter.bg/article/Chovek-na-Kasim-Dal-poe-shtaba-na-Erdogan-v-Balgariya/155608/2/0", "text": "Активист на Национална партия свобода и достойнство  (НПСД) стана  председател на щаба за турските избори в България от страна на партията на Реждеп Таийп Ердоган. Това е Ердинч Имамоглу, а съобщението за избора му е публикувано на фейсбук страницата на партията НПСД, която е основана от бившия зам.-шеф на ДПС Касим Дал.    Имамоглу е избран от квотата на Партията на справедливостта и развитието. Досега той беше базираният в Истанбул координатор на НПСД.     Хората с турско гражданство - българско и турско могат да гласуват на предсрочните избори, които Ердоган свика, за да затвърди позициите си. В България ще бъдат разкрити три секции - в посолството в София и в консулствата в Бургас и Пловдив. ", "date": "2018.05.30", "title": "Човек на Касим Дал пое щаба на Ердоган в България"}
{"url": "http://epicenter.bg/article/Zdravnoosigurenite-shte-mogat-da-razglezhdat-patsientskoto-si-dosie-s-koda-na-NAP/155609/2/0", "text": "На интернет страницата на Националната здравноосигурителна каса (НЗОК) е разработена нова услуга, която дава възможност на здравноосигурените, които имат Персонален идентификационен код (ПИК) на Националната агенция на приходите (НАП), да разглеждат своето пациентско досие. Това съобщиха от пресцентъра на НЗОК.   Досега достъп до тази услуга имаха само гражданите, които притежават универсален код за достъп (УКД), издаден от НЗОК/РЗОК или електронен подпис.   С новата функционалност, разработена на интернет страницата на НЗОК, около 400 000 граждани, които имат ПИК на НАП, ще могат да разгледат своето пациентско досие.  ", "date": "2018.05.30", "title": "Здравноосигурените ще могат да разглеждат пациентското си досие с кода на НАП"}
{"url": "http://epicenter.bg/article/Elena-Yoncheva-vav-feysbuk--Boyko-Borisov-e-osaden-za-kleveta--Ima-dokumenti/155612/2/0", "text": "Елена Йончева, депутат от \"БСП за България\" коментира във фейсбук изказването на зам.-председателя на Народното събрание Емил Христов (ГЕРБ), че министър-председателят Бойко Борисов не е осъден.", "date": "2018.05.30", "title": "Елена Йончева във фейсбук: Бойко Борисов е осъден за клевета! Има документи!"}
{"url": "http://epicenter.bg/article/Sluzhitelite-v-bolnitsite-v-Lovech-i-Vratsa-veche-poluchavat-zabavenite-si-zaplati/155614/2/0", "text": "Министерството на здравеопазването преведе дължимите средства за заплати на персонала в болниците МБАЛ \"Проф. д-р Параскев Стоянов\", Ловеч и МБАЛ „Христо Ботев“, Враца, съобщиха от пресцентъра на министерството.  Служителите в областната болница в Ловеч получават заплатите си за месеците февруари, март и април 2018 г. Работещите в МБАЛ Враца получават възнагражденията си за месеците март и април т.г.  По този начин здравното министерство изпълни Решението на Министерския съвет от 23 май 2018 г. болницата в Ловеч да получи 1 022 985 лв., а тази във Враца - 1 200 128 лв. Средствата се предоставят от МЗ като безлихвена възмездна финансова помощ за разходи за персонал.  Към днешна дата вече е преодоляно забавянето при изплащането на възнагражденията на работещите в двете болници.  На правителственото заседание на 23 май премиерът Бойко Борисов заповяда категорично да бъде решен проблемът със забавените заплати.  „Болниците в Ловеч и Враца ще продължат да работят и служителите в тях ще си получават редовно заплатите,“ заяви премиерът, цитиран от Агенция \"Фокус\". Той призова Министерството на здравеопазването да направи реформи, но не за сметка на лекари, санитари и медицински сестри.  „Те си вършат работата и трябва да получават заплатите“, изтъкна тогава Борисов.  ", "date": "2018.05.30", "title": "Служителите в болниците в Ловеч и Враца получиха забавените си заплати"}
{"url": "http://epicenter.bg/article/Borisov-i-Putin-na-brifing/155613/2/0", "text": "Русия е готова за реализация на проекта на АЕЦ \"Белене\", ако България вземе решение на пазарна основа. Но за проекта газоразпределителен хъб \"Балкан\" няма никакви конкретни договорености и той остава като добра перспектива. Това стана ясно от изявлението на президента на Русия Владимир Путин на съвместния брифинг, който дадоха двамата с премиера Борисов след проведените днес в Кремъл разговори между тях.   Руският президент увери, че ако България вземе решение да продължи строителството на АЕЦ „Белене“, Русия е готова да се върне към проекта. Но нито веднъж Путин не спомена Хъба \"Балкан\" с неговото име.   С премиера Бойко Борисов се разбрахме да постигнем договорки за съхраняването на военните ни паметници на българска земя, каза Путин, след като Спомена АЕЦ \"Белене\" и с това темата енергетика приключи в неговото изложение. По думите му военните паметници на българска земя на загиналите десетки хиляди руски и съветски войни са много важни.  „Над 300 хил. руски граждани се явяват собственици на имот в България. Руските инвестиции в недвижими имоти в България стигат над 5 млрд. долара. „Искам да благодаря на българския премиер за откритата и съдържателна среща“, каза Путин.   9% от БВП на България идва от дейността на \"Лукойл\", каза Путин в отговор на въпрос.    \"Предадох на Путин поздрави от Юнкер и като намери време, е добре дошъл в България. Мисля, че и Радев го е поканил. Информирах Путин за това, което правим за Западните Балкани. Искам да привлечем всички световни лидери, които имат интерес към региона, за да повдигнат БВП и народите ни да живеят по-добре. Надявам се Путин да положи усилия за спирането на конфликта в Сирия и мигрантската вълна да спре да тормози Европа\", добави премиерът.  \"Накрая да му пожелая успех и добро домакинство, целият свят ще гледа световното. Започнах и свършвам с добрата работа, която имаме със специалните служби по отношение на пране на пари, трафик на хора и т.н.\", каза Борисов в изложението си. \"По отношение на случая \"Скрипал\" не сме говорили. Що се отнася до срещата ни с Борисов - говорихме за сътрудничество в енергетиката. В България само една наша компания е инвестирала над 3 млрд. долара (\"Лукойл\", бел. ред.). 25% от бюджета на България се формира от дейността на тази компания. Днес обсъдихме всичко това\", каза Владимир Путин.  \"Мога да потвърдя, че сме обсъдили въпроса за продължаване на газовата връзка през България. Преработваме това в план с нашите турски и български приятели - под каква форма и на какви цени трябва да определи българската страна\", добави той, като подчертано отказваше да влиза в конкретика. \"Пазарът е това, което определя цените. Отдавна Русия не е онази държава на плановата икономика. Ние имаме за цел да транспортираме и да си вземем нашите транзитни такси. Знам за тежките ни отношения преди години, но благодаря на Путин, че не е злопаметен\", каза Борисов, опитвайки се да се усмихва, но срещна ледения поглед на Путин. \"Ние със собствени пари можем и продължаваме да си разширяваме газопреносната система. Това е прекрасна възможност пазарът да се насити, който докара най-евтин газ, от него ще взимаме. Към нас беше проявено по-особено отношение, тъй като ние сме най-лоялната страна в ЕС и всички газопроводи ни заобиколиха. Ние за да сме принципни, отказахме всичко, и тогава бяха най-тежките ни отношения с Русия, но по-големият прощава, поне при нас\", каза Борисов.  \"Приказките за по-големия ме смущават, защото по-големия обикновено го подтикват да плати сметката\", полушеговито каза Путин.     „Категорично \"Турски поток\" влиза на територията на България“, каза министър-председателят Бойко Борисов.   „Мисля, че водихме един много полезен и прагматичен разговор. Относно това дали ще има втора точка на вход на газ през Турски поток за България – това, което говорихме и което президентът Путин ни увери, е, че е разговарял вчера с турския президент и нямат нищо против тази точка на контакт да влезе в България. От името на българите изказвам благодарности, че отново се връщаме към газоразпределителната роля, която имахме на Балканите. Да, можеше да дойде руска тръба навремето през Южен поток, но това са минали събития. Така че по тази тема – ясно и категорично Турски поток влиза на територията на България“, каза още премиерът Борисов и посочи, че съответно „Газпром“, „Булгартрансгаз“ и министрите ще намерят сферата, по която след това да се преразпределя, да се търгува и да се транспортира до следващите държави в региона.   „И сега на базата на това количество, което влиза от Русия през Украйна за България и през \"Турски поток\" – това става около 34-35 млрд. куб. метра вече и е сериозно количество газ, за което трябва да намерим формула да го разработим през газов хъб. И нашите колеги поеха ангажимент заедно с Европейската комисия да намерят приемливата формула“, коментира още министър-председателят. Това показва, че проектът е в далечна фаза на реализация.    Развитието на сътрудничеството между Русия и България в енергийната сфера ще им позволи да внесат голям принос в обезпечаването на европейската енергийна сигурност, заяви Путин.  „Русия е надежден доставчик на енергоресурси в България. Конкретно, ние осигуряваме 100% от българските потребности за природен газ... Има възможности за развитие на сътрудничеството в тази изключително важна сфера, като по този начин да се направи още по-голям принос в обезпечаването на европейската енергийна сигурност“, подчерта президентът.     „Научили сме си урока за „Белене“, искаме проект на пазарен принцип, който да може да се издържа и да генерира не само печалба, но и сигурност“, каза още премиерът   Той посочи, че реакторите са платени и коментира, че Владимир Путин е бил така любезен да опрости на страната ни 90 млн. лихви. „Правителството на България, българският народ разполага с два реактора и с площадка на АЕЦ „Белене“.   „Благодарих за 5-и и 6-и реактор на АЕЦ „Козлодуй“, за това че им се удължи живота. След 10-15 години базовата ни мощност ще има необходимост от други реактори“, коментира премиерът. По думите му всички са добре дошли на пазарен принцип с най-добрите условия. „Ние като държава членка на ЕС, който даде най-добри условия, е добре дошъл“, каза още българският премиер в Кремъл.    ", "date": "2018.05.30", "title": "Путин: Русия е готова за реализация на АЕЦ \"Белене\", но хъб \"Балкан\" е перспектива (ВИДЕО)"}
{"url": "http://epicenter.bg/article/Boil-Banov-i-Nikolina-Angelkova-obsadiha-badeshto-satrudnichestvo-s-Vladimir-Medinskiy/155615/2/0", "text": "Министърът на културата Боил Банов, който е в състава на водената от министър-председателя Бойко Борисов делегация в Москва, проведе работна среща с руския си колега Владимир Мединский, съобщиха от правителствената информационна служба.  По време на срещата българският министър на културата подчерта, че страната ни цени високо развитието на културното сътрудничество между България и Русия, като посочи, че в двустранното партньорство има още потенциал за разширяване. Министрите обсъдиха и по-нататъшното сътрудничество в сферата на културата и културния туризъм. На срещата присъства и министърът на туризма Николина Ангелкова. По-рано днес министър Банов участва в срещата, на която премиерите Бойко Борисов и Дмитрий Медведев обсъдиха възможностите за задълбочаване на икономическите отношения между България и Русия. На нея присъстваха още заместник министър-председателят Томислав Дончев, министърът на финансите Владислав Горанов, министърът на енергетиката Теменужка Петкова и министърът на туризма Николина Ангелкова, които са в официалната делегация, водена от премиера Борисов в Москва.    ", "date": "2018.05.30", "title": "Боил Банов и Николина Ангелкова обсъдиха бъдещо сътрудничество с Владимир Мединский"}
{"url": "http://epicenter.bg/article/Vselenskata-patriarshiya-se-zaema-sas-statuta-na-Ohridskata-arhiepiskopiya/155619/2/0", "text": "Вселенската патриаршия поема отговорност за уреждане на каноничния статут на Охридската архиепископия. В официално съобщение на Светия синод на ВП се казва, че е обсъден въпросът с нерешения каноничен статут на Охридската архиепископия, съобщава Нова тв. В патриаршията било получено писмо от македонския премиер Зоран Заев, с което той поискал помощ и подкрепа за разрешаване на въпроса със статута на църквата в Република Македония. В края на съобщението от  Свe тия  Синод на Вселенската патриаршия се казва: „Реши да се заеме с този въпрос, да предприеме необходимите крачки, съгласно неприкосновените исторически и канонически права, отговорности и привилегии на първопрестолната вселенска патриаршия.“ Миналата есен Македонската православна църква /МПЦ/ - Охридска архиепископия поиска от Българската православна църква /БПЦ/ съдействие за уреждане на нейния каноничен статут и тя да бъде нейна Църква - майка.   В края на ноември Светият синод на БПЦ създаде и специална комисия са уреждане на статута на МПЦ начело с митрополит Киприан. В началото на месец януари в Св. Синод на БПЦ се проведе среща с архиепископ Стефан - главата на МПЦ- ОА и няколко митрополити. На Великден България даде и благодатния огън на Македония, която за първи път го получи официално.   Съвсем неочаквано и в противоречие на всички нейни стъпки от ноември месец 2017 г., на 14 май Светият синод на БПЦ реши да не изпраща свои представители за празненствата по повод 1000-годишнината на Охридската архиепископия, която се проведе на 28 май в Охрид, Македония.", "date": "2018.05.30", "title": "Вселенската патриаршия се заема със статута на Охридската архиепископия"}
{"url": "http://epicenter.bg/article/Borisov-se-sreshtna-s-balgarskata-obshtnost-v-Moskva/155621/2/48", "text": "Премиерът Бойко Борисов се срещна с българската общност в Москва,  съобщихаоп Правителствената информационна служба .    Пред сънародниците той отбеляза топлото отношение към българската делегация в руската столица и разказа за срещата си с руския президент Владимир Путин.    Министър-председателят  подчерта отличните отношения, които поддържа с държавния глава на Русия и усилията, които ще положат двете страни за разширяването на сътрудничеството в областта на енергетиката, икономиката, културата и туризма.", "date": "2018.05.30", "title": "Борисов се срещна с българската общност в Москва"}
