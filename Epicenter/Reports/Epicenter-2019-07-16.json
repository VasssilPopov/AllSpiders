{"url": "http://epicenter.bg/article/Kristian-Vigenin--Nedopustima-e-promyanata-v-izbornite-pravila-neposredstveno-predi-izbori-/188194/2/48", "text": "„Абсолютно недопустима е промяната в изборните правила непосредствено преди изборите в една утвърдена демократична страна. Махат машинното гласуване, но само за двата най-важни избора – местните и националните.“ Това заяви зам.-председателят на НС Кристиан Вигенин пред БНТ. Той подчерта, че не е бил направен опит да се чуе гласът на левицата в този дебат, съобщиха от пресцентъра на БСП.  „ГЕРБ бяха решили да премахнат машинното гласуване, защото то не е удобно. Когато ние имаме парламентарно мнозинство, обещаваме, че ще върнем машинното гласуване. Прозрачен изборен процес ще има“, отбеляза Кристиан Вигенин.  По отношение на изтичанането на лични данни, той изрази мнение:  „Смятам, че министърът на финансите трябва да поеме отговорност, защото става дума за сериозен пробив в сигурността на страната. Около 5 милиона български граждани и фирми са с откраднати данни. Това е престъпление с изключителен мащаб. Можем само да предполагаме чувствителността на изтеклата информация – ЕГН, финансово състояние, данъци. Няма как да мине с мънкане в парламента – това чухме днес. Трябва да се поеме политическа отговорност. Няма смисъл от оправдания, че и другаде се е случвало. Проблемът е много сериозен.“  По думите му самите управляващи са притеснени и объркани, защото мащабът на случилото се не е достатъчно изяснен. Вигенин подчерта, че има тежки проблеми по отношение на киберсигурността в страната и не са взети достатъчно превантивни мерки досега, въпреки че до голяма степен сигурността вече е свързана именно с киберпространството.  „В нормална страна оставката е нещо логично. Министърът на финансите и преди е минавал между капките, струва ми се, че и сега така ще се случи. Трябва да задаваме въпроси и към Томислав Дончев – вицепремиерът, който отговаря за електронното управление. Двете не са пряко свързани, но когато изграждаш електронно управление, паралелно с това трябва да изграждаш необходимите защити“, изрази личното си мнение Вигенин. По думите му трябва да се търсят слабостите и по начина, по който се изгражда електронното управление.  По отношение на политическата отговорност на министъра на финансите, социалистът каза: „Ако питате мен, оставка е небходима.“  По отношение на ветото на президента, наложено върху текстовете за начина на финансиране на партиите, Вигенин заяви:  „Президентът не може да налага вето по целесъобразност – напълно разбираемо е, че се променя субсидията от 11 лева на 1 лев. Но в случая на даренията – характерът на компаниите и размерът, тук вече ролята на президента е ключова, тъй като това отваря възможността за мощно влизане на корупционни схеми в процеса на взимане на решения. Това означава узаконяване на корупцията – то е в ущърб на гражданите. Президентът се опитва да защити на първо място гражданите с това решение.“  Новоизбраният зам.-председател на парламента от квотата на БСП отбеляза, че левицата няма да се уплаши от това, което се случва и изрази мнение, че поредица от мерки показват, че ГЕРБ се опитват да спечелят служебна победа на предстоящите местни избори.  ", "date": "2019.07.16", "title": "Кристиан Вигенин: Недопустима е промяната в изборните правила непосредствено преди избори "}
{"url": "http://epicenter.bg/article/Goranov-v-parlamenta--Izvinyavam-se-na-uyazvenite-ot-hakerskata-ataka-sreshtu-NAP-balgarski-grazhdani/188165/2/0", "text": "  Това каза министърът на финансите Влавдислав Горанов по време на изслушването си в пленарна зала за хакерската атака срещу НАП, предаде репортер на Агенция „Фокус“.   „Няма нарушена и загубена информация в НАП. , заяви още Горанов.   Вчера стана ясно, че бази данни с милиони записи от сървърите на НАП бяха разпространени от хакери. Тази сутрин вътрешният министър Младен Маринов потвърди, че става въпрос за хакерска атака.   По-рано днес от ПГ \"БСП за България\" призоваха в парламента да дойдат премиерът Бойко Борисов и министрите Младен Маринов и Владислав Горанов, за да дадат обяснение за хакерската атака. Само Горанов и Маринов дойдоха в зала.   \"Искам да успокоя гражданите -   каза още финансовият министър  \"Ще извършим одит на всички системи на приходната администрация. До сега информацията ни сочи, че действията са извършени извън НАП, но не изключваме и да има злонамерена атака от вътре\", допълни Горанов.   „Искам отново да обърна внимание, че инвестициите в информационните системи в НАП са немалки. През цялото време, не само от както съм министър, основната идея на развитието на тези информационни системи е била да се намери баланса на защитата на информацията и това всеки български гражданин да може да се възползва от услугите на приходната администрация“, посочи още Горанов. Той изрази съжаление, че подобни пробиви могат да бъдат произведени в доста по-богати и по-информационни държави. „Това не е оправдание, а констатация“, посочи Горанов.   \"Информацията, която е публично достъпна продължава да бъде защитена. Атаката трябва да е червена лампа за всички администрации в страната\", завърши министърът на финансите.   Министърът обясни, че при премиера са обсъдени мерки за справяне с този проблем. Искам да ви уверя, че капацитета на НАП да продължава да изпълнява функциите си, не е засегнат от тази злонамерена кражба на информация“, каза още министърът.   ", "date": "2019.07.16", "title": "Горанов в парламента: Извинявам се на уязвените от хакерската атака срещу НАП български граждани"}
{"url": "http://epicenter.bg/article/Mladen-Marinov--V-haknatite-faylove-ot-NAP-se-sadarzhat-danni-za-stotitsi-hilyadi-balgarski-grazhdani/188166/2/0", "text": "Това каза министърът на вътрешните работи Младен Маринов по време на изслушването си в пленарна зала за хакерската атака срещу НАП, предаде репортер на Агенция „Фокус“.   „Ще ви запозная с информация, която имаме до момента по отношение на получен сигнал на 15 юли 2019 за нерегламентиран достъп до компютърна информационна система НАП.   В хода на извършените компютърно-разузнавателни и оперативно-издирвателни мероприятия бе установено следното: на 15 юли 2019 г. в 10.13 ч. неизвестно лице от електронна поща с кутия е изпратил мейл до четири електронни медии. Съобщението е с препратка към сайта за споделяне на съдържание, където е наличен за сваляне архив с големина 1,84 гигабайта. Предоставена е и парола за достъп до данните в архива“, каза още Маринов.   По думите му след разархивиране съдържанието на файла се разширява до почти 11 гигабайта.  , каза още Маринов.   ", "date": "2019.07.16", "title": "Младен Маринов: В хакнатите файлове от НАП се съдържат данни за стотици хиляди български граждани"}
{"url": "http://epicenter.bg/article/Ministerstvoto-na-kulturata--Davame-na-sad-stroitelya-na-Largoto-ako-ne-otstrani-problemite-/188168/2/0", "text": "Министерството на културата ще предяви съдебен иск срещу фирмата-изпълнител на строителните дейности по проект „Античен културно-комуникационен комплекс „Сердика“, ако откаже да отстрани констатираните повреди по обекта в рамките на гаранционния срок от 5 години. „Многократно в последните няколко месеци сме поставяли на изпълнителя на обекта искане да вземе мерки в рамките на 5-годишната гаранция по Закона за устройство на териториите (ЗУТ) и да отстрани констатирани проблеми по проекта, но досега такива не са взети. Затова ще предявим претенция по съдебен ред за неизпълнение към строителя“. Това каза министърът на културата Боил Банов след среща между представители на Министерството на културата и Столичната община днес, цитиран от БГНЕС.  Той уточни, че на проектанта е възложено да направи и допълнителен анализ на проекта. Важното е, че имаме обща визия с общината, допълни министърът, цитиран от пресцентъра си.  Очакваме строителят да изпълни своя ангажимент и да се задейства съответната клауза по закон за спазване на гаранцията, каза заместник-кметът по култура и образование на София доц. д-р Тодор Чобанов след срещата. Според него е важно, че Министерството откликва на сигналите и изпълнява своята част от договора.  На срещата в Министерството на културата присъстваха още главният архитект на Столична община Здравко Здравков, заместник-директорът на Регионален исторически музей – София инж. Борис Чилев и проектантът по проекта „Античен културно-комуникационен комплекс „Сердика” арх. Христо Генчев.  На нея бе обсъдена възможността след допълнителния анализ от страна на проектанта арх. Генчев при необходимост да представи проектантски решения, които ще засилят устойчивостта на конструкцията около куполната част и отводнителната система.  По време на разговорите беше постигнато съгласие, че ако строителят приеме искането да отстрани констатираните проблеми, то възложените работи по детайлите ще бъдат изпълнявани под ръководството на проектанта, който се ангажира лично да присъства и контролира дейността през цялото време. В противен случай ще бъде наета друга фирма, която да отстрани констатираните дефекти, като вложените средства за ремонта ще бъдат част от съдебната претенция към ДЗЗД „Антична Сердика“, изпълнила обекта.", "date": "2019.07.16", "title": "Министерството на културата: Даваме на съд строителя на Ларгото ако не отстрани проблемите "}
{"url": "http://epicenter.bg/article/Elena-Yoncheva-za-Ursula-Fon-der-Layen--Izrazyava-mnogo-dobri-namereniya--no-se-samnyavame-v-neynata-ist/188170/2/0", "text": "\"Урсула фон дер Лайен не е избор на европейските избиратели, а на Европейския съвет. Тя не е участвала в евродебата\", заяви пред репортер на Novini.bg евродепутатът от БСП/ПЕС Елена Йончева.  \"Струва ми се обаче, че тя се стреми да се хареса на евродепутатите. Изразява много добри намерения, но се съмняваме в нейната истинност\", каза Йончева.  \"Не е ясно откъде тя ще намери ресурсите да изпълни всички свои обещания\", заяви тя.  „Външната политика е силата на Европа и е важно как ще се противопоставим на една евентуална бъдеща бежанска вълна“, каза Елена Йончева.  Тя призна все пак големия опит, който има Фон дер Лайен.  По думите на Йончева, вероятно ПЕС ще гласува „против“ това тя да заеме поста на председател на Европейската комисия.  ", "date": "2019.07.16", "title": "Елена Йончева за Фон дер Лайен: Изразява много добри намерения, но се съмняваме в нейната истинност"}
{"url": "http://epicenter.bg/article/Hamid-Hamid--DPS-nyama-da-podkrepi-prezidentskoto-veto-sreshtu-finansiraneto-na-partiite--VIDEO--/188171/2/48", "text": "ДПС няма да подкрепи президентското вето, свързано с възможността за финансиране на политическите партии от юридически и физически лица. Това каза пред журналисти заместник-председателят на ПГ на ДПС Хамид Хамид във връзка с президентското вето върху Закона за държавния бюджет и възможността партиите да се финансират чрез дарения от юридически лица и еднолични търговци, съобщиха от пресцентъра на партията.  \"Прочетохме внимателно мотивите за наложеното вето. Ние от ПГ на ДПС не споделяме мотивите, залегнали във ветото. Ще гласуваме за повторно приемане на закона. Смятаме за неточни и неверни някои от съображенията, залегнали в мотивите. Искам да ви напомня, че този модел на финансиране беше в сила в България до 2005 г. Няма как да приемем, че до тази година правителствата, изборите, финансинрането и партиите са били извън Конституцията. Искам да напомня, че от 2005 г. ДПС беше партията, която предложи и наложи модела за публично финансиране на политическите партии. Ние още смятаме, че този модел е по-справедлив\",каза Хамид.  Той посочи, че след като голяма част от системните партии са залитнали на плоскостта на популизма и са почнали да говорят за намаляване на субсидията, никой не е отворил дебат как ще стане това намаляване.  ", "date": "2019.07.16", "title": "Хамид Хамид: ДПС няма да подкрепи президентското вето срещу финансирането на партиите (ВИДЕО)"}
{"url": "http://epicenter.bg/article/Govoritelyat-na-NAP--Tselta-na-hakerskata-ataka-e-da-se-pokazhe--che-ima-uyazvimosti/188173/2/0", "text": "Има пробив на частична информация за сравнително широк кръг от хора. Засегнати са 3% от данните в НАП, а над 5 милиона ЕГН-та са откраднати. Има и изтекли данни за платени данъци и много други различни информации. Това заяви Росен Бъчваров, говорител на НАП в предаването \"Плюс-минус\" по Нова телевизия.  „Изтеклите данни са чувствителни и са на малко над 5 млн. души. В базата не се съхраняват подписи или електронни подписи”, каза Росен Бъчваров. \"До момента има данни за успешен външен опит за хакерска атака. Имаме индикации от къде идва атаката, но към момента не бива да ги оповестяваме\", каза още той.  \"Целта на атака е да се покаже, че има уязвимости в системите\", допълни Бъчваров.  \"Не изключваме и вътрешно подпомагане за атаката в НАП. Бивши служители на НАП нямат достъп до системата обаче\", разкри говорителят на НАП.  \"Ще направим стрес-тест на всички други електронни услуги на НАП, за да проверим дали и те не са податливи на атаки. Ще проверим дали служители на НАП е трябвало да свършат нещо, за да не се стигне до хакерската атака\", завърши Росен Бъчваров.  ", "date": "2019.07.16", "title": "Говорителят на НАП: Целта на хакерската атака е да се покаже, че има уязвимости"}
{"url": "http://epicenter.bg/article/Sas-122-glasa-parlamentat-othvarli-na-parvo-chetene-mashinnoto-glasuvane-/188174/2/0", "text": "Няма да гласуваме машинно на местни и парламентарни избори, решиха депутатите с направените на първо четене промени в Изборния кодекс.  Предложението машинното гласуване да има единствено в изборите за президент и Европейски парламент дойде от ГЕРБ, \"Обединени патриоти“ и \"Воля“, а в зала бе подкрепено с гласовете на 122 народни представители. 96 гласуваха с \"против“, а един се въздържа, предаде Канал 3. Аргументите на вносителите са свързани с това, че изборите с многомандатни избирателни райони са значително по-сложни от останалите, а това налага по-различни бюлетини, както и по-сложен софтуер. Вносителите се позовават и на доклада на ЦИК за европейските избори, провели се у нас на 26 май, според който машинното гласуване е неоправдано скъпо. Тогава такова се проведе в 3 000 секции в страната, а последните промени в изборното законодателство предвиждаха на местния вот наесен те да бъдат увеличени на 6 000.  Против предложението и в подкрепа на машинния вот категорично се обявиха останалите две парламентарно представени опозиционни партии – ДПС и БСП.  По предложение на председателя на правната комисия Анна Александрова пък срокът за предложения по законопроекта между двете четения бе скъсен на 3 дни. Това обаче предизвика бурната реакция на опозицията.  \"Искате максимално бързо да прокарате тези промени преди ваканцията и спокойно да си идете на морето“, заяви Иван Иванов от БСП.   Припомняме, това е второто преработване на Изборния кодекс за тази година. През февруари на два пъти депутатите се занимаваха с промените в изборното законодателство.   На 14 февруари 2019 г. депутатите приеха изменения в Изборния кодекс, с които решиха хартиеното гласуване да бъде заменено с машинно на вота след местните избори през 2019 г. Предложеният текст предвиждаше още при европейския вот машинно гласуване да се проведе в най-малко 3000 избирателни секции, а за общите избори за общински съветници и кметове през 2019 година машинно гласуване да бъде осъществено в най-малко 6000 избирателни секции.   На 26 юни 2019 г. на заседание на Правна комисия след евровота председателят на ЦИК Стефка Стоева отчете, че увеличаването на броя на секциите с машинно гласуване вероятно ще доведе до увеличаване на несъответствията и грешките в протоколите на СИК, което при този вид избори може да повлияе на резултата.   Стоева отчете още, че 58 967 избиратели са гласували с машини, което е 7.59% от всички гласоподаватели Председателят на ЦИК уточни, че в секциите с машинно гласуване само 27.7% от избирателите са избрали да гласуват с машина, останалите 72.3% от избирателите са предпочели да гласуват с хартиена бюлетина.    ", "date": "2019.07.16", "title": "Със 122 гласа парламентът отхвърли на първо четене машинното гласуване "}
{"url": "http://epicenter.bg/article/Smartni-zaplahi-za-bashtata--sistemno-iznasilval-dashterya-si/188098/3/0", "text": "Състав на Окръжния съд в Стара Загора уважи искането на прокуратурата и наложи най-тежката мярка за неотклонение задържане под стража на 40-годишния Стоян Владев от Казанлък, обвинен, че е се е съвкуплявал с биологичната си дъщеря през последните 3 години.  Сега момичето е на 13 години.  Мярката може да се обжалва пред Апелативния съд в Пловдив, предаде Канал 3.  В съдебната залата е станало ясно, че преди да се разделят, биологичните родители на насилваното момиче, живeли няколко години заедно с детeто в Англия. Там Стоян пускал на дъщеря си редовно порно филми. Бащата започнал да посяга на дъщеря си след завръщането им от Острова, когато с майката се разделили, а момичето било едва на 9 години. Като баща, който е признал детето си, Владев имал право през почивните дни дъщеря му да живее при него. Даже малко преди да бъде арестуван той бил с дъщеря си на море. Дълго време детето приемало като игра случващото се.  Бащата е задържан по сигнал на майката на детето, с която той живеел на семейни начала без брак, преди да се разделят. Тя научила какво се случва с дъщеря ѝ едва преди 2 седмици. Момичето първо споделило проблема с класната си ръководителка, която съобщила на майката. При задържането си, Стоян е направил частични самопризнания.  До 20 години затвор грозят музиканта, ако бъде признат за виновен.  Междувременно смразяващи кръвта заплахи се сипят върху задържания на стената на личния му профил във Фейсбук. Коментарите са стотици, а заканите - страховити. ", "date": "2019.07.16", "title": "Смъртни заплахи за бащата, системно изнасилвал дъщеря си"}
{"url": "http://epicenter.bg/article/Balgariya-i-Chehiya-obmeniha-informatsiya-po-merkite-sreshtu-chumata-po-svinete/188138/4/0", "text": "Министърът на земеделието, храните и горите Десислава Танева и министърът на земеделието на Чехия Мирослав Томан проведоха среща, на която обмениха информация за мерките, които страните са предприели за ликвидиране на африканската чума по свинете (АЧС). Това съобщиха от пресцентъра на Министерството на земеделието, храните и горите.  „Чехия се справи успешно със заболяването, след като приложи редица мерки, сред които идентифициране на всички ферми в зоните (включително на тези с едно прасе) и евтанизиране на прасетата в личните стопанства, които нямат мерки за биосигурност - тип „заден двор“, заяви министър Томан.  Той посочи, че са наложили забрана на придвижването на животни и на движението на гражданите в горите. Отглеждането на домашни свине е било разрешено само в индустриалните ферми в региона.  По време на срещата стана ясно, че в Чехия прилагането на мерките е било чрез ежедневна координация на регионално ниво и комуникация с ветеринарната служба за адаптиране на мерките постоянно. Предприети са били и действия за ограничаване на движението на животните, като са използвали естествената преграда на терена и изграждането на електропастир за отблъскване на животните.  Според Томан изключително важно е вземането на решение за извънредна ситуация в държавата, което гарантира съдействието на всички служби в прилагането на мерките. При дивите свине е извършван ежедневен мониторинг и отстраняване на труповете на диви животни. Ловът е бил разрешен извън заразената и надзорната зона, но само чрез индивидуален отстрел от полицаи със снайпери, за да няма движение на животните. Всички мъртви и убити животни са изследвани лабораторно и са унищожени в екарисаж.  Министър Томан отбеляза, че друга важна мярка за диви свине е финансовото компенсиране на ловците, така че да не се допусне укриването на отстреляни животни.  Министър Десислава Танева заяви, че в България е приложена мярка за финансово стимулиране на ловците. Тя запозна колегата си с актуалната ситуация и с предприетите спешните мерки за справяне със заболяването.  Земеделският министър отбеляза, че болестта може да се контролира и изкорени, само когато се прилагат и спазват всички предприети мерки и Чехия е пример за това. В срещата участие взе и изпълнителният директор на Българска агенция по безопасност на храните (БАБХ) д-р Дамян Илиев.  ", "date": "2019.07.16", "title": "България и Чехия обмениха информация по мерките срещу чумата по свинете"}
{"url": "http://epicenter.bg/article/Prof--Nikolay-Slatinski--Dnes-darzhavata-otnovo-stana-za-rezil--Na-horizonta-se-vizhda-katastrofa-/188116/11/0", "text": "  Веднага ще кажа - ние имаме много добри специалисти по киберсигурност. Да, Но! Киберсигурността ни е като сигурността, като националната сигурност. Сиреч зле, много зле. \r\n Аз толкова често пиша за състоянието на Системата ни за национална сигурност, че вече направо не успявам да прочета всичко, което съм написал! \r\n   \r\n Защо пиша толкова често? \r\n Ами защого е грях да разбирам нещо от сигурност, да преподавам сигурност, да имам чудесни и успешно защитаващи се докторанти в сигурността, да публикувам монографии по сигурността и да си трая, да мълча, да не казвам как сигурността ни в почти всички аспекти и измерения виси на косъм! \r\n   \r\n Последните десетина години са крайно вредни за нашата сигурност. Системата се фрагментизира и почти напълно е загубила системността си, професионалистите се уволняват, ресурсите се използват абсурдно неефективно, законите са под всяка критика. \r\n Чуйте, моля ви, никоя система и особено системата за сигурност не може да издържи при управление без стратегия, без визия, без системно мислене, без професионализъм. \r\n В системата за сигурност разстрелът от упор на експертността и налазването ѝ от калинки, плагиати, преписвачи, имитатори, симулатори, дезинтегратори, пропагандатори и проч. \"- атори\" е пагубно. Пагубно! \r\n   \r\n Нима си мисли някой, че аз си пиша защото не ми се нрави властта? Ако ще да иляди, да векува, само да не разпарчетосва системността на системата, наречена Държава!  Както казваше руски генерал - За държавата ми е обидно! \r\n   \r\n И за държавата ми е тревогата. \r\n   \r\n Ето защо пиша ли, пиша, че две страшни вреди на България нанесоха последните десетина години: \r\n   \r\n -- Първата е в ценностите, в резултат на което обществото загуби окончателно солидарността си, консолидацията си, интегритета си, социумността си, моралността и нравствеността си и все повече се изражда в овълчена тълпа от спасващи се поединично или групово индивиди. \r\n   \r\n -- Втората е в сигурността. Нашата Система за национална сигурност е все по-малко система, все по-малко национална, все по-малко за сигурност. \r\n   \r\n Езикът на властта в сигурността е демодиран, заседнал в ХХ век. Те не разбират от ранно сигнализиране, от превенция, от диагностика на уязвимостите, от сценарийно планиране и стратегическо прогнозиране. \r\n Те не знаят кое е най-важното и в киберсигурността. А то се нарича resilience - устойчивост. \r\n   \r\n Който не може да постигне resilience, който не знае какво е resilience, който не иска и да научи какво е resilience, който не иска да даде шанс на онези, които могат да му обезпечат resilience в критичната, в т.ч. информационната и комуникационната инфраструктура, той става за резил. \r\n Днес той отново стана за резил. \r\n А когато управлението стане за резил в сигурността, това значи още по-високо ниво на несигурност за държавата, обществото и гражданите. \r\n   \r\n Нивото на несигурност у нас става толкова високо от зачестилите резили на управлението в сигурността, от непрофесионализма в сигурността, че на хоризонта се вижда катастрофа. \r\n А катастрофата има едно много гадно свойство - колкото повече се приближаваш към нея, толкова по-бързо се приближаваш към нея. \r\n   \r\n   \r\n", "date": "2019.07.16", "title": "Проф. Николай Слатински: Днес държавата отново стана за резил. На хоризонта се вижда катастрофа!"}
{"url": "http://epicenter.bg/article/Kevork-Kevorkyan--Predi-tunela---i-sled-tova-/188121/11/33", "text": "След като и официално го натириха, Цветанов обяви, че ще създаде НПО/Неправителствена организация за анализи и прогнози в сферата на сигурността – евроатлантически, разбира се, нали той все се прави на нашия главен евроатлантически пръч.  Бъдещото НПО, ако се имат предвид нагласите на самия Цветанов, ще бъде по-скоро източник на анализи на клюки или направо на интриги. Този човек няма да се откаже лесно от игрите си - това би означавало да се откаже от себе си.  Веднага след конференцията на ГЕРБ той пак изтърва нещо - и това едва ли се дължи само на невнятния му по начало език: Щял да сравнява изборите ПРЕДИ и изборите наесен БЕЗ НЕГО. Това се превежда така:  ще ви гледам сеира, ще ми паднете в ръчичките.  Иначе взаимно си благодариха с Бойко - били щастлива двойка победители, нещо от този род.  И болшевишките вождове Каменев и Зиновиев са се деряли в тунела, през който ги отвеждали за разстрел: „Обичаме ви, другарю Сталин, подвели са ви!“ Обаче тях, все пак, ги разстреляли.  Сега ти позволяват да си направиш НПО, остава и да си доставят акъл от там - като го знаем Бойко, като нищо и това може да се случи.  Цветанов не е важен в случая, той никога не е бил важен, неговото предназначение беше друго – той трябваше да бъде гръмоотвод, да отклонява атаките срещу Бойко. Обаче това изобщо не се случи - Бойко подцени собствената си кройка, мощните си амбиции и дори, ако щете, езика си.  Ако вече не сте забравили, политиката се прави главно с език, само в краен случай със сопи.  Понякога имаме всички основания да се плашим, че нашият човек може да запали една мини-война в Западните Балкани, ако се съди, примерно, по заканите му по адрес на сръбския външен министър /“Сега ще видиш, какво е неприемливо поведение“/.  Обаче, в същото време, е повратлив като змиорка, веднага замаза напрежението и ескадроните на Каракачанов, колкото са останали, се прибраха обратно в оборите си.  Някой път си мисля, че каракачанските псета на Бойко могат да свършат повече работа от въображаемата армия на Каракачанов. Както и да е.  Цветанов не успя да изиграе ролята на инструмент, който да отмества заплахите от Бойко. Но по-важният проблем е друг, и той си остава: защо, всъщност, го натириха?  Не си мислете, че е заради някакъв апартамент, за да не изглеждате идиоти в собствените си очи. Друга е причината - но каква?  Проблемът ще си остане, колкото и да чуваме откъм тунела писъците „Обичам те, Бойко“ – и той е в нежеланието да се борави с пълната истина.  Да не ставаме прекалено романтични, но и в политиката трябва от време на време да се прибягва до нея, иначе промяната е невъзможна.  Руснаците казват „очищение“ - това означава и пълно морално самопречистване, катарзис. Това с шепот не става, с половинчати лафове също.  Ако не го направиш, ще получиш срещу себе си едно НПО за сигурност. Каква сигурност, това е отделна тема.  Дали от посолството на „Козяк“ са ходатайствали за Цветанов? Това е интересен въпрос, но няма кой да ни отговори, така че го забравете.  Но Цв. продължава да продава Ф-16 и след конференцията на ГЕРБ пак говорил за сделката.  При такава загриженост за американския алъш-вериш заслужава направо да го пратят в базата в Долна Митрополия и да го направят закапече /заместник командир по политическата част, нещо като пастор на Герберската вяра.  Никак не е случайно, че Цветанов ще прави НПО за евроатлантическа сигурност. На него, и на такива като него, и през ум не им минава да създадат нещо, свързано с България, като изключим уреждането на подходящи/свои хора на кметските места.  Той сякаш е дошъл на бял свят в някое евроатлантическо такси, нейде в Брюксел.  България е забранена зона за него. Не е само той.  Ще останете смаяни, ако преброите колко пъти Политическата Секта е използвала думите България, Родина, Отечество.  Бройте от едно до десет – не повече.  Разплакаха се като гламави, когато Туск засрича „Отечество любезно“ – сигурно са мислили, че има предвид Евросъюза.  Една от най-пагубните доктрини в наши дни, наложена от американците след краха им в Близкия Изток е, че сигурността е по-важна от свободата.  Нашите зубрачи преведоха това като „Сигурността е по-важна и от хляба“. Чия сигурност обаче?  И какво ще прави някакво НПО за „сигурност“, освен да клепа този или онзи за русофил, нищо повече.  Че той Цветанов изкара и Радев руски човек - Радев с дипломите си от колежа „Максуел“ и съпътстващите ги благословии.  А нашият спец Цв. има благословията на някой шофьор от МВР, не повече.  От друга страна, вижте ги най-изявените русофоби каква прелест от тъпунгери и приспособенци са, вижте я кремчето Поптодорова до един проф. Пантев „русофила“, също ценен от американците впрочем - и повече да не разлистваме тази книга.  „Свободата се оказа едно ла..о“ – и друг път съм цитирал тази фраза на Салвадор Дали.  Но спокойно можем да допълним, че и нашенската сигурност е едно ла..о.  Гладният човек, празният стомах не ти гарантират никаква сигурност.  Цветанов си отива, но така и не стана ясно, каква библия е продавал той.  А и изобщо в каква библия са се заклели от ГЕРБ - освен в евроатлантическите ценности - говорете го това на будалите.  Каква е идеологията им, кой е Господа им, освен Бойко, и пр.  Имат ли идеи за България, за Бъдещето изобщо?  И да имат нещо наум, обикновените хора не фигурират в техния тефтер.  Най-големият балон наду Симеон, на него това му се полага, и на другите по-нататък им беше по-лесно в надувачеството.  Той, без дори да примигне каза, че ще ни оправи за 800 дни, беше му го подсказал икономистът Квинт, който бе близък с покойния Стоян Ганев - държавата била нещо като корпорация и така трябвало да се управлява. Така се и случи. След него вече може да се говори всякак,  БаронМюнхаузенщината разцъфтя. Представете си в какво отчаяние е изпаднал Иван Костов, когато Симеон пусна балона за 800-те дни, сигурно е решил, че сънува, един педантично изчислен ум като неговия го е възприел като някаква непоносима диващина.  Но и това мина - и след това се превърна в шаблон за празни обещания.  А сетне се отказаха изобщо да дават обещания. Каквото ни кажат брюкселските ишиаси, все е правилно. С такова обяснение дори и Вселената може да се управлява.  Изборите вече са фасулска работа – грижите на обикновените хорица изобщо липсват в дебатите, няма ги, зяпнали сме по Западните Балкани.  А там трябва да сме готови за всякакви номера.  Гоце бил отишъл да се бие за свободата и автономията на Македония. Автономията на Македония!!!  Човек не може не се ядоса от тази недомислица, изречена от Бойко - защо ти е да говориш за автономия, даваш им на готово на заевци новата им лъжа?  Който иска да е честен с Историята, нека чуе какво казва Ванче Михайлов: „България, Македония – всичко е едно!“  Евроатлантическите ценности вече се използват като тоалетна хартия, дори за да си почистят някои гърбовете.  Така се случи с тариката Заев, когото руски комици изпързаляха като последния шаран.  По телефона един от комиците се представил за Солтенберг, шефа на НАТО - и вижте го сега, той искал да развива бизнес с шоколад в Македония. И будалата Заев е готов да му помогне веднага, даже скрито.  За какво им е такъв баламурник в НАТО?  След нечувания резил, Заев твърдеше, че това е атака срещу евроатлантическата нагласа на Македония - а то е ясно, че е само една елементарна проверка, какво, всъщност, има в главицата му.  Какво ли са обещали нашите будали навремето? Майтапите тепърва започват.  Новият любимец на Бойко е Станишев - той се отнася към него като към домашен питомец, който е бил непослушен в началото и е ръфал пантофите му, но сега го гледа с обожание в очите.  Нарича господаря си „държавник“ - а той пък го подкрепя, защото е „българин“. Кое от двете не е вярно – сами преценете.  Все пак, Станишев е донякъде под условие българин, майка му е еврейка. Българин е Соломон, чиято майка пък е българка, но тази своя тайна той пази най-усърдно, евреин е с евреите, мароканец при Кадафи, не е ясно само кога е българин.  Между другото, евреите са безподобни, трябва да им го признаем. Както казва един автор, те са фанатични патриоти, разполагат със световна мрежа от сънародници, готови незабавно да помогнат, имат и способността да минават за всичко друго, освен за евреи.  Нашите тукашни мешавици са невероятни. Кирил Христов пише в „Затрупана София“, че всеки нашенец, погледнат отзад, има походката на рязан читак. Сега чак до рязане не се стига, но до други ампутации – със сигурност, например – на чест и родолюбие.  Като е толкова ценен Станишев, според Бойко, би ли издал едно томче с речите си пред европарламента, в които дори с една сричка споделя интересите на България. Иначе не спира да говори за „социално равноправие“, за нови социални политики, но никога нищо смислено не казва за българските съдбини. Той поне, поради поста му в Партията на европейските социалисти, може да бъде донейде чут и да предизвика по-малко прозявки в залата. Ами останалите ни евродепутати?  Ще ви обърнат внимание, ако си направите харакири колективно, през един час, пред входа на европарламента - или някакъв друг хепънинг с по-милостив край, без вадене на черва.  Европейската кауза в наши дни е едно мъчително изпитание, това е ясно - и силно театрализирано, като скритата/единствената цел е разпределянето на парите. В това е истината.  Тържище с пясъчни основи, гълчавата в него няма особен смисъл, никой никого не слуша.  Мнозина се подразниха от директния пазарлък на Бойко с Тимерманс преди няколко дни - но какво пък друго да правиш, такава е генералната нагласа в ЕС, доминирана днес от доста обезценени или направо съмнителни идеи. С изключение на една: парите.  Меркел, след като озадачи света с тремора си, казала, че той, както се е появил, така и ще изчезне.  Обаче по-важното е, дали треморът на ЕС ще отмине.  Той е коварно заболяване: с каквото и да се захванеш, няма гаранция, че ще успееш, с приказки не можеш да заместиш непохватните си движения.  Да се върнем към началото на този текст.  Цветанов няма да се откаже лесно. Сам той нищо не струва и нищо не може да направи, освен ако не е заделял нещо от ресурсите на ГЕРБ – кадри, влияние, финанси и пр. – за своя сметка. Иначе е направо немислимо да се захваща с нещо сериозно.  ГЕРБ има огромни ресурси след десет години на власт – толкова са богати, че утре като нищо могат да предложат партиите да дават по пет лева на държавата за всеки глас, получен от тях на изборите.  Нищо не ги плаши – всички големи кметства са в ръцете им, също и всички трафици за европейските субсидии.  И пак - какво дава основание на Цветанов да намеква, че ще се наслаждава на изборните резултати на ГЕРБ през есента?  Репликата му си е чиста заплаха.  *** ", "date": "2019.07.16", "title": "Кеворк Кеворкян: Преди тунела - и след това "}
{"url": "http://epicenter.bg/article/Glasuvat-kandidaturata-na-Ursula-fon-der-Layen-za-predsedatel-na-Evrokomisiyata-/188099/7/0", "text": "Европейският парламент  ще гласува номинацията на Урсула фон дер Лайен за председател на Комисията.  Ако бъде избрана тя ще заема поста през следващите 5 години. Евродепутатите ще  гласуват днес от 19.00 ч. българско време. А в 10 тази сутрин Урсула фон дер Лайен ще направи изявление в пленарната зала, като се очаква да представи официално своята визия и планове като председател на Комисията. Обръщението и ще бъде последвано от дебат с евродепутатите.   Фон дер Лайен се нуждае от подкрепата на абсолютно мнозинство (50% + 1) от гласовете на депутатите, за да стане първата жена заела този пост, отбелязва Нова телевизия. Групата на социалистите обаче  заявиха, че няма да я подкрепят.   Евентуално крехко мнозинство, при това с гласовете на евроскептиците, ще постави Фон дер Лайен в трудна позиция още в началото на петгодишния ѝ мандат. Нещо повече – ако тя бъде избрана с гласовете на британските евродепутати, след Брекзит легитимността на вота ще бъде под въпрос.   Ако депутатите отхвърлят кандидатурата ѝ, това ще бъде нов удар за блока, който през последното десетилетие мина през криза на еврозоната, решението на Великобритания да напусне и възход на крайнодесни и крайнолеви евроскептични партии.  В същото време разследваща комисия на германския парламент проверява как министерството на Фон дер Лайен е раздавало обществени поръчки без подходящ надзор. Това може да я изправи пред разпити в Берлин, но междувременно тя и екипът ѝ отказват да коментират темата.   , независимо от резултата от днешното гласуване в Европейския парламент за назначаването ѝ на поста председател на Европейската комисия,", "date": "2019.07.16", "title": "Гласуват кандидатурата на Урсула фон дер Лайен за председател на Еврокомисията "}
{"url": "http://epicenter.bg/article/Evrosayuzat-nalozhi-sanktsii-na-Turtsiya/188109/7/0", "text": "Външните министри на страните в Европейския съюз наложиха първоначални санкции срещу Турция. Причинатата са сондажите за газ във водите на изключителната икономическа зона на Кипър, информира БНТ.  В декларация, приета снощи, министрите заявяват, че прекъсват преговорите за споразумение за въздушния транспорт и ще приканят Европейската инвестиционна банка да преразгледа отпускането на кредити на Турция.  Освен това Европейския съюз намалява с близо 150 милиона евро европейската помощ, предвидена за страната през 2020 г.  Министрите предупредиха, че Европейската комисия работи по подготовка на допълнителни целеви наказателни мерки срещу Турция, която започна преговори за присъединяване към ЕС през 2005 г. Два турски кораба, ескортирани от военни кораби, извършват сондажи край етнически разделения Кипър, припомнят световните агенции. ЕС по-рано заяви, че сондажите нарушават суверенитета на Кипър и международните закони. ", "date": "2019.07.16", "title": "Евросъюзът наложи санкции на Турция"}
{"url": "http://epicenter.bg/article/Dnes-e-edin-ot-nay-moshtnite-energiyni-dni-na-lunniya-mesets/188112/10/0", "text": "Луната е в знак Козирог до 12:20ч на 17 юли. Подходящо време за действия, които се нуждаят от точен и пресметлив разчет. Да се избягва безпорядъка. Звездно време за практичните и разумни хора, но неподходящо за сантименталните.  Ограничени са емоциите, а разумът, целесъобразността и практичността излизат на първо място. В отношенията ще се усеща липсата на такт и дипломация. Не се плашете да решавате трудни задачи, но нека не са семейни проблеми.  Уязвими са кожата и костите, жлъчен мехур. Сериозни последствия може да има натоварването на костите, особено на коленете. Противопоказни са всички операции на зъбите и жлъчката.  Доминиращ 14 лунен ден от 20:04ч на 15 юли до 20:53ч на 16 юли.  Символ на деня е тръбата. Време за призив, получаване на знания при използване на източници на информация, усърдни молитви и работа със свещени текстове. Денят е много удачен. В някои дела съдбата ще ни покровителства и ще ни предпазва от неприятности.  Един от най-мощните енергийни дни на лунния месец. Време за решителни действия. Имате последна възможност да направите нужните корекции. Ако не използвате енергията, която Луната ви дава, тя ще бъде напразно пропиляна. Всички дела започнати сега, завършват благополучно, тъй като носят в себе си информация, която способства реализацията им. Необходимо е да се прояви упоритост и настойчивост при достигане на целите. Сега е необходимо много да работите, да не пасувате. Всяко физическо натоварване е полезно.  Възможно е да се изпита печал, меланхолия. Добре е този ден да има очистване на всичко, но най-вече на тялото - миене, водни процедури, сауна, клизми. Да се употребяват малко течности, защото не благоприятстват обмяната на веществата и може да настъпи разстройство в жлъчно чревния тракт. Появявайки се стомашно-чревно заболяване в този ден, означава, че вървите по неверен път. Добре е да се избягва горчиво и сладко, а да се отдава предпочитание на солената храна, орехи, бадеми. Може да предприемете сухо гладуване.  Като цяло отношенията в семейството обикновено са спокойни, без ексцесии, но ако има подрастващо поколение в него, може да има усложнения. Напълно достатъчно е да им отстъпите в този момент.  Благоприятен ден за сексуални отношения при семейните двойки. Може да се изпробват нови техники.  Подстрижката може да доведе до изпитване на страхове и мъка, затова по-добре се въздържайте от нея. Не докосвайте косите си в този ден. Ако им въздействате, ще започне обмен на информация, а това ще се отрази на вашият душевен комфорт, ще започнете да се съмнявате в своите сили, в правилността на своите постъпки, на своя избор, в успеха на замисленото, ще почувствате умора на границата на болезненото състояние.  В съня си можете да откриете символични отговори на най-важните жизнени въпроси. Сега подсъзнанието се опитва да ви подскаже какво трябва да правите, за да постигнете успех. Доверете се на вътрешното си усещане и интуицията. Не трябва да включвате страничен човек в тълкуването на сънищата си.  Следва 15 лунен ден от 20:53ч на 16 юли до 21:37ч на 17 юли  28 слънчев ден – Откажете се от всички важни дела. Да не се започва нищо ново. Хубаво е да изчистите всичко - жилището, тялото, Душата. Проявете внимание и загриженост към близките си. С благодарност приемайте всяка помощ.", "date": "2019.07.16", "title": "Днес е един от най-мощните енергийни дни на лунния месец - Луната е в Козирог"}
{"url": "http://epicenter.bg/article/Guruto-na-razkrasitelniya-biznes-sas-seminar-u-nas/188180/10/0", "text": "Семинарът „Красотата, като успешен бизнес“ е насрочен от организаторите му от  Академия PERSONA за 21 октомври в София.   Лекциите и практическите занимания ще се провеждат от Олга Хайновская, която е най-награждаваният бизнес консултант в сферата на красотата в Русия и Украйна през последните няколко години.   Привлекателната дама е управител е на компанията «DUSO- Consulting.\" Тя е всепризнат е,ксперт с богат опит в разработване и управление на успешни обекти в сферата на красотата. Курсовете за обучение получили най-широко разпространение в Украина и Русия са патентовани със запазената и марка.   Тя държи авторските права върху системите: \"Ефективният мениджмънт в индустрията на красотата\", \"Ефективни администратори в индустрията на красотата”, \"PR в сферата на красотата\". Блондинката, чието работно време е 24/7 е постоянен член на почти всечки международни, специализирани изложения. Постоянен лектор е по въпросите, свързани с управление на бизнеса в така деликатната и динамична сфера на услугите свързани с разкасяването и антиейджинга..   Автор е на множество статии за маркетинг и мениджмънт в попрището в което не спира да отбелязва успехи. Салоните на които тя е съуправител, са станали едни от най-успешните и с най-висок рейтинг тази година в Украина.   Освен стотици статии за маркетнг и мениджмънт в жанра, тя е автор на бестселъра “Успешен бизнес в красотата”, книга, която е преведена и на български.  ", "date": "2019.07.16", "title": "Гуруто на разкрасителния бизнес със семинар у нас"}
{"url": "http://epicenter.bg/article/SASht-razpolagat-s-okolo-150-atomni-bombi-v-Evropa--sochi-doklad-na-NATO-/188123/7/0", "text": "САЩ са разположили в Европа около 150 ядрени бомби, сочи общодостъпен доклад на НАТО, цитиран от белгийски медии и БТА.  Отбелязва се, че оръжието е съхранявано в пет държави - Белгия, Германия, Италия, Холандия и Турция.  Уточнява се, че в първоначалната версия на доклада с дата 16 април тази година са били посочени и базите, в които се държат ядрените оръжия. В последвалата редакция имената на базите са отпаднали от текста.  Според доклада бомбите са гравитационни (В61) и се предвижда да се използват от самолети с двойно предназначение, каквито са Ф-16.  Бомбите В61 са разработени в средата на 60-те години на миналия век и са разположени в европейските бази преди подписването на договорите между Вашингтон и Москва за контрола на въоръжаването.  ", "date": "2019.07.16", "title": "САЩ разполагат с около 150 атомни бомби в Европа, сочи доклад на НАТО "}
{"url": "http://epicenter.bg/article/Mladen-Marinov/188106/2/0", "text": "  Вчера анонимни хакери разпространиха до медиите масив от 57 папки, с над 1 млн. реда, съдържащи ЕГН, имена, адреси и дори доходи. Според авторите на лийка информацията е добита от един от сървърите на Министерството на финансите   „ бяви в предаването „Тази сутрин” по бТВ вътрешният министър Младен Маринов по повод вчерашната информация, че хакери са проникнали в базата данни на Агенцията по приходите   разкри Младен Маринов.   Засегнати са над 5 милиона потребители, като са свалени техни лични данни, както и са уязвени IP адреси на фирми. Той отбеляза, че всяка система, отворена за външен достъп, има своите уязвимости. „ „Системата има своите несъвършенства и пропуски“, призна силовият министър.  „Обикновено престъпните групи, занимаващи се с хакерски атаки, целят да осребрят придобитото. Киберпространството е много сложно. Веднъж кодирана информацията, тя трудно може да бъде премахната, а остава някъде“, коментира Маринов.  Той разкри още, че  , не изключи Маринов.   Вчера правителството взе решение за сделката за купуване на самолети F-16, а  .\", добави той, но отказа да коментира версии за намеса от чужди държави с аргумента, че ще навреди на разследването. \"Абсолютно всичко е възможно, трябва да говорим, когато имаме достатъчно данни, екипите работят\", добави министърът.   Маринов каза, че според първоначалната информация на разследващите, сред които е и ДАНС,  \"Ако информацията е взета преди месец и повече, има съвпадение с други факти, ние така работим, събираме факти и обстоятелства да видим кой има интереси\", каза Маринов.   \"Ако бъде дадена повече информация от ефира, ще насочи вниманието и на други недобронамерени лица\", продължи той пестеливото изнасяне на информация.   „  заяви вътрешният министър и посочи, че се работи, ако има други уязвимости, те да бъдат отстранени, защото достъпът до тази информация е елемент от националната сигурност. По думите му при нерегламентирана човешка намеса винаги остава следа, която не може да бъде заличена   Младенов увери, че специализираният МВР отдел на Явор Колев и екипът му работи по проблема.  Работи се активиране на защити, които да не позволлят нова атака и да я предотвратят.   Футболът влияе върху обществото. Идеята е да се постави феърплей. Не съм специалист, можете да видите коментарите на хората дали има феърплей. Съдиите са важен елемент. Сега ще се срещна с тях. Тя е изпреварващо действие преди началото на сезона. Ще дадем тайна линия на съдиите, каза още вътрешният министър по повод срещата на премиера Борисов с футболните босове.   Правим разчети и търсим пари, за да се повиши заплащането на нощния труд на полицаите. Това е заплащане над работната заплата. Трябва да търсим начин да се акцентира върху хората, които работят при по-трудни условия. Престъпните групи се променят под натиска на МВР. Те се раздробиха, станаха по-малки, коментира Младен Маринов.    ", "date": "2019.07.16", "title": "Младен Маринов: Пробивът е направен от руски електронен адрес! Няма ли връзка с купуването на Ф-16?!"}
{"url": "http://epicenter.bg/article/Borisov-sabra-izvanredno-Saveta-po-sigurnost-kam-MS-/188118/2/0", "text": ".   Очаква се на заседанието при Борисов, което започва след малко, да са всички шефове на специални служби, финансовият министър Владислав Горанов, вътрешният Младен Маринов, съобщава Novini.bg.  Засегнати са близо 5 милиона граждани и фирми. Националната агенция по приходите и ДАНС започнаха проверка на случая.    заяви тази сутрин в тв ефира вътрешният министър Младен Маринов, който подчерта, че „ \"Има несанкциониран достъп до сървър на НАП, от който е изтеглена определена информация. Част от информацията е сверена и е автентична\", каза още той.   \"Нивото на несигурност у нас става толкова високо от зачестилите резили на управлението в сигурността, от непрофесионализма в сигурността, че на хоризонта се вижда катастрофа\", написа в свой коментар по темата експертът по национална сигурност проф. Николай Слатински.", "date": "2019.07.16", "title": "Борисов събра извънредно Съвета по сигурност към МС "}
{"url": "http://epicenter.bg/article/Vezhdi-Rashidov-se-sreshtna-s-ministara-na-vatreshnite-raboti-Mladen-Marinov/188148/2/0", "text": "Председателят на парламентарната Комисия по културата и медиите Вежди Рашидов се срещна днес с министъра на вътрешните работи Младен Маринов. Темата на разговора бе задълбочаване на сътрудничеството между законодателната и изпълнителната власт в борбата с нелегалния трафик на културни ценности и с фалшифицирането на произведения на изкуството и на артефакти. Вежди Рашидов запозна Младен Маринов с резултатите от неотдавнашните си срещи в Бундестага в Берлин и в Камарата на депутатите в Рим, на които бяха обсъдени и възможностите за засилване на сътрудничеството между европейските страни в борбата с трафика на ценности и с фалшификатите, защото този проблем засяга сигурността на всяка страна. Европейският опит дава добра основа за законодателни инициативи, за изработването на които трябва се направят работни групи. Сведетел съм, че Европа все повече се тревожи и от проблема с фалшивите новини, затова тази тема ще става все по-актуална за всички страни членки, сподели по време на разговора Вежди Рашидов. Вежди Рашидов и Младен Маринов обсъдиха и необходимостта от привличането на още по-широк кръг от експерти в борбата с нелегалния трафик на културни ценности и с фалшифицирането на произведения на изкуството.  ", "date": "2019.07.16", "title": "Вежди Рашидов се срещна с министъра на вътрешните работи Младен Маринов"}
{"url": "http://epicenter.bg/article/Slavcho-Atanasov--Zadalzhavame-sas-zakon-kmetovete-da-imat-priemen-den-za-grazhdani-/188149/2/0", "text": "    Отношението към хората е най-силното оръжие на един кмет. Неговата власт произлиза именно от гражданите, защото е избран от тях, е не е назначен чиновник. Затова винаги съм имал приемен ден всеки ден и никога не съм си позволявал да се крия от хората и проблемите им.    Това не е отговаря на съвременните схващания за демократично управление и трябва да се промени.   И след като има кметове, на които не достига смелост и достойнство да се изправят очи в очи пред хората, които са ги избрали, смятам за редно и в интерес на гражданите    По тази причина изготвих и внасям в Народното събрание предложение за промяна в Закона за местното самоуправление и местната администрация. В този закон са постановени всичките права и задължения на кметовете и администрацията. Моето предложение предвижда допълнение в точките на член 17, определящ участието на гражданите в управлението на общината, който ще добие допълнителен нов текст: „За осигуряване на участие в управлението, органите на изпълнителната власт в общината, съответно в района, се определя ден от седмицата за прием на гражданите.“  Така самият закон вече ще гарантира връзката между избраните кметове и гражданите, която според мен е от основно значение за управлението на една община. Защото  Не случайно признатите за успешни кметове на световни мегаполиси – Дмитрий Лужков в Москва, Рудолф Джулиани в Ню Йорк, Кадир Топбаш в Истанбул, споделят едно и също, че винаги в работата си са се ръководели от близкия и непрекъснат контакт със своите граждани.  Аз също съм следвал този принцип като кмет на Пловдив и той се е доказал в практиката.  . Само така ще се промени манталитетът на администрацията и тя ще започне да работи с внимание и грижа към хората.", "date": "2019.07.16", "title": "Славчо Атанасов: Задължаваме със закон кметовете да имат приемен ден за граждани "}
{"url": "http://epicenter.bg/article/S-kvorum-ot-125-deputati-zapochna-obsazhdaneto-za-otmyana-na-mashinnoto-glasuvane-/188150/2/48", "text": "С кворум от 125 народни представители от ГЕРБ, ДПС, \"Обединени патриоти\" и \"Воля\" започна издвънредното пленарно заседание, предаде Новини.бг. Извънредното заседание бе свикано, след като в петък депутатите не успяха да съберат кворум.  Тогава от БСП и ДПС не се регистрираха и заседанието бе провалено. Дневният ред включва промените в Изборния кодекс, с които се отменя машинното гласуване за местни и парламентарни избори. Промените са внесени от ПГ на ГЕРБ.  Предлаганите от нас промени в Изборния кодекс са продиктувани от многобройните констатации за несъвършенствата на машинното гласуване, каза председателят на ПГ на ГЕРБ д-р Даниела Дариткова по време на представянето на мотивите, предаде Агенция \"Фокус\". Тя уточни, че за евровота в 146 секции няма подаден глас през машина.  „В още 295 или 9,9 % машинно гласували под 10 гласоподаватели“, каза още д-р Дариткова. По думите й 72,3 % от са предпочели да гласуват с хартиена бюлетина, в това число и знакови защитници на машинното гласуване. Тя отчете, че местните ибори се провеждат в два тура и в две последователни недели и в случа на балотаж всички машини трябва да се върнат, сертифицират, изпратят обратно в секциите в изключително кратки срокове.  „По данни на експертите дължината на протокола от машинното гласуване ще достигне 10-15 метра“, посочи още д-р Дариткова.  Според нея отчитането на машинния и хартиения вот ще предизвика забавяния. Тя подчерта, че няма машинно преброяване на вота, а само машинно гласуване с ръчно преброяване на вота.  \"На изборите за ЕП е отчетено некоректно преброяване на преференциите при машинно гласуване\", посочи още д-р Дариткова.  \"На местните избори съществува сериозна опасност да се нарушат изборните резултати и те да бъдат оспорвани\", изтъкна още председателят на ПГ на ГЕРБ.  Тя обърна внимание, че в повечето държави - членки на ЕС не се провежда машинно гласуване. Според нея се очертава риск от загуба на доверие в изборната система на България и затова ГЕРБ предлага на местните избори през 2019 г. да не се прилага машинно гласуване.  \"Наистина, ако ценим демократичното право на всеки българин да гласува за свои представители в местната власт, трябва да преосмислим прилагането на машинното гласуване. Ще помоля защитниците му да не внушават фалшиви надежди, че това е панацея срещу купения и корпоративен вот\", допълни д-р Дариткова.  \"Не искаме да подложим на риск бъдещия местен вот\", каза тя и посочи, че ГЕРБ, \"Воля\" и \"Обединени патриоти\" държат да се проведат избори с легитимен резултат.  ", "date": "2019.07.16", "title": "С кворум от 125 депутати започна обсъждането за отмяна на машинното гласуване "}
{"url": "http://epicenter.bg/article/BSP-iska-Borisov-da-doyde-v-parlamenta-zaradi-hakerskata-ataka/188151/2/0", "text": "ПГ \"БСП за България\" призова в парламента да дойдат премиерът Бойко Борисов и министрите Младен Маринов и Владислав Горанов във връзка с хакерската атака срещу НАП. Това каза народният представител от ПГ на \"БСП за България\" Иван Иванов в процедура, предаде репортер на Агенция \"Фокус\".   \"Щом тази сутрин се събра Съветът по сигурност в МС, към момента е крайно нужно г-н премиерът да дойде тук\", каза още Иванов. \"След разпадането на Търговския регистър, след като се наляха два милиарда лева в електронното управление, след като приехте неработещ Закон за киберсигурност, днес сме свидетели на най-сериозната и най-мощната хакерска атака спрямо българската държава\", каза още Иванов. Председателят на парламента Цвета Караянчева заяви, че ще информира министър-председателя и министрите на финансите и на вътрешните работи.   Има ли опасност да се източат сметки или допълнителни данъци за българските граждани, попита от парламентарната трибуна Иванов.     ", "date": "2019.07.16", "title": "БСП иска Борисов да дойде в парламента заради хакерската атака!"}
{"url": "http://epicenter.bg/article/Yordan-Tsonev--DPS-nyama-da-podkrepi-otmyanata-na-mashinnoto-glasuvane/188152/2/0", "text": "ДПС няма да подкрепи предложените промени в Изборния кодекс. Основният ни мотив е, че най-слабото звено в изборния процес са Секционните комисии. Това е така от началото на демокрацията. Там се извършват множество нарушения на закона поради умора, невнимание, умишлено.  Това заяви от трибуната на парламента депутатът от ДПС Йордан Цонев по време на дебатите на първо четене за промени в Изборния кодекс, с които да отпадне машинното гласуване.   \"От ДПС искаме да намерим модел, при който Секционните избирателни комисии да не участват в преброяването на гласовете. Това води до едно недоверие сред гражданите. Трябва заедно да намерим решение на този проблем. Ние от ДПС ще настояваме не само за машинно гласуване, но и за машинно преброяване. Така няма да има невалидни бюлетини, няма СИК-ове да броят.   За нас на последните избори машинното преброяване бе саботирано нарочно. Бяха извадени нелепи доводи от държавните органи. За нас държавата има нужния капацитет да се справи с машинното преброяване. Саботаж беше и наемането на машини за гласуване на цената на нови. Още тогава ние предложихме да се произведат машини.   Ние не споделяме твърденията, че машинното гласуване беше провал. Това беше един предизвестен провал, който сега може да поправим. Дайте между първо и второ четене да отстраним проблемите и за местните избори да въведем машинно гласуване и преброяване. Ние днес няма да подкрепим законопроекта на управляващите, а между първо и второ четене ще направим нашите предложения, които ви представих днес\", завърши Цонев.", "date": "2019.07.16", "title": "Йордан Цонев: Държавата умишлено създава хаос с машинното гласуване!"}
{"url": "http://epicenter.bg/article/Valeri-Zhablyanov--Problemite-na-balgarskata-demokratsiya-se-reshavat-ot-polititsi--a-ne-ot-mashini/188153/2/0", "text": "Не съм съгласен, че проблемите покрай изборите са в СИК-овете. Защото до 2009 г. в България не си спомням да са били оспорвани избори или да е било казвано, че СИК-овете не работят. Това заяви от парламентарната трибуна народният представител от БСП Валери Жаблянов.  \"Проблемите възникнаха след 2009 г., като най-спорните избори бяха местните от 2011 г. Считам, че СИК-овете са политически представителни за преброяване на гласовете\", посочи той.  \"Смятам днешния дебат за полезен, но проблемите на българската демокрация се решават от политици, а не от машини. Затова най-важният софтуер е политическото съзнание на управляващите\", бе категоричен Жаблянов.    ", "date": "2019.07.16", "title": "Валери Жаблянов: Проблемите на българската демокрация се решават от политици, а не от машини"}
{"url": "http://epicenter.bg/article/Fandakova--Stolichna-obshtina-izgotvya-kontseptsiya-za-dovezhdasht-transport-do-novite-linii-na-metroto/188154/2/0", "text": "В момента Столична община изготвя концепция за довеждащ транспорт до новите линии на метрото. Това каза кметът на София Йорданка Фандъкова при представянето на нов тестов електробус, съобщиха от Столична община.  „Специално за район „Овча купел“, който ни е пилотен, повечето улици не са достатъчно широки. Затова взехме решение да направим пробив за малки 6-метрови електробуси. Имаме възможност по ОП „Околна среда“ да получим финансиране за такива автобуси. Безспорно те са най-екологични с нулеви емисии. Затова и днес „Столичният автотранспорт“ прави тест на първия такъв малък електробус“.  Йорданка Фандъкова допълни, че Столична община има възможност да закупи 30 такива електробуса.  „Надяваме се, че тестовете ще дадат повече възможности на Столичен автотранспорт да подготви добре процедурата“, посочи тя.  Кметът напомни, че по улиците на София вече се движат 20 електробуса.  „Но за мен е много важно да можем да подготвим навреме възможността хората от кварталите, в които предстои пускането на третия лъч на метрото да могат да стигнат до него и да го използват“, допълни кметът.  Фандъкова каза, че на последната сесия на Столичния общински съвет нейният доклад за кандидатстване за закупуване на общо 82 електробуса е бил приет. 52 от тях ще бъдат поръчани от Автотранспорта, 30 - са малки, 6-метрови. Останалите 30 ще бъдат поръчани от Столичния електротранспорт. „Заедно с това ще закупим още 30 тролейбуса и 25 нови трамвая“, посочи Фандъкова.  Пилотно този електробус ще се движи в кварталите „Овча купел“ и „Люлин“, обясни още Фандъкова. „За „Овча купел“ имаме изработена схема на движение. Колегите работят и за другите квартали. Надявам се до средата на следващата година, когато трябва да бъдат готови последните 4 км от новостроящото се в момента метро, да имаме готовност и с тези малки електробуси“, каза още тя.  Кметът изрично подчерта, че по време на тестовия период пътници няма да бъдат превозвани в електробусите.  ", "date": "2019.07.16", "title": "Фандъкова: Столична община изготвя концепция за довеждащ транспорт до новите линии на метрото"}
{"url": "http://epicenter.bg/article/Ilhan-Kyuchyuk--Na-Fon-der-Layen---e-nuzhno-vizionerstvo/188155/2/0", "text": "Евродепутатът Илхан Кючюк от ДПС коментира пред репортер на Novini.bg ще гласува ли за Урсула фон дер Лайен.  По думите му, на Фон дер Лайен ѝ е нужно визионерство. Той я защити за това, че тя няма все още детайлизирана програма. „ЕС е одобряван от гражданите, но те не го харесват в този му вид“, каза той.  \"Хората днес искат да видят категорични заявки по ключови въпроси\", добави Кючюк.  По думите му, сега може някои от групите, благодарение на обещанието ѝ, да променят решението си.  Кючюк заяви, че много важно за ДПС са и двойните стандарти на стоки и услуги в ЕС. „Това трябва със сигурност да бъде променено“, каза той.  По думите на Илхан Кючюк все още няма решение как ще гласува неговата група в Европарламента, но поясни, че тя може да получи голямо мнозинство.  „Предстои да видим какво ще се случи“, каза Кючюк пред Novini.bg.  ", "date": "2019.07.16", "title": "Илхан Кючюк: На Фон дер Лайен ѝ е нужно визионерство"}
{"url": "http://epicenter.bg/article/Andrey-Novakov-shte-podkrepi-kandidaturata-na-Ursula-fon-der-Layen/188157/2/0", "text": "Подкрепям кандидатурата на Урсула фон дер Лайен, но не и 100 % от идеите ѝ. Очаквах повече десни послания. Редно е председателят на ЕК да е от ЕНП, както бе споразумението. Ще гласувам за нея. Това заяви Андрей Новаков, евродепутат от ГЕРБ/ЕНП пред репортер на Novini.bg.  \"Не подкрепям изказванията ѝ по темата за Истанбулската конвенция и предложението за нови еко такси. За тези такси искам да науча повече и бих се въздържал от по-солидна подкрепа\", каза още той.  \"Тя е една добра кандидатура. Мисля че ще бъде избрана, но не и със смайващо мнозинство\", коментира Новаков.  \"Имаше послания към всички в ЕС, нямаше пренебрегнати. Тя засегна теми за млади, стари, равенство на половете и още много. Урсула фон дер Лайен не раздели никого\", допълни евродепутатът.  \"На тази позиция не можеш да си позволиш да си тесногръд, да не чуваш чуждото мнение и да обърнеш гръб на някого. Екологията ще бъде приоритет, но да видим как. Младежката безработица не пречи на екологията, нито пък на строежа на летища, жп линии или пътища\", завърши Андрей Новаков.  ", "date": "2019.07.16", "title": "Андрей Новаков ще подкрепи кандидатурата на Урсула фон дер Лайен"}
{"url": "http://epicenter.bg/article/Krasimir-Tsipov-e-osvoboden-ot-posta-na-zam-ministar-na-vatreshnite-raboti-/188159/2/0", "text": "Със заповед на министър-председателя Бойко Борисов от длъжността заместник-министър на вътрешните работи е освободен Красимир Ципов. Това съобщиха от правителствената информационна служба.  Очаква се Ципов да положи клетва като народен представител в 44-то Народно събрание.   Припомняме, че на 11 юли със свое решение номер 539-НС Централната избирателна комисия обяви Красимир Георгиев Ципов за народен представител в 44-то Народно събрание от листата на ПП \"ГЕРБ\" в Двадесет и пети изборен район - София.  Той трябва да влезе в парламента на мястото на починалата зам.-председател на ПГ на ГЕРБ Снежана Дукова.  Тогава Ципов не скри, че са водени разговори с премиера Бойко Борисов и министъра на вътрешните работи Младен Маринов по въпроса.  \"Трудно решение ще бъде\", каза още той.  ", "date": "2019.07.16", "title": "Красимир Ципов е освободен от поста на заместник-министър на вътрешните работи "}
{"url": "http://epicenter.bg/article/Ministrite-Vladislav-Goranov-i-Mladen-Marinov-idvat-v-parlamenta-zaradi-hakerskata-ataka-sreshtu-NAP/188160/2/0", "text": "В парламента ще дойдат министрите Владислав Горанов и Младен Маринов за изслушване във връзка с хакерската атака срещу НАП. Това съобщи председателят на парламента Цвета Караянчева от парламентарната трибуна, предаде репортер на Агенция „Фокус“. Караянчева съобщи, че премиерът Бойко Борисов има предварително поет ангажимент и няма да дойде. Председателят на 44-тото Народно събрание каза това във връзка с искането на БСП тримата да дойдат в парламента и да дадат разяснение по хакерската атака срещу НАП.   Има ли опасност да се източат сметки или допълнителни данъци за българските граждани, попита от трибуната социалистът Иван Иванов.   \"След пробива на системата на „Митници”, при който бяха източени милиони левове от българския данъкоплатец, които трябваше да влязат в държавния бюджет, след пробива и разпадането на Търговския регистър, след като се наляха 2 млрд. лева в електронното управление, след като приехме работещ закон за киберсигурност, след като приехте работещ закон за борба с тероризма, днес сме свидетели на най-мощната, най-сериозната хакерска атака спрямо българската държава. Личните данни на стотици български граждани са източени по неизвестен за нас начин\", заяви още социалистът от трибуната.    ", "date": "2019.07.16", "title": "Министрите Владислав Горанов и Младен Маринов идват в парламента заради хакерската атака срещу НАП"}
{"url": "http://epicenter.bg/article/Georgi-Markov--BSP-sa-obsebeni-ot-mashinnoto-glasuvane--zashtoto-mnogo-pati-zagubiha-izbori/188161/2/48", "text": "БСП са обсебени от машинното гласуване и ги разбирам, защото много пъти загубиха изборите. Това каза народният представител от ПГ на ГЕРБ и бивш конституционен съдия Георги Марков по време на дебатите по Изборния кодекс, свързани с отпадане на машинното гласуване за местни и парламентарни избори, предаде репортер на Агенция „Фокус\".  \"От пленум на пленум, от конгрес на конгрес, по средата Бузлуджа и нито един път не си направихте равносметка за вашите грешки. За мен дебатът е политически. Вие считате, че тези перманентни победи на ГЕРБ се дължат на манипулация на вота. Гледах едно много интересно предаване - виден социалист, много симпатичен социалист, участва при видна журналистка. Тя го пита: \"Добре де, в Германия и Франция няма такъв вот\", той казва: \"Да, но в Германия и Франция няма ГЕРБ\". Няма във Франция и Германия ГЕРБ\", каза още Марков.  По думите му там няма човек, който да се е явил гол като пушка, без партия и без субсидия и без международна подкрепа и да спечели изборите, както го е направил Бойко Борисов.   \"84% на 5% ви бие ГЕРБ в Бургас. И вие мислите, че, ако се появят машини, ще стане обратното? Ами във Варна Портних е с 65 на сто, а вие сте близо до нулата. 79% на 9 е за ГЕРБ в Стара Загора. Айде да не обидим Дунава, вие там сте трети - след кмета Стоилов и Искрен Веселинов от ВМРО. Как не си зададохте въпроса за 30 години, че не можете дори да доближите резултатите навремето на СДС, а сега на ГЕРБ. Опитвате се да превърнете в национална кауза отмяната на машинното гласуване. Аз ви поздравих за пакта за миграцията, за истанбулската конвенция, но вие направихте най-голямата политическа грешка, напускайки парламента\", заяви Марков.  \"Трябва да се види истината в очите. Това е не само ваше, но и заболяване на европейските социалисти. Питам Йожи ще бие ли Орбан, той казва: \"Не можем, господине, народът е с него\". Машинно, немашинно, вие губите изборите\", обърна се той към БСП.  \"Нека поне имаме мнозинства, стабилни мнозинства в парламента, посочи той и допълни, че не е лесно да се прави коалиция на победила партия. Ще си позволя да ви дам съвет да се учите от Орбан за всичките му успехи - когато беше опозиция, имаше търпение 8 години. Търпение му е майката. Предлагам този дебат да остане в миналото, а да се концентрираме в стабилните парламентарни мнозинства. Дойдох за 11 часа от Унгария, Дариткова ме викна. А в Унгария, където са Сузуки, Опел, всичко има там, на 12 юли си гласуваха бюджета, опозицията си даде декларацията и кой откъде е. Сега всички са кой на Балатон, кой на други места за почивки\", посочи Георги Марков.  \"Трябва да се примирите, че ГЕРБ има силен лидер. Вие викате феодал - кой е феодал - смирената учителка Фандъкова ли? Вие идвате тук с декларации, че ударили шамари на Борисов. Ама вие целувките не ги броите. Че Меркел целуна Борисов повече отколкото Хонекер целуваше Живков навремето\", възкликна Георги Марков.   ", "date": "2019.07.16", "title": "Георги Марков: БСП са обсебени от машинното гласуване, защото много пъти загубиха избори"}
{"url": "http://epicenter.bg/article/BSP---Sofiya-opredeli-kandidatite-si-za-kmetove-v-oshte-5-stolichni-rayona/188162/2/0", "text": "Организациите на БСП в „Искър“, „Лозенец“, „Люлин“, „Банкя“ и „Кремиковци“ определиха кандидати си за районни кметове. Това съобщиха от пресцентъра на БСП - София. Кандидатът на социалистите в „Искър“ е Борис Цветков – общински съветник и председател на районната организация на партията. Той е математик на 45 години. БСП – Лозенец също залага на своя председател Николай Велчев. Той е 37-годишен икономист. Работата му е свързана с упражняване на инвеститорски и финансов контрол. В „Люлин“ БСП издига Мая Александрова. Той е икономист на 52 години, занимава се с частен бизнес. В „Банкя“ социалистите ще подкрепят 31-годишния Иво Пиперов, който ще се кандидатира като независим. Той работи във фирма за преводи и легализация. БСП – Кремиковци ще разчита на Цецка Кочкова, която е председател на районната организация. Той е училищен психолог на 57 години. Кочкова е била кмет на Долни Богров (2011 – 2015).  ", "date": "2019.07.16", "title": "БСП – София определи кандидатите си за кметове в още 5 столични района"}
{"url": "http://epicenter.bg/article/Iliyana-Yotova--Rechta-na-Ursula-fon-der-Layen-v-Evroparlamenta-sadarzha-poveche-emotsii--otkolkoto-otgov/188163/2/0", "text": "Речта на Урсула фон дер Лайен в Европарламента съдържа повече емоции, отколкото отговори. Това коментира вицепрезидентът Илияна Йотова във Фейсбук по повод изслушването на Урсула фон дер Лайен в ЕП. \"Урсула фон дер Лайен днес в Европарламента: Реверанс към политическите групи за събиране на гласове. За всекиго по нещо. За десните – инвестиции, за левите – минимални заплати, за зелените – започна речта си с климата. Повече емоции, отколкото отговори\", пише Илияна Йотова. \"Не чухме: - как да се разпределят евросредствата в следващия бюджет. - как да се сближават Изтокът и Западът на Европа. - думата „разширяване“ отсъстваше, както и Западни Балкани. Нито дума и от българските евродепутати за ролята на България в тази политика. - кои са мерките за борба с тероризма и как животът на европейците да стане по-сигурен. - за миграцията – както досега. Много думи, малко идеи за действия. - двойните стандарти в Европа не притесняват кандидата за председател на ЕК. Въпреки настойчивите въпроси от залата липсваше позиция за Шенген. Добре е да цитираш велики личности. Цитатите са там, където няма отговори\", посочва Йотова.", "date": "2019.07.16", "title": "Йотова: В речта на Урсула фон дер Лайен не чухме как да се сближават Изтокът и Западът на Европа"}
{"url": "http://epicenter.bg/article/Parlamentat-zasedava-izvanredno--za-da-otmeni-mashinnoto-glasuvane/188096/2/0", "text": "Нов опит за промени на изборните правила и отмяна на машинното гласуване ще направят днес депутатите.  Народното събрание се събира на извънредно заседание, за да разгледа изменения в Изборния кодекс. С предложените от ГЕРБ, \"Обединени патриоти\" и \"Воля\", машини няма да има на местни и парламентарни избори.  Според сега действащите правила на изборите за местна власт през есента трябва да има поне 6000 секции с машинно гласуване. Според мнозинството обаче това ще доведе до хаос.  До извънредното заседание на парламента се стигна, след като БСП и ДПС провали кворума в петък, когато по план трябваше да се гледат измененията.  БСП и ДПС настояват машинното гласуване да остане", "date": "2019.07.16", "title": "Парламентът заседава извънредно, за да отмени машинното гласуване"}
{"url": "http://epicenter.bg/article/Ekspert-za-hakerskata-ataka-sreshtu-NAP--Tova-e-edin-IT-Chernobil/188101/2/0", "text": "Като IT Чернобил определи хакерската атака срещу НАП експертът по киберсигурност Ясен Танев в ефира на БТВ.  Хакерите съобщиха в имейл, адресиран до редакциите на няколко български медии, за безпрецедентния теч на лични данни от български институции. Те съобщават, че е \"пробит\" един от сървърите на Министерството на финансите и така през него е източено съдържанието на над 110 бази данни.  \"Файловете са истински и са огромни, в тях има информация – ЕГН-та, имена, вноски, заеми\", предупреди Танев. Той лично е открил и себе си в този масив. \"Има данни за съдии и прокурори. Много е важно, когато стане такъв инцидент, държавата да ни предостави информация. Не трябва да губим вяра, че държавата може да пази данните ни”, коментира експертът.  Той призова държавните институции да излязат с ясна информация за това какво се е случило, също да работят с експертите по киберсигурност от частния сектор. \"Базата данни е толкова голяма, че ще бъде изследвана с месеци, а обикновеният човек е заплашен от тази дигитална радиация, защото може да бъдете профилиран\", каза още Танев.  Според него е малко вероятно тази хакерска атака да е дело на вътрешен човек, категоричен е, че тя е добре планирана.  Говорителят на НАП Росен Бъчваров заяви пред БТВ, че в момента се проверява всеки един от милионите записи и това дали има теч на информация и дали данните са действителни.   \"Твърди се, че тези данни са чувствителни от данъчните декларации. В момента с правоохранителните органи опитваме да разберем дали са достъпили до НАП по неоторизиран начин\".", "date": "2019.07.16", "title": "Експертът Ясен Танев за хакерската атака срещу НАП: Това е един IT Чернобил"}
{"url": "http://epicenter.bg/article/Anton-Stankov--Noviyat-glaven-prokuror-ne-mozhe-da-e-svetets/188115/2/0", "text": "Критериите към следващия главен прокурор ще бъдат много по-високи, отколкото досега. Това каза в сутрешния блок на Нова телевизия бившият министър на правосъдието Антон Станков.   Президентът даде една много добра заявка за прозрачност на процедурата и тя беше навременна. Самият главен прокурор даде заявка процедурата да започне навреме. Така че имаме всички предпоставки за една прозрачна и ясна процедура, заяви Станков.   Няма как да има мръсотия и кал (зам.-главният прокурор Иван Гешев каза, че очаква мръсно и кално състезание за нов главен прокурор – б.р.), просто критериите са високи. Изборът ще бъде в обвързана компетентност между Висшия съдебен съвет и Европейската комисия, възможностите за контакти с новия европейски главен прокурор, както и да не подценяваме натрупаната информация в посолството на САЩ, коментира бившият правосъден министър.   Проблем у нас е че има девалвация на законодателството, законите се променят през 2-3 месеца. Персоната, която ще бъде следващият главен прокурор, не може да е светец, той ще е със своята биография и способности, заяви Станков.   Новият главен прокурор трябва да има високо юридическо образование и административен опит. Трябва да има реформаторски нагласи – би могъл да инициира дискусия, която да изчерпи поне на теоритично ниво въпроса къде е мястото на прокуратурата – дали в изпълнителната или в съдебната власт, каза още Антон Станков. ", "date": "2019.07.16", "title": "Антон Станков: Новият главен прокурор не може да е светец"}
{"url": "http://epicenter.bg/article/Evrostat--Balgariya-e-s-nay-visoko-nivo-na-smartnost-v-ES/188117/2/0", "text": "През 2016 г. в ЕС са починали 5,1 млн. души – с около 80 000 по-малко от предишната година, сочат данни от публикуван днес анализ на статистическата служба Евростат, предаде БНР.   Една трета от тези смъртни случаи са при жители на възраст под 75 г., 1,5 млн. души са починали на възраст между 75 и 85 г.   Сърдечни удари,инсулти (1,8 млн. починали) и рак (1,3 млн.) са основните причини за смърт в Евросъюза през 2016 г. Заболявания, свързани с кръвоносната система, са основната причина за смърт във всички страни членки, освен в Дания, Франция, Холандия и Великобритания, където тя е рак.   Третата основна причина за смърт в ЕС са заболявания на дихателната система, които са отговорни за 422 000 смъртни случая през 2016 г.   Значителен дял се дължат на инциденти и външни причини – 237 000, проблеми на храносмилателната система (222 0000), ментални и поведенчески като деменция (220 000) и заболявания на нервната система, включително Алцхаймер (219 000).   С 1602 смъртни случая на 100 000 души България се нарежда на първо място по смъртност в ЕС през 2016 г. Страната ни е следвана от Латвия и Румъния (по 1476), Литва (1455) и Унгария (1425).   На обратния край на скалата с най-ниска смъртност в ЕС е Испания (829 на 100 000 жители), Франция (838), Италия (843), Малта (882), Люксембург (905) и Швеция (913).   Средно за ЕС нивото на смъртност през 2016 г. е 1002 на 100 000 жители. ", "date": "2019.07.16", "title": "Евростат: България е с най-високо ниво на смъртност в ЕС"}
{"url": "http://epicenter.bg/article/Nyama-postradali-balgarski-voenni-pri-obstrel-na-bazata-na-letishte-Kandahar-/188119/2/0", "text": "Базата на международната коалиция на летище Кандахар, Афганистан, беше подложена на обстрел на 15 юли 2019 г., в 22.23 часа местно време (20.53 часа българско време).  Няма пострадали български военнослужещи.  Това съобщиха от пресцентъра на министерството на отбраната.   Предполага се, че базата е била атакувана от талибаните.  ", "date": "2019.07.16", "title": "Няма пострадали български военни при обстрел на базата на летище Кандахар "}
{"url": "http://epicenter.bg/article/Popivanov--Ima-opasnost-mestnite-izbori-da-se-izrodyat-v-bitka-za-blagorazpolozhenie-na-pravitelstvoto/188120/2/0", "text": "Видима е кризата в трите най-големи политически партии у нас. Това каза за сутрешния блок „Добро утро, България“ на Радио „Фокус“ политологът Борис Попиванов. По думите му и трите партии имат съществен проблем с намирането на оптимален баланс на отношения между централните ръководства и местните структури.   След оставката на Цветан Цветанов изниква въпросът до каква степен местните структури на ГЕРБ показват необходимата лоялност към лидера на партията Бойко Борисов и до каква степен са склонни да работят при новата ситуация, каза той. Според него при ДПС се наблюдава стесняване на електоралната база, водещо към неубедително представяне и постигане на целта на партията да запазят присъствието си в местната власт. Политологът коментира и състоянието и целите на БСП.   Според него те тръгват от най-ниската изходна точка, която са имали през целият преход и липсата на дори един областен център ръководен от червен кмет и необходимостта да се премине към много по-радикални промени за преодоляване на проблемите.   Според Попиванов има много варианти за развитие на етичната комисия на ГЕРБ. „Тя би могла да изпълни първоначалното си намерение да минимизира щетите от възможни подозрения в незаконни забогатявания и различни своеволни действия и да дисциплинира твърде разпасалият се местен елит на ГЕРБ. Би могло да се превърне и в център за боричкания и раздаване на сенчесто вътрешно правосъдие, като по този начин изпълни противоположната на първоначалният си план мисия. Времето е малко и за няколко седмици ще разберем до каква степен е стигнало това отсяване и до каква степен ще бъде инструмент за отстраняване на неудобните пред герберската номенклатура“, коментира той.   Борис Попиванов каза още, че е възможно тази комисия да работи за изработване на по-точни и ясни критерии за най-добрите номинации за кметове и общински съветници. Прави впечатление, че на етап, в които остават 3-4 месеца до местните избори, все още не са ясни кандидатите на основните сили. Това показва че безспорни кандидати няма, добави той.   Има риск при сегашното състояние на партиите и зависимостта на общините от държавата, местните избори да изродят в битка за благоразположението на правителството, каза още той.   Това е процес свързан с кризата в политическите партии, които не могат да намерят баланс на взаимоотношенията между местни структури и държавна власт. По думите му едната страна на медала е кризисното положение, в което се намират партиите и факта, че то ще се задълбочи, ако се приемат окончателно промените в субсидирането на политическите партии.   „Другата страна на медала, която трябва да отчитаме, когато говорим за местни избори е, че предстоящите през октомври избори ще са в условията на най-голямата позната ни до сега зависимост на общините от централната власт в България и по-конкретно от правителството. Знаем измеренията на тази зависимост. Устойчиво нараства и продължава да расте делът на държавните субсидии при формирането на бюджетите на общините, т.е. директната финансова зависимост“, каза той.   Борис Попиванов предупреди, че участниците в надпреварата на местните избори има от какво да се притесняват, защото въздействието върху тях може да е по много начини, включително и чрез прокуратурата. Трагичното състояние на редица сектори, здравеопазването и тенденцията на общини във фалит дава възможности на държавата да влияе на местната власт. Въпросът е до каква степен избраният управник на местната власт ще може да кореспондира с държавната власт, каза още той.   Друг фактор е неяснотата по отношение на европейските средства и фондове в условие на неясно бъдещо европейско финансиране, добави политологът.   Има шанс дясната доминация в София да бъде отхвърлена на местните избори ако се намери оптималната фигура, която да успее да привлече недоволните от управлението на ГЕРБ в столицата, каза още политологът по повод заканата на Мая Манолова да се кандидатира за кмет на столицата.   Той коментира, че едва ли битката за София ще е единствената интересна. „Истината е, че в София се чувства голямо изхабяване на управлението на ГЕРБ. То не носи вдъхновение, а постоянни недоволства и несъгласия, но от това не следва, че непременно ще падне. Изисква се много работа и голяма концентрация, нужна е много точна преценка от страна на БСП, за която още не знаем дали са способни да го направят“.   Политологът коментира и как ще се отрази започналата процедура за избор на главен прокурор на резултатите на местните избори. „Много е важно към какъв тип кампания ще се ориентират политическите сили. Дали тази кампания ще бъде изцяло фокусирана върху местните, локални кампании, или ще се търси някаква обща национална кампания с национални послания и с някаква национална концепция и идея.   Колкото по-национална е тази кампания, толкова повече ще й влияят съответните национални събития, какъвто е безспорно изборът на главен прокурор. Не съм сигурен до колко изборът на главен прокурор сам по себе си и в този момент ще повлияе върху нагласите за мастния вот, но не бих изключил не толкова главния прокурор, но прокуратурата като цяло да бъде един доста важен фактор при отсяването на кандидати и при провеждането на самата кампания. Известно е, че мнозина от участващите в надпреварата, и на предишни избори е било така, сега вероятно и повече, има от какво да се притесняват и въздействието върху тях би могло да бъде упражнявано по всякакви начини, включително и чрез прокуратурата“, каза още Борис Попиванов. ", "date": "2019.07.16", "title": "Борис Попиванов: Видима е кризата в трите най-големи политически партии у нас"}
{"url": "http://epicenter.bg/article/Ivo-Hristov--Fon-der-Layen-shte-nalaga-Istanbulskata-konventsiya--az-shte-glasuvam-protiv-neya--/188122/2/0", "text": "Ще гласувам ПРОТИВ кандидатурата на Фон дер Лайен за председател на ЕК. Това написа във Фейсбук евродепутатът от \"БСП за България\" и бивш шеф на кабинета на президента Румен Радев - Иво Христов.  Ще гласувам ПРОТИВ кандидатурата на Фон дер Лайен за председател на ЕК.  Тя бе издигната от Европейския съвет в нарушение на принципа на водещите кандидати, с което на ЕП бе отредена второстепенна роля. Считам, че председателят на ЕК трябва да бъде излъчван от представителите на европейските народи, а не от тесен кръг държавни ръководители и лобисти, чиито договорки стесняват свободния избор на европейските депутати.  В писмото си до социалистите и демократите г-жа Фон дер Лайен заявява намерение ЕС да възприеме и наложи Истанбулската конвенция. Намерението е в разрез с решение 13/2018 на КС на РБългария. Опитът повторно да се наложи един спорен и несъответстващ на Конституцията ни акт е неприемлив.  Най-сетне, въпреки изобилието от добри идеи, заимствани от програмата на социалистите, писмото на Фон дер Лайен не съдържа стратегия за затваряне на данъчните убежища, в които изтича богатството на европейските народи под формата на избегнати данъци.  ", "date": "2019.07.16", "title": "Иво Христов: Фон дер Лайен ще налага Истанбулската конвенция, аз ще гласувам против нея! "}
{"url": "http://epicenter.bg/article/Kristian-Vigenin--GERB-iska-sluzhebno--prez-zakona--da-manipulira-mestniya-vot/188128/2/0", "text": "Отмяната на машинното гласуване е още една стъпка към опита на ГЕРБ да спечели нечестна победа на местните избори. По този начин партията иска служебно, през закона, да си гарантира възможността за манипулиране на изборния резултат. Това заяви на пресконференция в Ямбол зам.-председателят на Народното събрание Кристиан Вигенин, съобщиха от пресцентъра на БСП.   Той припомни, че за пореден път управляващите правят промени в изборното законодателство седмици преди самите избори, а международните правила изискват да не се изменят изборните закони 6 месеца преди вота. Кристиан Вигенин разясни, че първата стъпка в тази посока са направените от ГЕРБ промени в Изборния кодекс, непосредствено преди европейските избори, когато ограничиха възможността да се обжалват част от решенията на Районните избирателни комисии. Тогава те опитаха да отменят и преференциалното гласуване, но това не се реализира, благодарение на БСП. Вигенин припомни и втората стъпка на управляващите в тази посока - намаляването на държавната субсидия от 11 на 1 лв. на глас в средата на годината, без никакъв диалог между политическите партии, когато партиите са планирали своите бюджети. „Това беше направено заради БСП – излизайки от едни национални избори, насочвайки се към втори, ние бяхме лишени от възможността планомерно да се подготвяме за тези избори”, коментира народният представител и допълни, че е проблем и отварянето на възможността бизнесът чрез неограничените дарения не само да влияе върху решенията на партиите, но и върху това кои да са кандидати за кметове и общински съветници. Той беше категоричен, че БСП ще се справи и с тази ситуация, но има една системна политика на ГЕРБ, която цели овладяването на предизборния процес и спечелването на изборите по служебен начин. „БСП държи машинното гласуване да остане, да бъде направена навременна разяснителна кампания“, каза още депутатът и обясни, че всички технически проблеми, които се изтъкват от управляващите като аргумент за отмяна на машинното гласуване, са преодолими. Той подчерта, че дори ЦИК дава предложения как да стане това. Кристиан Вигенин е категоричен, че БСП ще отстоява позицията си с всички парламентарни средства, а ако все пак не успее, отново ще се обърне към международните институции. „Демокрацията в България дава все по-големи дефицити”, заключи зам.- председателят на Народното събрание и разясни, че управляващите ни тласкат към авторитаризъм, към едноличен режим на Бойко Борисов и тотален контрол върху процесите от страна на ГЕРБ, а това противоречи на принципите, с които ние сме се ангажирали като членове на ЕС. На въпрос дали провалът на машинното гласуване беше преднамерен Кристиан Вигенин отговори, че това е било подготвено още от предишния състав на ЦИК, защото подготовката на машинното гласуване е била значително забавена. Вигенин обясни, че самите машини за европейските избори са били доставени и сертифицирани в последния момент, начинът на гласуване е бил уточнен едва след като са минали обученията на секционните избирателни комисии, а сега при отмяната се позовават на грешки, свързани точно с това забавяне. Кристиан Вигенин припомни, че през 2013 г., при направеното от опозицията пълно паралелно преброяване, се е установило, че една трета от пристигащите от секционните избирателни комисии протоколи са с грешки, които се отстраняват в РИК и ЦИК, а резултатът се нагласява. „При машинното гласуване не може да се прави такова нагласяване и затова управляващите искат да го отменят“, заяви Кристиан Вигенин и уточни, че само при пълно въвеждане на машинното гласуване резултатът от изборите ще отразява изцяло волята на избирателите. Народният представител Николай Пенев посочи какви законодателни промени, свързани с местната власт, подготвя БСП, а областният лидер на БСП Митко Андонов информира, че е започнал процесът на номинации за кметове и общински съветници в основните партийни организации. Насрочени са и общинските конференции, които ще издигнат кандидатите за кметове и за общински съветници. В община Болярово конференцията ще се проведе на 22 август, в общините Елхово и „Тунджа” – на 23 август, в Ямбол на 31 август, а в Стралджа – на 2 септември. „БСП си поставя за цел победа на местния вот във всички пет общини“, подчерта още Митко Андонов.  ", "date": "2019.07.16", "title": "Кристиан Вигенин: ГЕРБ иска служебно, през закона, да манипулира местния вот"}
{"url": "http://epicenter.bg/article/Goranov--Okolo-3--ot-dannite-na-NAP-sa-zasegnati-pri-atakata-na-sarvarite-y/188129/2/0", "text": "\"Изключително неприятна атака, информацията действително е част от базата данни на НАП. Около 3% от общата база данни са засегнати. Тепърва ще се определи точният брой на лицата, чиито лични данни са били изтеглени\". Това заяви на брифинг в Министерския съвет министърът на финансите Владислав Горанов, предаде Нова телевизия.   По думите на Горанов тази информация не представлява класифицирани данни. \"Тя е създадена от самите лица под формата на декларации\", каза още Горанов, предаде Агенция „Фокус“.   \"Експертните оценки са, че са изтеглени откъслечни парчета от огромната база данни, с която НАП функционира и която постоянно създава. В този смисъл не може да се смята, че на база на тази откъслечна информация може да се направи цялостен анализ\", заяви още Горанов. По думите му данните от атаката са постъпили във вчерашния ден.   Откакто се установи хакерската атака, най-добрият възможен капацитет, наличен в държавата и в частния бизнес, работи върху системата на НАП, каза още министърът на финансите.   Горанов посочи, че не иска да търси връзка между актуализацията на бюджета и придобиването на нови способности за армията и деня, в който стана тази хакерска атака.   \"Сигурни сме, че системата е пробита по-рано\", обяви още министърът и заяви, че според него е спекулация обявяването на пробива в деня, в който се одобрява от МС финансирането на изтребитилети Ф-16. Припомняме, че по-рано днес шефът на МВР Младен Маринов точно тази връзка направи.   \"Мога да ви уверя, че от вчера, откакто бяхме уведомени за подобен теч на информация, най-добрият възможен капацитет, наличен в държавата в това число със съдействие на частния бизнес, работи върху системите на НАП. Анализите ще продължат. Тъжният извод е, че държавните системи, колкото и да бъдат съвършени, винаги ще бъдат уязвими. Ние сме в една ситуация, в която киберсигурността ще бъде все по-голямо предизвикателство\", допълни още Горанов.   Финансовата сигурност, измерена през фиска и приходите, не може да се оцени като застрашена, каза Владислав Горанов.   На въпрос дали ще има наказания и оставки в НАП, министърът отговори: „Нека почнем оттам, че добри ИТ специалисти в публичния сектор много трудно се намират при установените нива на заплащане. ИТ специалистите в частния сектор получават в пъти повече от служителите в публичната администрация. Това един голям проблем. Трябва да изградим допълнителен капацитет и да вложим допълнителен ресурс\", каза още Горанов.   По думите му друг е въпросът, колко ресурс може да си позволи държавата при положение, че частният сектор е изключително конкурентен. Той посочи, че държавата няма да остане безучастна по темата за изграждане на централизирано звено, което да предотврати подобни уязвимости. „За нас на първо място е важно да отбележим, че цялата база данни на НАП е консистента и това няма да попречи тя да извърша своите дейности“, каза още Горанов.   Ще бъде търсена отговорност, ако се установи немарливост или недобросъвестно изпълнение от страна на служителите на НАП, заяви министърът на финансите.   „Винаги сме смятали системата на НАП като една от най-развитите. В нея инвестираме изключително много и се инвестира постоянно. Ограничили сме частично достъпа до тази услуга, която аналитиците са счели за по-уязвима. Тук трябва да се търси много прецизен баланс да запазим всички административни услуги и да продължим да ги развиваме по начина, по който досега сме давали пример, за да може да говорим действително за електронно правителство и електронно управление“, посочи още Горанов.   Според него няколко десетки милиона запитвания има към сървърите на НАП за година и винаги едно от тях може да се окаже зловредно и да има за цел да компрометира институцията и данните.   На въпрос дали еврокомисарят по цифровизация е запозната със случая, министърът посочи:   „Вчера коментирахме с нея какво може да се използва като капацитет на нашите европейски партньори. И звеното за бързо реагиране, и новоизграденият център за киберсигурност, който е ситуиран в Гърция, ще бъдат на наше разположение в следващите дни“, допълни още Горанов. По думите му това е едно предизвикателство, което стои пред всички големи и отворени за външни потребители бази данни.   Ще бъдат сезирани Прокуратурата и Комисията за защита на личните данни за хакерската атака срещу НАП, свързахме се и с европейската служба за кибератаки, заяви мнистърът на финансите.   Горанов посочи, че държавата ни ще търси Европейската служба за кибератаки и за бързо реагиране, за да помогнат да се направи цялостен одит на по-чувствителните системи.   “Виновни и наказани винаги може да се търсят, ако се установи небрежност или непредпазливост. Още повече, ако се установи вмешателство от страна на НАП. Отправихме с доза наивитет към тези, които хостват информацията да я премахнат. Разбира се, не получихме никаква реакция от тяхна страна“, допълни още министърът и посочи, че това още веднъж потвърждава зловредното деяние.   „Уверен съм, че това няма да разколебае органите по приходите да продължат да изпълняват съвестно своите ангажименти“, каза още Горанов.   Според него по-малка е вероятността атаката да идва отвътре. „В момента текат процесуално-следствени действия. От вчера от обяд и в момента продължава работа на експерти върху сървърите на НАП и върху системите. Такава вероятност не е изключена. Въпреки че по-голямата вероятност е за външна намеса“, допълни още Горанов.   Министърът посочи, че информацията, която е изтекла съществува.   „Не виждам освен, че е засегната лична информация и че е разкрита такава, не виждам причина за притеснение от страна на българските граждани. Анализът на информацията, която се разпространява, е недостатъчна, за да може да се направи цялостен извод за имущественото състояние на конкретни лица“, допълни още Горанов.   \"Ще ви запозная накратко с това, което беше обсъждано на Съвета по сигурност. Всички запознахме премиера с фактическата обстановка по отношение на констатираната атака към информационните масиви на НАП. Това, което е установено до момента е, че от руски домейн е изпратено съобщение до български медии\", каза вътрешният министър Младен Маринов. \"Впоследствие линковете водят до сървър, на който е качена информация\", уточни той и поясни, че проверката продължава.   \"Можем да твърдим, че тази информация съвпада, налична е на сървърите на НАП, което потвърждава, че е извършен е нерегламентиран достъп до информация на НАП\", посочи още той. \"По разпореждане на премиера се извършва преглед на информационните системи от другите държавни институции с оглед констатиране на уязвимости\", каза още Маринов.  ", "date": "2019.07.16", "title": "Горанов: Около 3% от данните на НАП са засегнати при атаката на сървърите ѝ (ВИДЕО)"}
{"url": "http://epicenter.bg/article/Prezidentat-nalozhi-veto-varhu-promenite-za-finansiraneto-na-politicheskite-partii-s-dareniya/188131/2/0", "text": "Президентът Румен Радев върна за ново обсъждане отделни текстове от § 2 и 3 от Закона за изменение на Закона за държавния бюджет за 2019 г., с които се въвежда финансиране на политическите партии с дарения от юридически лица и еднолични търговци. Това съобщиха от прессекретариата на държавния глава.   Държавният глава приветства гражданската позиция, заявена на национален референдум от над 2.5 млн. български граждани, за ограничаване размера на финансовата субсидия за партиите. Промените обаче, с които парламентът разреши финансирането на партиите от юридически лица и еднолични търговци, уронват конституционните устои на българската демокрация. Подменя се конституционният модел на политическата система, без да е извършена промяна в Конституцията.   С приетите промени партиите стават зависими от бизнеса, който ще финансира тяхното съществуване. Така вместо да изпълняват конституционната си роля да формират политическата воля на народа, партиите закономерно се обвързват с печалбата на стопански субекти, част от която ще се връща при тях като дарения. Демократичното управление е под въпрос, когато партиите и кандидатите носят отговорност не пред гражданите, а пред своите дарители.   Финансирането на партиите от юридически лица и еднолични търговци създава нова обилна хранителна среда за корупция. Връщаме се към практики, които под натиска на Европа отпаднаха преди 10 години.   Официализирането на зависимостта на политическите партии от корпоративни интереси отдалечава страната ни от демократичните европейски държави.   Създават се предпоставки даренията от юридически лица и еднолични търговци да се насочват към партиите във властта, защото те разпределят публичните средства и определят победителите в обществените поръчки и концесиите. Останалите, и особено малките партии, ще бъдат изтласкани в периферията на политическия живот.   Според президента, дълг на гражданското общество в една демократична държава е да противодейства на реалната заплаха за сливане между партия и държава, което Конституцията забранява.      ", "date": "2019.07.16", "title": "Президентът наложи вето върху промените за финансирането на политическите партии с дарения"}
{"url": "http://epicenter.bg/article/Rosen-Bachvarov--Dannite-za-neotoriziran-dostap-sa-zasecheni-oshte-v-kraya-na-mesets-yuni/188133/2/0", "text": "Данните за неоторизиран достъп са засечени още в края на месец юни. Това каза на брифинг Росен Бъчваров – говорител на НАП, предаде Агенция „Фокус“.   „Това, което се е случвало, се е случило преди около 20 дни. Не сме упълномощени да ви дадем повече технически детайли, може би на този етап не е и технически необходимо“, каза Росен Бъчваров. Той обясни, че технологията, по която е ставал този нерегламентиран достъп е известна на НАП и на специализираните служби. Неправомерните действия са извършени извън територията на България, но не е изключено участие и на вътрешен човек.    „Работим съвместно с колегите от ГД „Борба с организираната престъпност“, специализираните звена от ДАНС и ДА „Електронно управление“. Тяхната експертиза ни помага да извършим един пълен преглед на това, което се е случвало – опитите, достъпите, информационните системи, информационната сигурност, базата данни, движенията и всички останали детайли. Към настоящия момент е уведомена и Комисията за защита на личните данни поради спецификата на инцидента и поради риск от изтичане на определена информация, съставляваща защитени по закон лични данни“, допълни Бъчваров.   Говорителят на НАП подчерта, че в следващите дни ще бъде потърсена и международна помощ по отношение системата за информационна сигурност на НАП и информационната система на НАП изобщо, за да може да бъде извършен цялостен одит на тези две системи – IT системата и съществуващата система за информационна сигурност.   Предстоят стъпки за подобряване на информационната сигурност на НАП, включително софтуерни и хардуерни промени, каза още Росен Бъчваров.  „Първо, ще се извърши цялостен одит на информационната системата на НАП. Второ, цялостен одит на системата за информационна сигурност, чиято функция и роля е да гарантира неприкосновеността на данните. Трето, разследване на конкретния инцидент и респективно разследване на престъпното деяние с помощта на правоохранителните органи, за да се изясни кой стои зад него, кой го е поръчал, какви са неговите цели и по каква механика е било извършено. Този одит ще обхване не само системите на НАП, а и на други ведомства“, каза Росен Бъчваров.  Той допълни, че първо трябва да се установят причините за уязвимостта, да се намалят рисковете пред информационната сигурност, така че данните да не бъдат занапред изложени на риск.  „След това ще се коментират въпроси за персонална отговорност и следващи стъпки по отношение на реализиране на отговорност на длъжностни лица за настъпилата ситуация. Коментар на думите на хакерите няма да правим на този етап“, посочи още Бъчваров.  Говорителят на НАП обясни, че не са упълномощени да коментират двете версии, по които работят специализираните служби, но каза че имат известни индикации, че става дума за атака, извършена извън територията на Република България.  „Това е всичко, което сме упълномощени да кажем. Имаме повече данни, но не можем да ги споделяме на този етап публично“, каза още Бъчваров.   ", "date": "2019.07.16", "title": "Росен Бъчваров: Данните за неоторизиран достъп са засечени още в края на месец юни"}
{"url": "http://epicenter.bg/article/Stefan-Antonov-e-noviyat-predsedatel-na-BSP-Veliko-Tarnovo/188134/2/0", "text": "Стефан Антонов беше избран за председател на Общинския партиен съвет на БСП във Велико Търново, съобщават местните медии. До избора се стигна, след като досегашният председател Стефан Стефанов депозира оставка пред Пленума, която беше приета по време на конференцията на социалистите от община Велико Търново, състояла се на 13 юли.  За поста бяха номинирани осем души, като самоотвод си направиха Мариана Бояджиева, Стоян Витанов, Михаил Михалев, Петко Тюфекчиев, Красин Каракоцев и Роза Мишевa. Така при пряк избор делегатите трябваше да избират между Стефан Антонов и Димитър Чолаков. След преброяването на бюлетините Комисията по избора обяви и крайните резултати: 102 гласа за Стефан Антонови и 39 за Димитър Чолаков.  През последните пет месеца Стефан Антонов на практика водеше местната партийна организация и под негово ръководство търновските социалисти постигнаха сериозен резултат на изборите за Европейски парламент, като след днешния вот той подчерта, че основната задача е спечелването на местните избори на 27-ми октомври.  „Ще отстоявам и защитавам тезата, че залог за успеха е консолидацията. Консолидация в общинската организация, консолидация в лявото пространство, консолидация в обществото, което иска промяна и е готово да се противопостави на ГЕРБ. За мен на предстоящите избори успех би било да удвоим броя на общинските съветници. Има необходимите предпоставки за това. Но големият, стратегическият резултат и успех е да спечелим кметското място. Двадесет години по-късно след последното управление на левицата в Община Велико Търново. Заслужава си да се посветя, да се посветим на тази цел“, сподели Стефан Антонов.  ", "date": "2019.07.16", "title": "Стефан Антонов е новият председател на БСП-Велико Търново"}
{"url": "http://epicenter.bg/article/Ardino-se-gotvi-za-mezhdunaroden-turnir-v-pamet-na-Dzhofi/188137/2/0", "text": "От 22 до 25 август в Ардино под патронажа на кмета на общината Ресми Мурад ще се проведе 14-ия Международен турнир по тенис на маса за момчета и момичета до 15 години в памет на именития състезател и треньор Дургут Адемов – Джофи.   Очаква се в надпреварата да участват отбори от Турция, Гърция, Румъния, Македония. Това съобщиха от община Ардино. Участие в турнира ще вземат състезатели до 15 годишна възраст, включени в националния отбор на страната и домакините от СКТМ „ Юнак 2005“.   Международната проява е част от годишния спортен календар на Българската федерация по тенис на маса (БФТМ). На откриването на турнира ще дойдат почетният гражданин и основател на ардинската тенис школа Решат Айдън, както и бившите тенисисти на СКТМ „Юнак” от близкото минало Джеват Хасанов, Наджи Кале, Арслан Коч, Илхан Севинч, Надие Наджи, Севдие Мусови.   Началото на тениса в Ардино се поставя през 1965 г. Най-успешните години в историята на „Юнак” са в периода 1972 – 1976 г., когато се състезава Дургут Адемов – Джофи. Той е роден през 1955 г. в Ардино. Започва да тренира тенис на маса на 12 години. Джофи участва на почти всички републикански първенства. Първенец при юношите на двойки през 1973 г. с партньора си Джеват Хасанов. На следващата година печели злато отборно и индивидуално при юноши-старша възраст. При мъжете Джофи грабва бронз при двойки отново с Джеват Хасанов. Играе в множество турнири в бивша Югославия, Унгария, Румъния. След края на кариерата си като спортист става треньор в „Юнак\". Умира твърде млад на 35-годишна възраст през 1991 година. Познат на хората в Ардино с честността, трудолюбието , взискателността към себе си. През 1992 година ръководството на клуба учредява турнир в негова памет. ", "date": "2019.07.16", "title": "Ардино се готви за международен турнир в памет на именития състезател  Дургут Адемов – Джофи"}
{"url": "http://epicenter.bg/article/Maya-Manolova-vnese-konstitutsionna-zhalba-sreshtu-zabranata-za-svobodnoto-kampinguvane-/188139/2/0", "text": "Омбудсманът Мая Манолова внесе конституционна жалба срещу промените в Закона за устройство на Черноморското крайбрежие.  Мая Манолова беше сезирана от представителите на Българското кепмер общество и Обединена група „Бетономорие“ заради строгите забрани, ограничаващи правото на българските граждани на свободно придвижване и бетонирането на последните метри от българското крайбрежие, които унищожават природата и рестриктивните регулации на дивото къмпингуване. Според новите промени разполагането на палатки, кемпери и каравани ще може да се осъществява само на определени места, извън територията на плажовете, дюните и къмпингите.  Манолова прие представители на свободно къмпингуващите и след срещата обяви, че ако промените минат и бъдат обнародвани, ще сезира Конституционния съд.  Днес Законът за устройство на Черноморското крайбрежие бе обнародван (ДВ, бр. 56 от 16 юли 2019 г.). Манолова поиска да се установи противоконституционност на разпоредбите на чл. 10а, чл. 17а, ал. 2 и чл. 24в от Закона за Черноморското крайбрежие.  „Смятам, че същите са в противоречие с нормите на Конституцията относно принципите на демократичната и правова държава (чл. 1, чл. 2, чл. 4, ал. 1), задълженията за опазване и възпроизводство на околната среда и за разумно използване на природните богатства и ресурси (чл. 15), за уреждане на режима на земята със закон (чл. 22, ал. 3) и правото на гражданите на здравословна и благоприятна околна среда (чл. 55)“, пише омбудсманът в искането си до КС.  В него Манолова излага мотиви, според които нормата на чл.10а не предоставя в необходимия обем законова основа за определяне на местата за къмпингуване, правилата и нормативите за устройването и ползването им, както и за престоя в тях.  Мая Манолова посочва още, че с предвиденото издаване на подзаконов нормативен акт не се поема политическа отговорност за приемане на цялостно решение, засягащо режима на земеползване в пряко противоречие с чл. 22, ал. 3, която изисква режимът на земята да се определя със закон.  Според нея инертността в продължителен период от време за създаване на адекватна по ранг нормативна уредба е източник на правна несигурност и свързаните с нея негативни последици в противоречие с правовия характер на държавата.  „Отстъплението от принципа за уреждане на режима на земята със закон отслабва и гаранциите за изпълнение на задължението на държавата съгласно чл. 15 от Конституцията за опазване и възпроизводство на околната среда и за разумно използване на природните богатства и ресурси. Недостатъчната по ранг уредба по смисъла на чл. 22, ал. 3, е пречка да бъде дефинирано бланкетното съдържание на правото на здравословна и благоприятна околна среда, което гражданите имат право да изискват съгласно чл. 55 от Конституцията“, аргументира се омбудсманът.  Тя акцентира, че изпреварващо се налагат административни наказания в значителен размер, още преди да са определени местата за къмпингуване, независимо от наличието на обществена опасност на санкционираното поведение, каквато съобразно с правовия характер на държавата е задължително да съществува като предпоставка за предвидената ограничителна мярка.  Поради вътрешна противоречивост на законовия акт за обема на защита на пясъчните дюни Манолова оспорва и алинея 2 на чл. 17а от ЗУЧК, която противоречи на принципа на правовата държава и върховенство на закона.  Според нея е допуснато изключение от забраната в рамките на вече регламентирано друго изключение, предвиждащо строителство на национални обекти и на такива със специално предназначение.  „Такъв подход не е обоснован поради специалния характер на освобождаващото основание с оглед на постигане на легитимна цел от конституционен порядък, каквато не е налице в създадената хипотеза на изключение от изключението“, обосновава тезата си омбудсманът.  Искането на омбудсмана до КС е публикувано   ", "date": "2019.07.16", "title": "Мая Манолова внесе конституционна жалба срещу забраната за свободното къмпингуване "}
{"url": "http://epicenter.bg/article/Mladezhi-i-devoyki-ot-tsyalata-strana-shte-poluchat-nachalna-voenna-podgotovka-vav-VVMU--N--Y--Vaptsarov-/188140/2/0", "text": "Общо 27 души от различни населени места в страната (15 мъже и 12 жени) започнаха обучението си в курс по начална военна подготовка във Висшето Военноморско училище (ВВМУ) „Н. Й. Вапцаров“ във Варна. Това съобщиха от пресцентъра на министерството на отбраната.  В продължение на четири седмици (15 юли - 9 август 2019 г.) те ще изучават военния устав, опазване на хората и околната среда в условията на ядрена химична и биологична защита, евакуационни дейности и др. Курсистите ще имат часове по стрелба и тактическа подготовка, действия в отговор на терористична заплаха, инженерна подготовка за осигуряване на различни видове машини и др.  Сред участниците в обучението има учители, студенти, спортисти и др., на различна възраст и с разнородно образование, но всички са мотивирани да покажат високи резултати. Курсът ще завърши на 9 август във ВВМУ „Н. Й. Вапцаров“ с най-старата и свята воинска традиция – полагането на военна клетва.  ВВМУ „Н. Й. Вапцаров“ ще проведе и курс по специална военноморска подготовка. От 12 до 30 август вече завършилите начална военна подготовка, могат да надграждат знания и умения.  До края на годината остават още по един курс по начална и специална военна подготовка, за които могат да кандидатстват желаещите български граждани.  До 16 август се подават документи за курса по начална военна подготовка, който се провежда от 30 септември до 25 октомври в Единния център за начална военна подготовка в Плевен.  До 26 юли се подават документи за курса по специална военна подготовка, който се провежда от 9 до 20 септември - „Комуникационни и информационни системи във Въоръжените сили“ в Националния военен университет „Васил Левски“ факултет „Артилерия, ПВО и КИС“ в Шумен.  Кандидатите за начална и специална военна подготовка по чл. 59 от Закона за резерва на Въоръжените сили на Република България трябва да отговарят на изискванията: да са пълнолетни граждани на Република България и да нямат друго гражданство; да са годни и психологически пригодни за военновременна служба; да не са осъждани за умишлено престъпление от общ характер; срещу тях да няма образувано наказателно производство за умишлено престъпление от общ характер.  За периода на обучение по начална и специална военна подготовка се осигуряват безплатно настаняване, хранене и униформа, медицинско обслужване и задължително застраховане.  ***   ", "date": "2019.07.16", "title": "Младежи и девойки от цялата страна ще получат начална военна подготовка във ВВМУ „Н. Й. Вапцаров“"}
{"url": "http://epicenter.bg/article/Manolova--Hakerskata-ataka-e-aroganten-akt-sreshtu-pravata-na-grazhdanite-/188141/2/0", "text": "„Държавата е длъжна да защити правата на 5 млн. граждани и това трябва да се случи в максимално бърз срок. Като омбудсман изразявам силната си тревога от тежките последствия, до които може да доведе хакерската атака срещу базата данни на Националната агенция за приходите“.  Това заявява в своя позиция омбудсманът Мая Манолова по повод осъществения достъп до сървър на НАП, от който бяха изтеглени лични данни, данъчна и осигурителна информация и разпратени до медиите,    „Това е тежко посегателство, опасен и арогантен акт. Като омбудсман, призван да защитава правата на българските граждани, надявам се, държавата да предприеме незабавни мерки, за да защити и гарантира занапред сигурността им, както и че ще предприеме разследване на конкретния инцидент, за да се установи кой е поръчал пробива и кой стои зад него“, категорична е Манолова.  ", "date": "2019.07.16", "title": "Манолова: Хакерската атака е арогантен акт срещу правата на гражданите "}
{"url": "http://epicenter.bg/article/Kiberekspert-za-atakata-kam-NAP--Bezpretsedenten-sluchay-na-tech-na-informatsiya-v-istoriyata-ni/188097/2/0", "text": "На първо място трябва да се провели дали базата данни е била уязвима, за да се получи този теч на информация, който - ако се окаже реален - би бил безпрецедентен случай в нашата история. Това сподели експертът по киберсигурност Любомир Тулев по повод вчерашната хакерска атака срещу НАП.  \"Според мен става дума за външна намеса, като не изключвам възможността за координирана атака срещу българските институции. Съобщението за атаката бе разпратено чрез руски сайтове, като Яндекс, но се съмнявам, че Русия стои зад случилото се\", отбеляза експертът и допълни, че е разгледал част от файловете, които се оказали стари данни отпреди 19 години.  По думите му ако информацията е актуална, най-притеснителна би била финансовата информация за българските граждани.  \"По всяка вероятност става въпрос за хакерска атака. Предстои тепърва да разберем какво и как е станало. Съгласен съм, че течът на данъчната информация би бил най-притеснителен, но всичко засега е в рамките на предположенията\", коментира по темата Тихомир Безлов от Центъра за изследване на демокрацията.  Той допълни още, че неприятните последици биха били най-вече за публичните администрации и финансовите институции.", "date": "2019.07.16", "title": "Киберексперт за атаката към НАП: Безпрецедентен случай на теч на информация в историята ни!"}
{"url": "http://epicenter.bg/article/Programist--V-darzhavnite-ni-institutsii-masovo-ima-probiv-v-sigurnostta/188102/2/0", "text": "Такива неща у нас се случват всеки ден. За съжаление, нивото на сигурност на системите на нашите държавни институции не е високо. Това каза в сутрешния блок на Нова телевизия програмистът Светлин Наков по повод твърдението на анонимни хакери, че след атака към НАП са придобили личните данни на милиони българи.  Става дума за работна база данни, която вероятно е на служител, който работи в НАП или в Министерството на финансите. Той е дърпал регистри с информация – това са извадъчни данни, нищо особено, заяви Наков.  Масово в държавни институции поради ниско ниво на компетентност или ниско заплащане има пробив в сигурността, коментира експертът.  За мен тези данни не са твърде ценни, има работни данни на някой, който е правил справки. Ако е искал да злоупотреби, човекът е щял да продаде информацията на черния пазар, каза още Светлин Наков.  Дано някой обърне внимание и затегне дисциплината в тези институции - това е решението, добави програмистът.  ", "date": "2019.07.16", "title": "Програмист: В държавните ни институции масово има пробив в сигурността"}
{"url": "http://epicenter.bg/article/Demokratichna-Balgariya-iska-ostavkata-na-Vladislav-Goranov-zaradi-bezpretsedentniya-tech-na-danni/188103/2/0", "text": "\"Време министър Горанов да понесе политическата отговорност и да подаде своята оставка, заради рисковете, на които е оставил подчинените си структури, заради което хиляди граждани и техните бизнеси са изложени на риск.\"  Това се посочва в позиция на Демократична България, изпратена до медиите в понеделник вечерта, часове след като беше съобщено за огромен теч на личнни данни от Националната агенция за приходите. От e-mail, регистиран в руския портал Yandex, хакери обявиха, че са източили милиони лични данни на български граждани и фирми от сървър на Министерството на финансите на България.  Публикуваме пълния текст на позицията на Демократична България:  \"Огромни количества данни от бази данни на НАП бяха разпратени от анонимни хакери до журналисти. Такъв огромен теч, в който се съдържат лични данни на милиони български граждани, показва недопустимо ниско ниво на информационна сигурност в държавните органи.  Министър Горанов носи пряка отговорност за теча, не просто поради липсата на адекватни условия в управляваните от него структури, но и поради блокираните от него с години реформи в електронното управление, в т.ч. създаването на държавно предприятие “Единен системен оператор”, което да притежава нужната експертиза и да поеме прегледа на критичните системи в държавата. От Демократична България призовахме за изпълняването на това законово изискване при срива на Търговския регистър миналата година, но до ден днешен това не се е случило.  Въпреки приетия Закон за киберсигурност, държавните органи продължават да оперират при критично ниски нива на компетентност и защита. И докато бизнесът похарчи милиони за съответствие с общия регламент относно защитата на данните (GDPR), много от структурите на администрацията подминаха изискванията на Регламента, въпреки че имат задължения по него.  Работата на Министъра на финансите е не просто да бъде счетоводител на държавата, а да приоритизира сектори, където има належаща нужда от важни реформи. Министър Горанов не просто не прави това, но и активно блокира редица такива реформи, в т.ч. В сферата на електронното управление и киберсигурността.  С оглед на това, смятаме, че е време министър Горанов да понесе политическата отговорност и да подаде своята оставка, заради рисковете, на които е оставил подчинените си структури, заради което хиляди граждани и техните бизнеси са изложени на риск.  Стратегията “Киберустойчива България 2020” трябва най-накрая да започне да се изпълнява, макар вече да е 2019 и целите да изглеждат непостижими. Незабавно трябва да се обособи звено от експерти, които да направят пълен одит на критичните системи в държавата – нещо, което трябваше да се е случило още след срива в Търговския регистър.  Трябва да бъдат извършени редица тестове за уязвимости, да се инсталира и конфигурира адекватен софтуер за превенция, както и да се преосмисли практиката да се копират данни на други ведомства, вместо да се получава достъп до тях при нужда в реално време.  Време е държавата да започне да спазва поне правилата, които е поставила на бизнеса с оглед информационната сигурност и защитата на личните данни. И е време политическите фигури, които са символ на застоя в реформите, да напуснат сцената.\"", "date": "2019.07.16", "title": "Демократична България иска оставката на Владислав Горанов заради безпрецедентния теч на данни"}
{"url": "http://epicenter.bg/article/I-dnes-shte-e-hladno--Utre-valezhite-spirat/188104/2/0", "text": "  На места в Рило-Родопската област валежите ще са значителни. Ще духа слаб североизточен вятър. Остава хладно за сезона, с максимални температури между 22° и 27°.   Над Черноморието в сутрешните часове ще е предимно слънчево. Около и след обяд облачността ще се увеличи и на места ще превали. Ще духа слаб до умерен вятър от север, след обяд от североизток. Максималните температури ще са между 23° и 26°, близки до температурата на морската вода. Вълнението на морето ще е 2 бала.   Над планините ще е предимно облачно. Максимална температура на 1200 метра около 16°, на 2000 метра - около 9°. През следващите дни валежите ще стават все по-редки, а температурите ще се повишат.", "date": "2019.07.16", "title": "И днес ще е хладно. Утре валежите спират"}
{"url": "http://epicenter.bg/article/Dimitar-Stoyanov/188107/2/0", "text": "\"Няма скрити разходи в сделката за закупуването на Ф-16\", това обяви зам.-военният министър ген. Запрянов.   По този повод началникът на кабинета на президента Радев полк. Димитър Стоянов пусни във Фейсбук следния свой коментар:   \"Разходи, които не са обявени има и няма смисъл да се крият. Още повече, че г-н Запрянов в предаването Неделя 150 на 14.07.2019 каза, че ще представя \"истината и само истината\". Между впрочем, това е еволюция в поддържанитте до момента тези.   Няколко примера: - м. май, след завръщането си от САЩ, г-н Запрянов заяви, че \"преговорният процес върви добре\". Истина? То просто преговорен процес нямаше, имаше разговори.  - на 10.07. на пресконференцията след МС - самолетът идва с всич ко, с цялото оборудване, даже може и разузнаване да се води. Да ама не, както се оказа по-късно. Пакетът е орязан и то съществено. Само лаици и наивници може да повярват, че някой може да свали цената на сделката с 28% без да се ореже пакета за който ни увещаваха в края на декември. Да напомня и за едни $60 млн., които г-н Запрянов подхвърли, та се наложи после с грами да се обяснява какво е казано или е искал да каже.   - на 11.07 в интервю по БТВ в сутрешния блок - да, пакетът е свит, не ни трябва сега всичкото въоръжение, но те военните си определиха необходимото за Ф-16. Тук не беше пак казана истината защото не военните определиха финансовата рамка, а именно г-н Запрянов в подписания от него мандат. И забележете, подписал е политическа рамка за военната експертиза. Коментарите за истината са излишни. - на 14.07 в предаването Неделя 150 вече има съществена еволюция в мнението на г-н министъра, който заяви, че всички заедно са определили пакета. И защо бройката е свалена от 16 на 12 летци обясни - 8х1,5=12, въпреки, че два от самолетите са двуместни и авиаторите би трябвало да са 10х1,5=15. Сметките обаче не са това което бяха преди време, през месец декември, когато пак в предаването Референдум не каза истината за протокола с особените мнения на 2/3 от участващите в групата му авиатори. А дали някой разбра кога ще дойдат самолетите? 2023 ама друг път. Дано някой журналист се сети да попита ...  Толкова за истината, казана от зам министъра на отбраната само в рамките на 2 месеца, изводите всеки сам ще си направи.   \r\n И сега за скритите разходи: \r\n 1. спедиция и транспорт - обществена поръчка и колко ще струва или това не е разход. Следващата опорка е как ще използваме С-17 сякаш там часовете са безплатни  \r\n 2. Доокомплектоване на пакета за въоръжение. Тук надеждата е, че някой друг ще го плати според зам министъра  \r\n 3. Обучението на авиаторите за използване на сега невключеното въоръжение  \r\n 4. Обучението на инженерите за оперативно обслужване на невключеното въоръжение.  \r\n 5.Доокомплектоване на логистичния пакет \r\n 6. ИНфраструктурата ... \r\n 7. Инспекции на оборудване и контролно-измервателна и контролно-проверовъчна апаратура  \r\n 8,9,10 .... Не ми се пише повече \r\n   \r\n Няма скрити разходи, ама хич няма ... \r\n Истината г-н заместник министър само истината, това беше лозунг, издигнат от Ваша страна. \r\n", "date": "2019.07.16", "title": "Димитър Стоянов: Кога зам.министър Запрянов казва истината за сделката за Ф-16?"}
{"url": "http://epicenter.bg/article/Boyko-Penkov--S-noviya-model-za-zdrave-osnovniyat-paket-nyama-da-namalee/188108/2/0", "text": "Неуредиците в НЗОК трябва да бъдат премахнати. С новия здравноосигурителен модел се дава възможност на хората да изберат кой да се грижи за техните здравни вноски и то така, че да чувстват внимание. Това в момента липсва. Това каза в сутрешния блок на Нова телевизия зам.-здравният министър Бойко Пенков.  При новия модел негативната селекция е забранена - може да имам хронични заболявания, но фондовете нямат право да откажат лечение, заяви Пенков.  Няма шанс основният пакет медицинска помощ да намалее, единственото нещо, което може да се прави оттук нататък, е в допълнителния пакет да се предлагат допълнителни услуги и конкуренцията да расте, посочи зам.-здравният министър.  ", "date": "2019.07.16", "title": "Бойко Пенков: С новия модел за здраве основният пакет няма да намалее"}
{"url": "http://epicenter.bg/article/Yavor-Bozhankov--BSP--GERB-opitaha-da-otmenyat-preferentsiite--sega-mashinnoto-glasuvane--a-sled-tova-i-v/188110/2/0", "text": "На миналите избори ГЕРБ се опитаха да отменят преференциалния вот, на тези избори се опитват да отменят машинния вот, а на следващите може ще отменят вота в цялост. Това заяви народният представител от ПГ на „БСП за България“ Явор Божанков в сутрешния блок на БТВ, съобщиха от пресцентъра на БСП. Той подчерта, че законът е приет през 2014 г., а само преди няколко месеца е променен. „В момента ГЕРБ правят промяна на промяната, както правят ремонт на ремонта. Това е стил на управление. Нито WV ще инвестира в България, нито гражданите ще вярват на изборния процес. Всички търсят устойчивост и сигурност в държавното управление и законодателството“, подчерта той. Според него тези промени се правят без оценка на въздействие и в последния момент преди изборите. „ГЕРБ нямат капацитет да въведат машинното гласуване. Управляващите не могат да подредят две плочки като хората и една тол система ни направи за смях“, коментира народният представител. Божанков е на мнение, че проблемът не е в машините, а в сивото вещество, което работи с тях. „В света има няколко системи, като основните са с хартия и машинно, но ГЕРБ предлагат балкански вариант – хем машинно, хем хартиено. От там идват и грешките“, обясни той. Депутатът коментира и довода на ГЕРБ, че въвеждането на машинното гласуване е скъпо. „Да, скъпо е, когато не знаят какво правят с парите на данъкоплатците, на последните винаги им излиза скъпо. Няма държава, в която да се носят чували с бюлетини, като депутатите от ГЕРБ“, посочи той. Божанков подчерта, че машините не са свързани в мрежата и хакерска атака не може да има. „Проблемът е в ЦИК. Приема методически правила 6 дни преди изборите и сертифицира машините 30 мин преди да ги изпрати в секциите. Самата ЦИК саботира провеждането на машинен вот. Ако е скъпо, то е защото ЦИК провежда такава обществена поръчка. Необходим е машинен вот, прозрачни избори, доверие в изборната система“, заяви Явор Божанков.", "date": "2019.07.16", "title": "Явор Божанков: ГЕРБ опитаха да отменят преференциите, сега машинното гласуване, а след това и вота!"}
{"url": "http://epicenter.bg/article/Zheni-Nacheva--Zdravnata-vnoska-shte-se-razpredelya-poravno-mezhdu-vsichki-fondove-/188111/2/0", "text": "Новият здравноосигурителен модел представлява промяна в няколко направления, една от която е възможността Здравната каса да има конкуренти и по този начин пациентите да могат да избират къде да се лекуват при възможно най-добрите условия. Това заяви в сутрешния блок на БНТ зам.-министърът на здравеопазването Жени Начева.   Дебатът започна след като вчера новият модел, изготвен от екипа на министър Ананиев бе представен на национална кръгла маса.  По думите на Жени Начева Здравната каса ще бъде равнопоставена с бъдещите застрахователи и изключително конкурентноспособна, а изборът на пациентите къде да отидат ще бъде изцяло доброволен. ,,В момента пациентите плащат или доплащат за услуги, които са разписани в нормативните документи. Целта е да има яснота и прозрачност, за да знаят пациентите къде трябва да доплащат за дейности извън обхвата на основния пакет, който е в рамките на тези 8% от здравната вноска'', допълни Начева. ,,Бъдещите здравни фондове няма да имат право да подбират своите клиенти и те няма да имат право да поставят условия, различни от първоначалните'', увери още зам.-министърът.  ,,Здравната вноска ще се разпределя поравно във всички бъдещи здравни фондове, в това число и Здравната каса'', обясни тя и добави, че моделът е солидарен и няма как да облагодетелства едни за сметка на други. ,,Критикуващите работата на НЗОК са твърде много. Този дебат дава възможност да се очертаят силните и слабите страни на всички участници в системата'', коментира в заключение Жени Начева.", "date": "2019.07.16", "title": "Жени Начева: Здравната вноска ще се разпределя поравно между всички фондове  "}
{"url": "http://epicenter.bg/article/Petar-Moskov--Ako-NZOK-se-zameni-s-chastni-fondove--otgovornostta-shte-stane-anonimna/188113/2/0", "text": "Между всички разговори за предложеният нов здравен модел, ние пропускаме основният въпрос - кой да носи отговорността за системата на здравеопазването? Отговорът на правителството е държавата да излезе от отговорността си и на нейно място да влязат частни фондове, които да я носят. Това заяви бившият министър на здравеопазването Петър Москов в ефира на БТВ.  „Това е политическо решение“, категоричен бе той.  „Държавата бяга от своите същностни функции. Ако си мислим, че един ще плаща, а друг ще определя правилата, това е наивно. Всички знаем, че който плаща, той поръчва музиката“,  По думите му единствената цел на фондовете е да печелят. „След време фондовете ще кажат, че са нужни още пари и ще въведат някакъв по-строг контрол“, прогнозира бившият здравен министър. Той подчерта, че това е отстъпление на държавата.  „Когато в обществения фонд пуснеш частен интерес, той не е в полза на обществото, а на частника“, подчерта Москов. Той даде пример с врачанската болница, в чийто двор бяха построени три частни болници, а резултатът е, че днес болницата не работи.  Москов обяви, че подкрепя предложението на Ананиев, да се раздели здравният пакет на основен и допълнителен. По думите му е било крайно време да стане ясно за какви здравни услуги плащаме.  „НЗОК трябва да остане основният стълб на здравеопазване в държавата. Ако той се замени с много частни фондове, отговорността ще стане анонимна“, предупреди Москов.  ", "date": "2019.07.16", "title": "Петър Москов: Ако НЗОК се замени с частни фондове, отговорността ще стане анонимна"}
{"url": "http://epicenter.bg/article/Avtorat-na-hakerskata-ataka-sreshtu-NAP--Glupavite-vi-pravorazdavatelni-organi-nyama-da-otkriyat-nishto/188142/2/0", "text": "\"Здравейте и благодаря, че направихте случващото се публично достояние… Изпращам този мейл само на bTV, NOVA и „Капитал”, защото видях истинска журналистика единствено от тези медии. Вчера журналист от NOVA писа и зададе три въпроса. С радост ще разкрия подробности за този пробив, така че вашето корумпирано правителство да не лъже аудиторията ви\".   Така започва имейлът до NOVA, изпратен от човека, който твърди, че е автор на хакерската атака срещу НАП. При нея изтекоха лични данни на 5 млн. души.   „Този теч се случва от 11 години насам. Ако корумпираното ви правителство разкрие уязвимата система, ще можете да видите тази информация в Web Archive (Internet Wayback Machine). Данните са хаквани и през 2012 г. Тогава никой не разбра, че сме успели да инфилтрираме 30 GB информация”, пише мъжът.   Той разкрива, че е руски гражданин, женен за българка. „Родителите на съпругата ми живеят в България и със собствените си очи съм виждал колко прецакана е държавата ви”, пише още той.   „Глупавите ви правораздавателни органи няма да открият нищо. Просто ще прикрият истината. Ако това се случи, аз лично ще кача информацията в руски и български торент тракери, така че всеки ще може да я свали свободно. Ако медиите, с които влизам в контакт, публикуват невярна информация, ще разкрия още два масива от данни – отново от Министерството на финансите”, се казва още в електронното писмо. То е изпратено от имейл адрес, различен от този, от който бяха получени хакнатите данни.   Вижте оригиналния текст на имейла:  ", "date": "2019.07.16", "title": "Хакерът на НАП: Държавата ви е прецакана! Глупавите ви органи няма да открият нищо! Ще пусна още"}
{"url": "http://epicenter.bg/article/Angel-Dzhambazki--Izborat-na-noviya-shef-na-EK-visi-na-kosam/188147/2/0", "text": "Продължават разгорещени разговори, аргументи \"за\" и \"против\". Това каза евродепутатът и зам.-председател на ВМРО Ангел Джамбазки в кулоарите на Европейския парламент по повод предстоящото днес гласуване на кандидатурата на Урсула фон дер Лайен за председател на Европейската комисия, предаде репортер на Novini.bg  От една страна тезата на нашата група е, че Европа трябва да е повече Европа на отечествата, т.е. да решават държавните и правителствените ръководители, което, преведено, е Съветът, и дотук има политическа логика. От друга страна обаче кандидатът направи такъв звезден низ от обещания, че ако български политик си позволи такъв лупинг из общественото пространство, журналистите ще го побъркат. Тук се обещава на всеки всичко, а как ще се случи тази работа, не ми е много известно. В нейните твърдения има много спорни моменти, така че предстои много сериозен разговор, заяви Джамбазки.  Не бих казал, че групата ни е разделена – има делегации, които не са взели решение и не са го обявили. Броя гласовете, така че горе-долу съм наясно. Има вероятност да получи около 30 гласа и от нашата група, което може да се окаже ключово за избирането ѝ, но не съм сигурен дали ще се случи. Има много силен скептицизъм по отношение на позицията ѝ - видяхте, че днес тя изцяло се вмести в левия сектор – обеща всичко на социалистите, обеща всичко на \"Зелените\", обеща доста странни неща, като например неутрален континент до 2050 г. Това означава да се затворят българските мини, българските ТЕЦ-ове, да останат много българи без работа. Тук се чудя каква е ценността на това да оставиш тези хора без работа при положение, че Китай малко се интересува от тези неща. Това означава, че преместваш индустрия и производство от Европа в Китай. Няма много житейска логика в тази работа, но предстои да продължим с тези разговори, посочи евродепутатът.  Отношението на кандидата, като дойде, беше за твърди граници, а днес беше на страната на тези, които искат да вкарат повече миграция в Италия, в България. Трудно се съчетават такива изречения, малко ми бяга политическата логика, честно казано, заяви Джамбазки.  Той посочи, че не очаква широка подкрепа за кандидатурата на Урсула фон дер Лайен извън тези, които са я издигнали. Мисля, че ако бъде избрана, ще бъде с много крехко мнозинство, което само по себе си ще постави под въпрос легитимността на избора. От правна гледна точка изборът ще бъде легитимен, но ако е около или под 400 гласа, това означава разделение на Европейския парламент, а такова разделение има в нейната партия, има групи в ЕНП, които няма да гласуват за нея, има при Социалистите и демократите, които също няма да гласуват за нея. Така че работата е \"на косъм\", каза още Ангел Джамбазки.  ", "date": "2019.07.16", "title": "Ангел Джамбазки: Изборът на новия шеф на ЕК виси на косъм"}
{"url": "http://epicenter.bg/article/Raznoboy-pri-patriotite-za-vetoto-na-prezidenta-varhu-finansiraneto-na-partiite-/188164/2/48", "text": "Разнопосочни позиции за ветото на президента върху възможността за финансиране на партиите от юридически лица и еднолични търговци изразиха две от пратиите от \"Обединени патриоти\". ВМРО ще подкрепи ветото, обяви съпредседателят на ПГ на ОП и зам.-председател на ВМРО Искрен Веселинов. Лидерът на НФСБ Валери Симеонов пък обяви, че техните депутати ще отхвърлят ветото, предаде репортер на Агенция „Фокус“.  „Ако се приеме едно такова вето, това означава, че партиите ще бъдат лишени от възможостта да бъдат финансирани по какъвто и да е начин. Тогава остава единствената възможност за бавна смърт на малките партии“, каза още Симеонов. По думите му никой няма да даде пари на една малка партия и на опозиция, а на тези, които управляват, тъй като ще се страхува от санкции, проверки, репресии, и отказ от обществени поръчки и концесии.  Във връзка са опасенията на държавния глава, че ще се получи обвързване на бизнеса с партиите, Симеонов заяви, че това не е състоятелно.  „В България бизнесът е зависим от политиците, които управляват. В България най-влиятелните и богати хора са тези, които управляват държавата. Мисля, че на всички е ясно това. По-удобно е да се насажда другата версия, че има някакви тъмни икономически субекти, които чакат с парите да манипулират държавата в коя посока? За да могат какво? Да получават поръчки. Те в момента ги получават, ако си плащат“, допълни още Симеонов.  Според него истината е тази, която той казва.  „Ще гласуваме най-вероятно против ветото. Няма нищо по-естествено от това. Ние бяхме предложили да се разреши финансирането до определена граница. Мисля, че това е най-разумното решение. Не мога да се сърдя на президента. Той не е бил нито в бизнеса, нито в политиката. Той идва от авиацията. Трудно може да се ориентира и лесно става жертва на лоши съвети“, подчерта Симеонов.  Ще подкрепим ветото на президента срещу това партиите да се финансират от стопански субекти - не му стигна смелостта да върне и едното левче субсидия. Това каза съпредседателят на ПГ на „Обединени патриоти“ и заместник-председател на ВМРО Искрен Веселинов.  „На първо място трябва да отбележа, че мотивите на ветото почти дословно повтарят наши мотиви, изложени в залата. Ние сме готови отново да гласуваме по същия начин и да се обявим против приватизацията на партиите на практика, която се наложи с тази промяна в закона. Единственото, за което мога да съжалявам, е, че на президента не му стигна до края смелостта да върне и едното левче субсидия. Реално това са двата основни елемента, чрез които се желае да се промени политическата система в един труднопрогнозируем вид“, заяви още Веселинов.  На въпрос дали подкрепата на ветото няма да създаде напрежение в коалицията, Веселинов посочи, че никой от управляващите не се е съобразил с аргументите на ВМРО.  ", "date": "2019.07.16", "title": "Разнобой при патриотите за ветото на президента върху финансирането на партиите "}
{"url": "http://epicenter.bg/article/Filip-Popov-pita-GERB---Strah-li-vi-e-ot-nepodkupnite-mashini--/188167/2/0", "text": "„Плаши ли се ГЕРБ от честни избор без възможности за манипулация? Плаши ли се ГЕРБ от неподкупните машини?“. Това попита от парламентарната трибуна секретарят на ПГ на БСП за България Филип Попов в пленарна зала. По думите му отговорът очевидно е да. Той припомни, че в България се опитваме да въведем машинното гласуване преди повече от 5-6 години - експериментално с 1000, с 3000 машини а  управляващите сега тепърва откриват недостатъците на гласуването с машините. Филип Попов подчерта, че машинно гласуване има неоспорими преимущества - 0 процента недействителни бюлетини, a на последните парламентарни избори у нас броят им надхвърля 160 хиляди. „В почти цяла Европа и в света машинното гласуване или е въведено, или предстои да бъде въведено – Англия, Италия, Франция, Холандия, Португалия, САЩ, Русия“, подчерта той.  Социалистът заяви, че е несъстоятелен аргументът, че само 8 процента от имащите право на глас използвали машинното гласуване, тъй като машини е имало само в 3 хиляди секции от 12 хиляди секции и истинското число е 27 процента от хората, гласували в секциите, където е имало машина. „Машините излизали скъпо. Ами скъпо ще излязат, когато се наемат за 70 процента от стойността им на закупуване. Ако тези машини се закупят и се използват за 20-30 избора напред, няма да излезе скъпо“, категоричен бе той. Попов подчерта, че всичко това се случва на фона на фрапиращо ниска избирателна активност, което е основният ни проблем. Той обясни, че това се дължи и на тежкия дефицит на доверие в България при преброяването и отчитането на гласовете.  „Когато липсва доверие в изборния процес, липсва доверие и в органите, излъчени чрез този изборен процес. Ерозира доверието и подкрепата на властта, а тя от своя страна подхожда агресивно и тоталитарно, за да се запази като власт, като първата жертва е демокрацията във всичките ѝ измерения- свобода на словото, основни права и свободи на гражданите“, заяви той.  Попов обясни, че държава, която си играе на проба грешка, на иди ми дойди ми и то с основополагащи норми, каквито са тези на изборното законодателство, не е модерна,  не е привлекателна и в никакъв случай не е правова.          „Машинното гласуване увеличава прозрачността и демократичността на  изборния процес. Гласувалите с машина са около 159 хиляди избиратели. Цифрите показват, че се увеличава броят на хората, които са гласували машинно. Те показват още и растящото доверие за машинното гласуване. А сега вие предлагате то да отпадне”. Това заяви от парламентарната трибуна народният представител от ПГ на „БСП за България” Смиляна Нитова. По думите й гласуването с машини позволява бързо и лесно да бъде обявяван изборният резултат, а е също и гаранция, че вотът ще бъде отчетен правилно. „Защо заради технически проблеми, които могат да се решат, да се променя законът, при това в посока лишаване на гражданите от демократичното им право да гласуват машинно? С това отменяне се прави крачка назад и това нарушава доверието в изборния процес”, категорична бе тя.          „Каква разяснителна кампания беше проведена за машинното гласуване? Аз твърдя, че умишлено саботирате машинното гласуване. Всички аргументи, които предлагате – за това, че в Европа не се гласува машинно, за това, че стойността на 1 глас при машинно гласуване е висока, по никакъв начин няма да докаже на българските граждани, че вие не целите манипулация на вота наесен. При машината може да се провери вотът  и да не се допуска грешка, гласът да бъде отчетен. При 6-7 процента недействителни бюлетини, това говори, че действително трябва да се обърнем към машинното гласуване”. С тези думи се обърна  от трибуната на парламента народният представител от ПГ на „БСП за България” Надя Клисурска.", "date": "2019.07.16", "title": "Филип Попов пита ГЕРБ: Страх ли ви е от неподкупните машини? "}
{"url": "http://epicenter.bg/article/Ursula-fon-der-Layen--ES-da-prieme-Istanbulskata-konventsiya/188124/7/0", "text": "Урсула фон дер Лайен, номинирана за поста председател на Европейската комисия, обяви, че ще настоява страните от ЕС да приемат оспорваната Истанбулска конвенция в своята реч пред Европейския парламент, предаде Канал 3.   \"Ще предложа насилието срещу жените да бъде добавено като престъпление в Европейския съюз, Истанбулската конвенция трябва да бъде приета\", заяви на английски германката, чиято кандидатура за мястото на Жан-Клод Юнкер ще бъде гласувана в европарламента.   Тя подчерта, че иска да предложи зелена сделка за Европа и това да се случи през първите сто дни откакто стане председател на Комисията. Смята да въведе такса \"въглероден двуокис\".   Малките и средните предприятия трябва да имат достъп до капиталовия пазар.   \"Икономиката обслужва хората\", \"гордеем се с икономиката си и трябва да я засилим\", изтъкна Фон дер Лайен.   Възнамерявам да се боря за справедливи данъци, поясни още тя, във връзка с отворения пазар.   Създаване на по-справедлив ЕС - това е цел на мандата ми и съпровожда цялата ми кариера. Да се дава родителски отпуск за подкрепа на семействата и децата, но само това не е достатъчно... Искам по-добра защита за тези, които губят работата си, каза Урсула фон дер Лайен.   Искам повече равнопоставеност за младите, за да гледат напред, те имат нужда от работни места, да имат гаранция в професионалния им път... Да се погрижим за най-уязвимите - децата, да се борим срещу бедността. Аз съм майка на 7 деца...   Децата да имат достъп до здравеопазване и образование - подчерта Фон дер Лайен.   Насилието срещу жените да бъде включено в определенията за престъпление в европейските договори...   Обръщението ще бъде последвано от дебат с евродепутатите, който ще продължи до 13.30 ч. българско време, съобщиха от пресслужбата на Европейския парламент.   Г-жа фон дер Лайен се нуждае от подкрепата на абсолютно мнозинство (50% плюс 1) от всички членове на Парламента, за да бъде избрана от евродепутатите днес при гласуването в 19 ч. (българско време) за председател на Комисията за следващите пет години.   Към момента Парламентът има 747 членове, съгласно получените официални известия от националните органи, което означава, че необходимият праг е 374 гласа.   Председателят Сасоли ще обяви официално необходимия брой гласове преди началото на гласуването, което се провежда чрез тайно гласуване с хартиени бюлетини.   Нужни са й 374 гласа, за да бъде избрана на поста. Изборът е таен, той трябва да започне към 19 ч. българско време.   Майката на 7 деца започна около 20-минутната си реч на френски (тя е родена в Белгия), продължи я на английски, преди да премине на немски, като накрая възкликна на родния си език: \"Да живее Европа! Да живее Европа!\"  ", "date": "2019.07.16", "title": "Урсула фон дер Лайен: ЕС да приеме Истанбулската конвенция"}
{"url": "http://epicenter.bg/article/Redzhep-Erdogan--Nay-golyamata-zaplaha-idva-ot-Zapad/188125/7/0", "text": "Най-голямата заплаха за нашата страна идва от западна посока, е казал турският президент Реджеп Ердоган, написа в. \"Хюриет\".  Държавният глава на югоизточната ни съседка е защитил споразумението с руския си колега Владимир Путин за доставката на зенитните ракетни комплекси С-400, чието разполагане в Турция е започнало минала седмица и се очаква да приключи през април 2020 г. \"Тези оръжия имат за цел да пазят мира и в нашата страна, и в целия регион. Нашият народ получава ясна и достоверна информация какво става с руските ракети, допълни той. Споразумението за С-400 сложи край на Студената война между нашите две страни\", посочил е още Ердоган.  \"Въпреки че ние от десетилетия сме свързани със западнатите политически и военни съюзи, главната заплаха идва точно оттам\", е допълнил турският лидер, намеквайки за САЩ и Европейския съюз.  Анкара от години настоява за екстрадирането на бившия близък сътрудник на Ердоган – живеещия в Пенсилвания мюсюлмански проповедник Фетуллах Гюлен. Ислямският проповедник е обвинен за опита за преврат отпреди три години.  Изявата на Ердоган е била насочена и срещу решението на външните министри на 28-те да наложат санкции срещу Турция заради сондажите за течни горива в акваторията на Кипър.    ", "date": "2019.07.16", "title": "Реджеп Ердоган: Най-голямата заплаха идва от Запад"}
{"url": "http://epicenter.bg/article/SASht-i-Rusiya-shte-pregovaryat-za-tristranen-yadren-dogovor-s-uchastieto-na-Kitay-/188127/7/0", "text": "Представители на САЩ и Русия ще се срещнат утре в Женева, за да проучат възможността за ново споразумение за ограничаване на ядрените оръжия, което евентуално да включи и Китай. Това са заявили пред Ройтерс високопоставени американски източници, предава БНР.  Президентът на САЩ Доналд Тръмп е казвал, че би искал „следващо поколение“ сделка за контрол над въоръженията с Русия и Китай, която да покрие всички видове ядрено оръжие.  Той е обсъждал темата индивидуално с колегите си от Русия и Китай, включително на срещата на Г-20 в Осака в края на миналия месец.  Китай не е страна в договорите за ядрено оръжие между Вашингтон и Москва и не е ясно до каква степен би желал да се включи в подобно преговори, посочват анонимните източници.  В срещата в Женева ще участва заместник държавният секретар на САЩ Джон Съливан и руският заместник-министър на външните работи Сергей Рябков.  ", "date": "2019.07.16", "title": "САЩ и Русия ще преговарят за тристранен ядрен договор с участието на Китай "}
{"url": "http://epicenter.bg/article/Sarbiya-vavezhda-zadalzhitelna-voenna-sluzhba-dogodina-/188130/7/51", "text": "Сърбия вероятно ще въведе отново задължителна военна служба от следващата година, пише вестник “Сръбски телеграф“, добавяйки, че това се обсъжда от около година.  Военният анализатор Мирослав Лазански казва, че на Сърбия не ѝ достига армия, защото професионалните войници вече имат повече от 30 години служба и не са пригодни физически да изпълняват задачите си.  „В Сърбия липсва обучена резервна армия и действаща армия. При всички предишни сблъсъци беше доказано, че военните, които са отслужили срок на наборна служба, са най-добрите“, каза Лазански.  Според него, Сърбия вероятно ще запази комбинираната система, според която част от войската ще бъдат професионални войници, някои войници по договори и част от армията, която служи за задължителна военна служба.  Анализаторът Александър Радич смята, че трябва да се намери адекватен модел, който да подхожда на Сърбия и времето, в което живеем.  „Нямаме нито пари, нито условия, за да действаме както навремето, докато съществуваше ЮНА. Застъпвам се за задължителна военна служба, но не за всички, а за определен брой хора. Никой не може да накара някой да отиде в армията, но момчетата, които доброволно отбиват военна служба, не правят маргинални неща като преди, като почистване на дворовете“, каза Радич.  Той добавя, че ако се въведе повторно задължителна военна служба, тя ще се прилага за момчета на възраст от 18 до 26 години.  „Онези, които не са отбили военна служба, ще имат задължението да прекарат скъсено обучение“, казва Радич   ", "date": "2019.07.16", "title": "Сърбия въвежда задължителна военна служба догодина "}
{"url": "http://epicenter.bg/article/Zelenite--kraynolevite-i-kraynodesnite-v-EP-ne-podkrepyat-Ursula-fon-der-Layen-/188136/7/0", "text": "Групите в Европейския парламент изразиха днес становищата си по предложението Урсула фон дер Лайен да оглави Европейската комисия. Изказванията показаха, че Европейската народна партия (ЕНП) ще подкрепи Лайен, социалистите и бившите либерали са по-скоро склонни да гласуват \"за\", а Зелените, крайната левица и крайната десница изглежда ще бъдат против, предава БТА.  ЕНП посочи, че Европа сега трябва да бъде стабилна и изрази надеждата Лайен да получи подкрепа. От тази парламентарна група отбелязаха, че са подкрепили социалиста Давид Сасоли за председател на Европейския парламент.  Социалистите и демократите посочиха, че са проевропейци и ще проявят отговорност. Без да изразяват ясна подкрепа, социалистите заявиха, че не желаят институционална криза.  Групата \"Обнови Европа\"   изрази готовност да подкрепи Лайен, като отбеляза, че на плещите на ЕП никога досега не е тежала толкова голяма отговорност.  Зелените, които вече обявиха, че не подкрепят Лайен, поздравиха нейната решимост да осигури равно представителство на жените и мъжете в ЕК, за намаляването на замърсяването, за европейски фонд за безработица.  Групата \"Идентичност и демокрация\" заяви, че \"трябва внимателно да прецени\", както и че Лайен \"не отговаря на изискванията за длъжността\". Според тази група Лайен е дала \"празни и неясни\" обещания, няма убедително виждане за Европа, представила се е \"неубедително\".  Европейските консерватори и реформатори (ЕКР) коментираха, че Лайен не дава яснота за намеренията си в областта на върховенството на закона и не уточнява как да бъдат постигнати целите за опазването на природата. ЕКР съобщиха, че ще решат следобед как да гласуват.  Европейската обединена левица откри несъвместимост между собствените си виждания и предложенията на Лайен. Левите настояха за данъчна справедливост и парите за превъоръжаване да се използват за образование. Те заявиха, че няма да подкрепят Лайен.  ", "date": "2019.07.16", "title": "Зелените, крайнолевите и крайнодесните в ЕП не подкрепят Урсула фон дер Лайен "}
{"url": "http://epicenter.bg/article/OON--Broyat-na-smartnite-sluchai-ot-HIV-namalyavat/188144/7/0", "text": "Миналата година свързаните с ХИВ смъртни случаи са паднали до около 770 000 - с около 33% по-малко в сравнение с 2010 г., съобщиха от ООН. И предупредиха, че глобалните усилия за изкореняване на болестта са в застой, тъй като финансирането пресъхва, предаде БГНЕС, цитирана от Нова телевизия.  Приблизително 37,9 милиона души живеят с ХИВ - рекордните 23,3 милиона от тях имат достъп до някои антиретровирусни терапии (АВТ), посочва UNAIDS в годишния си доклад.  Подчертавайки огромния напредък от началото на епидемията от СПИН в средата на 90-те години, докладът показва, че броят на хората, умиращи от болестта, е намалял от 800 000 през 2017 г. до 770 000 миналата година.  Данните показват, че този брой е с близо 1/3 по-малък от 2010 г., когато имаше 1,2 милиона смъртни случаи, свързани със СПИН. Но също има и слабости в световната борба срещу СПИН.  В Африка смъртните случаи, свързани с болестта, спаднаха. Източна Европа обаче отбеляза повишаване на смъртност с 5%, а Близкият изток и Северна Африка - с 9%.  На годишна база същите тези региони отбелязаха съответно 29% и 10% увеличение на новите инфекции.  \"Спешно се нуждаем от по-голямо политическо ръководство, за да се сложи край на СПИН,\" каза Гунила Карлсон, изпълнителен директор на UNAIDS.  Десетилетията научни изследвания все още не са довели до лечение или ваксина за човешкия имунодефицитен вирус (HIV), който е заразил почти 80 милиона души и е убил повече от 35 милиона от началото на 80-те години.  ООН заяви, че повече от половината от новите ХИВ инфекции в световен мащаб идват от \"ключови групи от населението\" - интравенозни наркомани, хомосексуални мъже, транссексуални лица, проституиращи и затворници.  Въпреки това в доклада се казва, че под 50% от тези рискови групи са достигнати от услугите за превенция на ХИВ в повече от половината страни.  Миналата година бяха отпуснати 19 милиарда долара за реагиране срещу СПИН, което е с над 7 милиарда по-малко от очакваните 26,2 милиарда долара за 2020 година.", "date": "2019.07.16", "title": "ООН: Броят на смъртните случаи от ХИВ намаляват"}
{"url": "http://epicenter.bg/article/Tri-mesetsa-sled-pozhara-v--quot-Notr-Dam-quot--Samo-10--ot-obeshtanite-dareniya-sa-predostaveni-/188178/7/0", "text": "Говор на чужд език, ентусиазирани екскурзоводи, туристи - радостното вълнение пред катедралата \"Нотр Дам\" в Париж се завърна, предаде Франс прес. Но преградите около нея и странното празно пространство, което по-рано се заемаше от кулата-стрела, напомнят за опустошителния пожар преди три месеца.  Валят обещания за дарения на организации, които събират средства за реставриране и съхраняване на сградата. Засега обаче са предоставени едва 10 процента от обещаните 850 милиона евро.  Френският парламент днес гласува проектозакон в унисон с амбициозната задача, поставена от президента Еманюел Макрон катедралата да бъде реставрирана за пет години. Той цели да бъде организирано и контролирано събирането на средства и използването им, както и контролирането на реставрационните работи.  Повечето разногласия между мнозинството и опозицията се дължат на неспазване на правилата на урбанизацията и опазването на околната среда. Някои от тях са пренебрегнати в текста, за да бъдат ускорени строителните дейности.  Между двете кули на катедралата, където по-рано се издигаше кулата-стрела, проектирана от Виоле Льо Дюк, туристите сега виждат синьо небе.  \"Тази катедрала принадлежи на историята на света\", заяви австралийска туристка.  \"Въпреки обграждащите я метални скелета, тя има прекрасен вид. Знам, че трябва да бъде свършена още много работа, но човек има чувството, че нещата ще се наредят\", каза американският адвокат Райън Фицпатрик, който е във ваканция във френската столица.  Бившият пожарникар Мигел Кастийо е присъствал на пожара. \"Кучето ми Мис Шанел ме предупреди, като изправи уши - разказа той. - Пушекът закриваше слънцето.\"  Оттогава Мигел минава всеки ден край \"Нотр Дам\" и уверява, че е шокиран от понесените от сградата щети.", "date": "2019.07.16", "title": "Три месеца след пожара в \"Нотр Дам\": Само 10% от обещаните дарения са предоставени "}
{"url": "http://epicenter.bg/article/Reuters--Migratsiyata-ot-Iztochna-Evropa-uvelichi-rekordno-naselenieto-na-Germaniya-/188186/7/0", "text": "Населението на Германия достигна рекордните 83 милиона души миналата година, до голяма степен заради миграцията, по-голямата част от която идва от Източна Европа, показаха статистическите данни, публикувани във вторник, предават Reuters и Агенция \"Фокус\".  Нетната миграция спадна до около 400 000 души през 2018 г. от 416 000 през предходната година, съобщи Федералната статистическа служба. Държавите от Европейския съюз остават основният произход на новопристигналите с чиста миграция от 202 000 души.  В тази група нетната миграция е най-висока от Румъния (68 000), Хърватия (29 000), България (27 000) и Полша (20 000), показват данните.  Рекордно високата заетост и намаляващата безработица доведоха до затягане на пазара на труда в най-голямата икономика в Европа, като работодателите се затрудняват да запълнят повече от един милион позиции, а трудностите, свързани с работния пазар, ограничават общия икономически растеж.  Застаряването на населението и ниската раждаемост означават, че работната сила в Германия вероятно ще се свие през следващите десетилетия, така че мигрантите се считат за жизненоважни, за да помогнат на фирмите да намерят работници, чиито пенсионни вноски подпомагат нарастващия брой пенсионери.  Изглежда в Германия през миналата година са пристигнали по-малко бежанци от страни, в които се водят войни. Общата миграция от Сирия е намаляла двойно през 2018 година до 34 хиляди от 60 хиляди предходната година, Миграцията от Африка е намаляла с хиляда души, от 35 до 34 хиляди.  ", "date": "2019.07.16", "title": "Reuters: Миграцията от Източна Европа увеличи рекордно населението на Германия "}
{"url": "http://epicenter.bg/article/Kristin-Lagard-podade-ostavka-ot-posta-direktor-na-MVF-/188192/7/0", "text": "Кристин Лагард подаде оставка от поста директор-разпоредител на Международния валутен фонд (МВФ) във връзка с издигането на кандидатурата й за поста ръководител на Европейската централна банка (ЕЦБ). Както се съобщава в разпространено във вторник заявление на Лагард от пресслужбата на МВФ, решението влиза в сила на 12 септември, предават ТАСС и Агенция \"Фокус\".  „Срещнах се с Изпълнителния съвет и подадох решението си за оставка от фонда, което ще влезе в сила на 12 септември. Отказът от моите задължения, за което бе обявено по-рано, ще остане в сила до този момент“, се казва в заявлението.  Както отбеляза Лагард, решението за оставката е било взето от нея „в интерес на фонда, защото ще ускори процеса за избор“ на неин приемник.  „Изпълнителният съвет сега ще предприеме необходимите стъпки, за да продължи напред в процеса на избиране на нов управляващ директор. Дейвид Липтън остава нашият изпълняващ длъжността изпълнителен директор“, каза Лагард.  На свой ред, Изпълнителният съвет заяви, че е приел оставката на Лагард и й е благодарил за свършената работа за фонда.  „Нейният мениджмънт беше изключителен и сме благодарни за нейното новаторско и визионерско ръководство“, заявиха от Съвета в изявление, разпространено и от пресслужбата на МВФ.  В допълнение, Изпълнителният съвет отбеляза, че „незабавно ще започне процеса на избор на следващия“ ръководител на МВФ.  Срещата на върха на ЕС на 2 юли номинира Лагард за поста на ръководител на ЕЦБ. В тази връзка Лагард съобщи в същия ден, че временно престава да изпълнява задълженията на управляващия директор на МВФ.  По-рано във вторник Ройтерс, цитирайки източници, съобщи, че Лагард не е подала оставка веднага, тъй като не е сигурна, че кандидатурата й ще бъде одобрена от Европейския парламент.  ", "date": "2019.07.16", "title": "Кристин Лагард подаде оставка от поста директор на МВФ "}
{"url": "http://epicenter.bg/article/S-383-glasa-Ursula-fon-der-Layen-oglavi-Evropeyskata-komisiya/188193/7/0", "text": "  \r\n Европейският парламент в Страсбург гласува за кандидатурата на Урсула фон дер Лайен за комисар №1 в новата Еврокомисия, съобщи сайтът на Европарламента. \r\n   \r\n За нея гласуваха 383 от присъстващите 733 евродепутати, 327 бяха против, 22 се въздържаха, 1 глас беше обявен за невалиден. \r\n Гласуването беше тайно, с хартиени бюлетини. \r\n Тя се нуждаеше от 374 гласа, за да бъде избрана, тъй като в момента общият брой на евродепутатите е 747. \r\n   \r\n Новият председател на бъдещата Еврокомисия получи поздравления от Доналд Туск, Федерика Могерини, лидерите на европейските партии, евродепутати. Тя благодари на всички, които са я подкрепили. \r\n   \r\n \r\n  Лайен се обяви за многостранно сътрудничество, за честна търговия и законност. „ \r\n , добави тя. \r\n По нейните думи опазването на природата е първостепенна задача и най-голямата отговорност на нашето време. . Необходими са смели стъпки, намаляването на вредните газове с 40 на сто до 2030 г. не е достатъчно, целта трябва да бъде 50-55 на сто, уточни тя \r\n     По време на изказването си  . Сред приоритетите ѝ влиза и стабилна европейска икономика съчетана със социална справедливост.  \"Всеки човек, който работи на пълен работен ден, трябва да получава минимална заплата, достатъчна за достоен живот\", заяви тя. Лайен засегна и проблемите, свързани с миграцията.    \" . Трябва да запазим правото на убежище и да подобрим положението на бежанците\", посочи Лайен. И въпреки множеството обещания - кандидатурата ѝ за наследник на Жан-Клод Юнкер среща сериозни препятствия в лицето на някои политичеси групи.   \" . За да осъществим това, трябва да предприемем смели стъпки.Настоящата ни цел за намаляване на емисиите с 40% до 2030 г. не е достатъчна\", заяви Лайен.   . \"Зелените\" я обвинаха, че думите ѝ не съдържат нищо съществено.    Мнозина дори я определиха като клише. Въпреки това веднага след края на дебета Манфред Вебер, водещият кандидат на европейската десница, който беше отхвърлен за шеф на ЕК, заяви, че неговата група ще я подкрепи.   , социалистите и бившите либерали са по-скоро склонни да гласуват \"за\", а Зелените, крайната левица и крайната десница изглежда ще бъдат против, предава БТА.    Урсула фон дер Лайен преди още да б  готова да уволни един човек:   пише \"Политико\".Зелмайер, влиятелният генерален ще бъде отстранен, щом Фон дер Лайен застане начело на ЕК. Самият германски военен министър е   в понеделник.   Коя е тя?     до вчера германския министър на отбраната,  която бе предложена от Европейския съвет да оглави Европейската комисия и днес бе избрана за този пост,  . Родена е на 8 октомври 1958 година. Тя говори свободно английски и френски език. Фон дер Лайен влиза в политиката на 42 години след кариера в медицината. Тя е гинеколог. Майка е на 7 деца. Родена в Белгия, живяла е във Великобритания и САЩ, заобиколена от политици.  Тя е учила в Лондонското висше училище по икономика от 1977 г. до 1980 г., но под псевдонима  защото се притеснявала, че може да бъде обект на атаки като дъщеря на влиятелен политик.    Въпреки политическото си родословие, първата любов на фон дер Лейен е медицината. Учи в Медицинския университет на Хановер, получава медицинска диплома и започва практиката си в местна гинекологична клиника. След като се омъжва семейството решава да замине за Станфорд, Калифорния, където съпругът й преподава известно време. След като получава степен по обществено здраве,  Избраната за председател на Европейската комисия предложи   за всички работещи в ЕС и схема за помощи за безработните, предаде Ройтерс. Германката обещава освен това   с 55 процента до 2030 г. в сравнение с нивата от 1990 г. Тя посочва, че ще въведе и т. нар. въглероден данък.   Урсула фон дер Лайен определено смята, че може да се справи с всяка задача. Когато през 2010 година тогавашният президент Хорст Кьолер неочаквано се оттегли, ХДС спешно трябваше да намери заместник – и тъкмо името на Фон дер Лайен излезе на дневен ред. Сега обаче политическият ѝ маршрут я повежда в съвсем друга посока.    ", "date": "2019.07.16", "title": "С 383 гласа Урсула фон дер Лайен оглави Европейската комисия"}
{"url": "http://epicenter.bg/article/-Rusko-izdanie--Za-kakvo-sa-y-na-Turtsiya-S-400-/188126/11/0", "text": "  Обсегът на ракетите на системата „Триумф“ позволява да се покрият обширни площи. Според първичната информация, четирите дивизиона С-400 трябва да бъдат разположени по границата със Сирия. Но целта всъщност не е Сирия. Да, Анкара в момента има напрегнати отношения с Дамаск, Турция има интереси в Сирия (обезпечаването на сигурността на границите в районите, населени с кюрди), но кюрдите нямат военновъздушни сили, а е невъзможно да си представим нападение на сирийските ВВС срещу Турция.  Междувременно Турция има много други проблеми, изпълнени със заплахи от въздуха. Отношенията между Гърция и Турция никога не са били приятелски, а при липсата на разграничение на морските граници и многобройните взаимни териториални претенции в Егейско море, тлеещият конфликт многократно е прераствал в конфронтация с въздушни битки, свалени самолети и хеликоптери. И двете страни редовно се обвиняват взаимно в нарушаване на въздушното пространство, а броят на нарушенията годишно възлиза на стотици.  В опит да разреши спорните моменти, през декември 2017 година Ердоган посети Гърция – това беше първата визита на турски президент от 65 години. Но в Атина го посрещнаха хладно и дадоха да се разбере, че не може да има никакво „обновяване“ на Лозанския мирен договор от 1923 година и въобще няма смисъл да се говори по въпроса.   Интересна беше и реакцията на гръцката преса – там предложиха да се забрани достъпът на Ердоган до Гърция. В крайна сметка се върнаха към привичния обмен на заявления, които дори не напомнят диалог.   През февруари 2018 година съветникът на турския лидер Ийгит Булут заяви в директен ефир на турската телевизия: „Ще счупим ръцете и краката на всеки гръцки офицер, премиер или министър, който се осмели да стъпи на остров Кардак (Имия)“. В Гърция считат тези необитами острови за свои, а министърът на отбраната Панос Каменос нарече турския президент безумец.  Проблемите не свършват с Егейско море. В периода 2003-2010 г. Република Кипър (РК) сключи договори за демаркация на морските граници с Ливан, Египет и Израел. Турция отказа да признае тези споразумения, още повече, че Анкара и РК и до момента не се признават. Ситуацията се изостри, когато през 2010-2015 г. в близост до кипърския шелф бяха открити находища на природен газ със запаси до 3,45 трлн. куб. м. Само находището Афродита край бреговете на острова имат ресурсен потенциал от 230 милиарда куб. м.; в близост са не по-малко големите израелски кладенци Левиатан и Тамар, както и гигантското египетско находище Зохр (850 млрд. куб. м.) Отбелязваме, че добивът на газ в самата Турция за 2017 година не превишава 350 млн. куб. м. при потребление 53 млрд. куб. м.  От 2011 година Анкара предупреждава, че дележът на Източното Средиземноморие без да се отчитат претенциите й и мнението на турската общност на Кипър противоречи на международното право, но през декември 2013 г. РК и Египет подписаха споразумение за демаркация на изключителните икономически зони, след това за построяване на газопровод между находището Афродита и египетските заводи за втечняване на газ, откъдето се планира тази суровина да започне да се изнася след 2022 година, включително в Европа.  На преговорите през лятото на 2017 г. между гръцката и турската общности на Кипър проблемът с производството на въглеводороди бе един от крайъгълните камъни, но страните не се разбраха. Когато беше сформиран консорциум от Израел, Гърция и Казахстан, а Total, Eni и ExxonMobil проявиха интерес към проекта, Турция реши да запази за себе си някои участъци от газовите находища, чийто статут е трудно да бъде установен заради неразрешения кипърски проблем. В същото време Анкара заплаши да защити интересите си със сила.  През февруари 2018 г. турските военни кораби принудиха кораба Saipem 12000 на италианския петролен и газов гигант Eni да напусне крайбрежните води на т.нар. Турската република Северен Кипър (ТРСК). До юли 2019 г. Турция е изпратила два сондажни кораба („Фатих“ и „Явуз“) в шелфа на Република Кипър, които са започнали проучвателни дейности. В същото време Анкара заяви, че тази зона е продължение на континенталния шелф на Турция и не може да се счита за лицензирана зона на никого. Турция поиска всички енергийни проекти в района да бъдат съгласувани с нея, но Европейската комисия предупреди Анкара за посегателство върху кипърския газ. В подкрепа на РК са и САЩ.  Сътрудничеството между Гърция и Израел не се ограничава до участие в консорциума. В продължение на няколко години страните провеждат съвместни учения на флота, военновъздушните сили и противовъздушната отбрана, като последните се проведоха през октомври-ноември 2018 година. Според съобщения в медиите израелците многократно са проявявали засилен интерес към тактическите и технически характеристики на руските ракетни системи за противовъздушна отбрана С-300ПМУ-1, които са в експлоатация в гръцките въоръжени сили. След като Русия достави такива комплекси в Сирия, Израел последователно засилва усилията си за достъп до техните характеристики, а бившият първи заместник-министър на отбраната Костас Исихас не изключи предаването на чувствителна информация на Израел от Атина. Според него между Израел и Гърция са сключени повече от 50 споразумения в областта на военното сътрудничество. Повечето от тези споразумения не са ратифицирани от гръцкия парламент.  В същото време, с помощта на САЩ, Гърция започна мащабна модернизация на бойния потенциал на военновъздушните сили. На 18 октомври 2017 г. президентът Д. Тръмп прие във Вашингтон премиера А. Ципрас и обяви, че е подписал договор за модернизиране на 123 гръцки изтребителя F-16C/D до нивото на F-16V. Тръмп подчерта, че споразумението на стойност около 2,4 млрд. долара не само ще укрепи гръцките военновъздушни сили, но и ще създаде хиляди работни места за американците. Такава информация не можеше да остане незабелязана, а турската страна се принуди да постигне споразумение за закупуване на четири дивизиона ЗРС С-400 - документите бяха подписани на 29 декември 2017 г. в Анкара. Като се има предвид съпоставимата цена на двете споразумения, постъпилите на въоръжение в ПВО на Турция системи С-400 „Триумф“ правят безсмислена цялата програма за модернизация на ВВС на Гърция.  В Атина се опитаха да направят крачка назад, но американците правят бизнес без сантименти и оправданието, че гърците нямат пари не помогнаха. На 25 декември 2018 година бе подписан договор, според който САЩ се съгласиха да намалят броя на модернизираните машини до 84 и да намалят ежегодните платежи до 150 милиона евро (вместо първоначално договорените 250 милиона), но с удължаване на срока на доставките. Договорът трябва да бъде изпълнен до 2028 година – но към онзи момент тези машини ще са остарели безнадеждно и ще се наложи нова модернизация. А във Вашингтон, Брюксел и Атина ще се утвърдят на власт нови хора, но бих искал да се надявам, че няма да се налага да се запознават с оценката на ефективността на бойните самолети и противовъздушните системи от горещи новини.  ", "date": "2019.07.16", "title": "Руско издание: За какво са й на Турция С-400?"}
{"url": "http://epicenter.bg/article/Stratfor--Raketite-S-400-sa-mnogo-efektivni-pri-pravilno-izpolzvane-v-slozhna-sistema-za-PVO-/188191/11/33", "text": "Основни тези  Руските зенитно-ракетни системи (ЗРС) продължават активно да се обсъждат в медиите. Системите с голям обсег на действие С-400, за голям ужас на Запада, наскоро пристигнаха в Турция, а по-старите им версии бяха изнесени в различни други страни, включително Сирия. Продължава общественият дебат за това дали страните от Персийския залив трябва да купуват руски ракетни системи на далечни разстояния – в противовес на американските - и дали Иран може да придобие С-400, за да засили своята противовъздушна отбрана.    Въпреки това остава фактът, че реалната стойност на системите за противовъздушна отбрана с голям обсег не е равна на техните теоретични възможности и много зависи от това кой ги използва и как, пише американската аналитична платформа Stratfor в материал, представен от Агенция \"Фокус\" без редакторска намеса.  ЗРС с голям радиус на действие, включително руските С-300 и С-400 – са оръжия с огромни възможности. Руската система С-400 вероятно е една от най-добрите универсални стратегически системи за противовъздушна отбрана днес. (А сега се разработва актуализирана версия - C-500).    способността да се удари в различни цели   и усъвършенствано оборудване за наблюдение и откриване, което, по информация на Русия, е в състояние да противостои до известна степен на стелт технологии.  В ръцете на компетентен и добре обучен персонал съвременните системи за противовъздушна отбрана могат да нанесат огромни щети на врага.   като например важни танкерни самолети и самолети с разузнавателни системи и системи за контрол на въздушното пространство. Благодарение на гъвкавата система за избор на цели, те могат да бъдат използвани срещу много различни видове заплахи и атаки. И дори ако ограничените им способности за противодействие на стелт технологията теоретично им позволяват да свалят най-доброто от съществуващите самолети днес.  Независимо от това, дори и при такива впечатляващи теоретични възможности, ползите от съвременните системи за противовъздушна отбрана с голям обсег, като С-400, зависят в голяма степен от контекста, в който се използват - т.е. те могат да бъдат повече или по-малко ефективни в зависимост от вида на врага.   когато атакува малки вражески сили, тя има само около осем ракети-носители в пълноценен дивизион С-400, обикновено оборудвани с по четири ракети. 32-те ракети, разбира се, са достатъчно, за да нанесат голяма вреда на ограничените сили на врага.   вероятно няма да има достатъчно ракети, които да издържат на сериозна атака. Това е особено вярно за Близкия изток, където многобройни купувачи на тези скъпи системи предпочитат да ги използват като част от батареи, а не като подразделения. Батареята е най-малката военна единица, което означава, че може да има само 16 ракети.  И въпреки впечатляващия теоретичен радиус на действие  , ЗРС от типа на С-400 все още остават уязвими от атаки от разстояние извън зоната им на унищожаване. Освен това географските фактори оказват значително влияние върху ефективността на системата, а планинските вериги могат да блокират системните сензори. Ниско летяща мишена може да използва географските характеристики на терена и извивките на планетата, за да избегне засичане от С-400 за много по-дълго период, отколкото ако лети високо.   измерено в десетки, а не стотици километри. В крайна сметка, изолирана батарея или дори батальон С-400 ще бъде уязвима от атаки от разстояние извън зоната им на унищожаване и дори може да бъде унищожена, без да свали дори една вражеска цел.  Всичко това потвърждава основната теза за ракетната система за противовъздушна отбрана като С-300 и C-400: а именно, че никога не се е предполагало тяхното автономно използване и че те са много по-ефективни като част от по-обширна единна система за противовъздушна отбрана.    – с много малък радиус на действие и много голям. Тя също така включва много различни радари и други системи за откриване на различни вражески обекти. Колкото по-екстензивна (географски) е тази противовъздушна отбрана, колкото е по-плътна (по отношение на броя на системите, които я съставят) и колкото е по-технологично напреднала, толкова по-добре би защитила дадено въздушно пространство.   на всяка модерна ефективна унифицирана система за противовъздушна отбрана, са само част от по-широка мрежа. Всъщност, днес ЗРС с голям обсег в добра унифицирана система за противовъздушна отбрана са снабдени дори със собствени охранители под формата на отделни системи за ПВО с малък обсег, способни да свалят вражески снаряди на малко разстояние, съчетавайки артилерия и много маневрени ракети.   за противовъздушна отбрана е да се съчетаят многото различни предимства на няколко системи в единна многостепенна мрежа, осигуряваща големи отбранителни способности срещу трайни, дори дългосрочни атаки. В такава система ЗРС с голям радиус на поражение може да играе важна роля, но в крайна сметка тя трябва да работи в екип.  И така, какво ще означават на практика всички тези факти, ако погледнете как се купуват и използват системите за ПВО с голям обсег?    Дори и с оглед на огромния им размер, Русия и Китай, без съмнение, най-ефективно използват С-300 и С-400.   за противовъздушна отбрана, която също се поддържа от много изтребители.  Сред страните, които използват системи за противовъздушна отбрана на средно ниво, е Турция, където ракетните установки С-400 не се поддържат от значителен брой системи за противовъздушна отбрана, но все още осигуряват много предимства, тъй като първичната противовъздушна отбрана на тази страна, както и в много други страни от НАТО, основно разчита на изтребители.   която се оказа напълно неспособна да си осигури сама противоракетна отбрана, преди да купи руската система.  И накрая, има страни като Сирия, чиито наскоро придобити системи С-300 работят изолирано и имат ограничени възможности. Гражданската война разруши единната система за противовъздушна отбрана на страната, персоналът й премина съмнително обучение, а наличните оръжия за противовъздушна отбрана бяха технически остарели.   Въпреки че сирийската С-300 теоретично може да нанесе някои щети на израелските самолети, които редовно нахлуват в страната, те няма да издържат дълго, след като пуснат първата ракета.  Като цяло, далекобойните ЗРС от типа на С-400 изобщо не са някакво чудодейно оръжие. Дори най-ефективните системи за противовъздушна отбрана могат да бъдат разбити, ако останат без подкрепления, подложени на постоянни атаки.   особено ако са използвани срещу атаки с ограничен мащаб.  ", "date": "2019.07.16", "title": "Stratfor: Ракетите С-400 са много ефективни при правилно използване в сложна система за ПВО "}
{"url": "http://epicenter.bg/article/BSK--Predupredihme-oshte-predi-godina-za-problem-sas-zashtitata-na-dannite--/188146/4/0", "text": "На 15 юли 2019 г. се случи безпрецедентно изтичане на огромни масиви чувствителна информация от национални бази данни. Причините за това са все още неясни, но каквито и да са те, фактът е налице и милиони физически лица и фирми са застрашени от злоупотреба с информация за тях.    За потенциален проблем със защитата на данни БСК предупреди в свое официално становище още на 16 август 2018 г. и многократно след това, в контекста на промените в Наредба Н-18 (за касовите апарати). Опасения от подобно естество бяха изразявани от браншови организации, фирми и експерти в рамките на множеството срещи и работни групи, както и при всички публични изяви, свързани с темата.  През всичките тези месеци от страна на компетентните институции ни опонираха, че българският бизнес укрива информация/обороти, брани сивата икономика и пр., и пр. Всички тези обвинения с днешна дата губят всякакъв смисъл, защото случилото се на 15 юли 2019 г. доказва нашите опасения. За съжаление!  Припомняме, че точно преди година (през август 2018 г.)   Въпреки категоричното ни настояване, и до днес нямаме ясен отговор   Надяваме се да не станем свидетели на подобна неяснота и по отношение на скандала с регистрите на НАП.    Не на последно място, скандалът с теча на информация прави повече от наложителни промените в Наредба Н-18, вкл. прецизиране на текстове и промяна на срокове, така че Наредбата да бъде приложима и да не поставя в рискови условия, както дейността на фирмите, така и функционирането на данъчната система.  Светлият български бизнес е доказал, че е национално отговорен и ще остане такъв и занапред. Светлият български бизнес вярва в регламентите, защото те гарантират конкуренцията. Но регламентите трябва да бъдат изпълними! Това очаква светлият български бизнес – изпълними регламенти и защитена от нерегламентирани посегателства бизнес среда, вкл. защитена корпоративна информация.  В контекста на горното призоваваме за предприемане на всички необходими действия от страна на институциите с цел изясняване на реалната обстановка и гарантиране сигурността на българските фирми и граждани.  ", "date": "2019.07.16", "title": "Бизнесът гневен: Предупредихме още преди година за проблем със защитата на данните! "}
{"url": "http://epicenter.bg/article/Za-stabilizirane-na-tsenata-na-elektricheskata-energiya-sa-neobhodimi-poveche-vazobnovyaemi-iztochnitsi-/188156/4/0", "text": "През последните дни се вдигна много шум около високата цена на електрическата енергия на Българската енергийна борса, която бе формирана в началото на месец юли веднага след началото на новия регулаторен период.  Представители на различни производствени фирми, които са големи консуматори на електрическа енергия, възнегодуваха, че им е непосилно да заплащат генерираната висока цена. От своя страна, от Министерството на енергетиката апелираха към всички заинтересовани да не разчитат единствено на пазара „Ден напред“ на Българската независима енергийна борса, а да сключват двустранни търговски сделки, за да си подсигурят електрическа енергия на фиксирани цени, като по този начин ще намалят зависимостта си от колебанията в ценовите равнища на енергийната борса.  Действително по темата се чуха мнения от страна на различни експерти, но опитахме сами да си направим едно по-задълбочено проучване относно причините за високите цени на българската енергийна борса в сравнение с чуждестранните. В обществеността се твърди, че цените, на които се търгува електрическа енергия в България, са сред най-високите в Европа. Опитахме се да разберем дали реално това е вярно или цените са високи, само в определени дни, които се цитират.  Считаме, че за да бъдат напълно безпристрастни, подобни заключения е необходимо да се правят единствено и само след осъществяване на подробен анализ на по-дълъг период от време, в противен случай са на лице предпоставки за създаване на погрешни тълкувания на цифрите.  Очевидно не всеки ден цените на електрическата енергия в България са сред най-високите на територията на Европа. Можем да дадем пример за дата 08.07.2019 година, когато цената в България е била 54.55 евро, а цените в близките Сърбия, Румъния и Унгария се различат в стойности под 50 цента. За същия ден цената в Гърция е достигнала 65,1 евро, т.е. тя е с 10 евро над цената в България. Сега да сезираме ли органите на властта, че за конкретния ден токът се е оказал по-евтин?  Истината е, че причината за по-високите борсови цени на електрическата енергия в страните от нашия регион е фактът, че държавите, намиращи се в централната и западната част на континента, притежават значително повече възобновяеми източници на енергия и благодарение на тях успяват да задържат цените на електрическата енергия в значително по-ниски нива. Също така междусистемните връзки на западните пазари са с по-голям капацитет и потоците на енергия са по-големи,което създава предпоставка за по-ликвидни пазари и потоци на енергия от по-евтини към по-скъпи пазари.  За да се коментират тези цени, е необходимо да се проучи по-подробно какви са производствените мощности в конкретните държави, тъй като цените зависят главно от дела на различните производители в енергийния микс на всяка една страна – топлофикации, ядрени централи и възобновяеми източници в т.ч. слънчеви панели, вятърни централи, биомаса и водни централи.  Усилията на Европейския съюз са изцяло насочени към увеличаване на дела на възобновяемите източници на енергия във всички страни, които членуват в Обединението. За съжаление в нашия регион все още сме твърде далече от количествата, които се произвеждат в развити страни като Германия, Швейцария и Холандия. Тези държави са изградили голям брой „зелени“ мощности. Видно е, че благодарение именно на тях борсовите цени на електрическата енергия са значително по-ниски в сравнение с цените в държавите от Източна Европа, в които делът на възобновяемата енергия е значително по-малък.  Германия е първата страна, член на Европейския съюз, в която основен източник на енергия вече са възобновяемите източници и през последните месеци успяха да изместят дела на въглищните централи. В страната над 40% от производството на енергия се осъществява от т.нар. „зелени“ източници. Като целта, която са си поставили германците, е до 2030 година 65% от електричеството да се осигурява изцяло от възобновяеми източници на енергия. Любопитен факт е, че на връх 1 май Деня на труда тази година 100% от потреблението на електрическа енергия в цялата страна бе покрито единствено от възобновяеми енергийни източници, което според изнесените данни от Федералното правителство направи цените на тока отрицателно число.  Например, към момента Франция произвежда половината от ядрената енергия в Европейския съюз. В страната 75% от електрическата енергия се произвежда от атомни централи. Но преди няколко години френското правителство прие стратегия, според която в следващото десетилетие броят на ядрените мощности в страната ще бъде намален на половина. Ако не бъдат предприети спешни мерки за построяване на допълнителни заместващи „зелени“ мощности на територията на Франция, това ще окаже негативно влияние върху цените на електрическата енергия в страната.  Заключението, е че за момента ключът към намаляването на борсовите цени на електрическата енергия е увеличаване на дела на възобновяемите енергийни източници по модела на държавите от Западна Европа. Чрез това ще успеем да отговорим и на европейските изисквания.  Според доклади на Европейската сметна палата възобновяемите енергийни източници намаляват зависимостта на Европейския съюз от вноса на енергийни ресурси. Благодарение на енергията, произведена по зелен начин, се планира до 2030 година да се спестяват по 58 млрд евро на година.  По данни на Европейската комисия ВЕИ централите намаляват в общ план цената на електрическата енергия, следователно колкото повече са те, толкова повече предпоставки се създават, за намаляване на цените.  Според калкулациите на Европейската комисия между 2008 година и 2016 година цената на едро на електрическата енергия в рамките на Европа е намаляла средно с около 70%, което означава, че всеки процентен пункт увеличение на ВЕИ води до понижение на цената с 0,4 евро за мегаватчас електрическа енергия.  ", "date": "2019.07.16", "title": "За стабилизиране на цената на електрическата енергия са необходими повече възобновяеми източници "}
{"url": "http://epicenter.bg/article/Parnoto-v-Pernik---nay-evtinoto-v-Balgariya-/188158/4/0", "text": "Оказва се, че от новия регулаторен период цената на топлинната енергия, предлагана от Топлофикация Перник е най-ниската в страната.  Увеличението на цената на парното в Перник, което КЕВР одобри от новия регулаторен период, който започна на 01.07.2019 година, е в размер на едва 2,98%. Нарастването на цената в процентно отношение е най-малкото в сравнение с останалите топлофикационни дружества в страната и това прави услугата по производство и доставяне на топлинна енергия на Топлофикация Перник най-евтината на територията на цялата страна – 72,19 лв /мвтч.  Няма друго енергопроизводително дружество в България, което да предлага толкова ниска цена на топлинната енергия. Най-близка е цената на парното в Бургас, където тя е в размер на 75,25лв/мвтч.  През последния зимен сезон от Топлофикация Перник предоставиха нови възможности за сключване на договор със заплащане на равни месечни вноски, които вървят с огромни отстъпки при плащане в срок. Голяма част от жителите на гр. Перник се включиха в тази промоционална кампания и останаха доволни от отбивите от цената, които получиха.  Ако от дружеството преценят да оставят същите промоционални условия и през предстоящия зимен сезон в комплект с ниската цена на топлинната енергия, услугата им ще бъде изключително конкурентна и все по-често избирана като вариант за отопление през студените месеци от жителите на гр. Перник.  ", "date": "2019.07.16", "title": "Парното в Перник – най-евтиното в България "}
{"url": "http://epicenter.bg/article/Yulian-Voynov--Sistemata--prizvana-da-bdi-varhu-darzhavnostta--e-razgraden-dvor-/188172/4/0", "text": "„Нарушеното доверие може да доведе последствия като укриване на информация, преместване на основни активи в чуждестранни юридически лица и в офшорни зони. Самият факт, че се допуска такова изтичане на информация, говори за нивото на хората, които се занимават с този вид опазване на информация и на системи в държавната администрация“.  Това каза пред БНР финансистът Юлиан Войнов по повод хакерската атака на системата на Националната агенция по приходите.  „Виждаме, че цялата система, призвана да бди върху държавността и върху охраната на данните, на националната сигурност, е един разграден двор, където всеки с компютърни умения може да влезе и да извлече тази информация, да я използва. Ако сме неспособни да защитим дигиталната информация, ние сме абсолютно разкрити пред всеки и сме уязвими от всяка гледна точка“, допълни експертът.  Той коментира и темата за реформа в данъчната система, предложена от КНСБ:  „Разговорът за данъчната система трябва да е перманентен с основната цел държавата да бъде конкурентноспособна на фирмите навън и да се работи за повишаване на благосъстоянието на гражданите. Важното е предложенията да бъдат смислени. Трябва да се говори с конкретни разчети. Не може да се дебатира само едната страна. Данъчната система освен самите ставки има и много други връзки с икономиката, с останалите системи – пенсионна, здравеопазване, образование. Това е глобален и сериозен въпрос“.  Войнов зададе и въпроса - дали единствено доходите на хората могат да бъдат оправдавани чрез данъци и дали бедността е следствие на ниските данъци.  „Нормално е когато имаме ниски данъци, да имаме по-висока икономическа активност и това да привлича чуждестранните инвеститори. Виждаме, че това не се случва“.", "date": "2019.07.16", "title": "Юлиан Войнов: Системата, призвана да бди върху държавността, е разграден двор "}
{"url": "http://epicenter.bg/article/Podzemni-kantari-i-datchitsi-v-patnoto-platno-shte-izchislyavat-tegloto-na-tezhkotovarnite-avtomobili-/188176/4/0", "text": "Подземни кантари в обхвата на тол системата ще изчисляват в реално време теглото на преминаващите по платените пътища тежкотоварни превозни средства. Камери ще отчитат броя на осите, а датчици в пътното платно, чийто монтаж вече започна, ще изчисляват натоварването на ос на автомобилите. При претоварване електронната система автоматично ще ги регистрира като нарушители и те ще бъдат санкционирани от контролните органи.  Това съобщи заместник-министърът на регионалното развитие и благоустройството Николай Нанков след второто заседание на Обществения консултативен съвет по въвеждане на тол системата у нас.  Монтажът на камерите, които ще следят трафика, трябва да приключи до 16 август, когато Националното тол управление ще започне техническата експлоатация на тол системата. Досега са изградени 80% от новите и са обновени 23 броя от съществуващите рамки.  На днешното заседание бяха обсъдени тестовите тарифи, с които от 16 август поне месец ще се изчислява на терен стойността на изминатото разстояние. Превозвачи предлагат тестова тарифа 12-14 ст./км за тежкотоварни автомобили над 12 т от категория Евро 06.  МРРБ остава на позиция за по-висока реална, не тестова тарифа и ако нашите изчисления са верни, можем да стигнем до 20-23 ст./км за автомобил от категория Евро 06 с тегло над 12 тона и с повече от 3 оси, коментира зам.-министър Нанков. Ще бъде създадена експертна група с представители от транспортния бранш и Национално тол управление, която в оперативен порядък ще работи по темите за обхват и тарифи на тол системата. Задачата на експертите няма да бъде взимане на окончателно решение, а да предложат размер на тарифа, по който да се правят изчисления по време на тестовия период от 16 август. Окончателният размер ще бъде приет след анализ с решение на Министерския съвет.  Изпълнителният директор на Съюза на международните превозвачи Йордан Арабджиев отчете, че диалогът между институциите и бранша по темата се задълбочава в добра посока и няма раздор. За нас беше важно да изясним няколко технически детайла, за които получихме отговор от МРРБ и Национално тол управление, свързани с доставчиците на декларирани данни, коментира той.  „Стигнахме до извода, че всяка от страните трябва да опита да докаже своята теза след като направи изчисленията със събраните реални данни при тестовете от 16 август. На 12 стотинки считаме, че нашите изчисления ще бъдат точни. Надявам се да убедим министерството в правотата си и да вървим напред“, каза още Арабаджиев. Той допълни, че браншът предлага отстъпки за тежкотоварните автомобили, които оперират повече на българска територия, без значение дали са български или чуждестранни. Заместник-министър Нанков изрази съгласие и допълни, че се обсъжда тежкотоварни превозни средства, които имат изминати повече от 10 хил. километра на месец, да получат отстъпка от 30%. При изминати над 7500 километра месечно тя да е 20%, а при над 5000 км – 10%.  Заместник-министърът на транспорта, информационните технологии и съобщенията Ангел Попов коментира, че в България трябва да бъде изградена нова пътна мрежа и подчерта важността на автоматичното измерване за натоварването на автомобилите. Досега много се губеше много от това, че се претоварваха и защото тези автомобили, които бяха претоварени, нарушаваха пътната инфраструктура, което е голям бич за всички.  Владимир Тодоров от Асоциацията на пострадали при катастрофи коментира, че изграждането и поддръжката на инфраструктурата е скъпа. Той подчерта, че е необходимо да се инвестира в нея и напомни за отсечки, по които преди години са ставали множество катастрофи с жертви, като участъка Сливен – Бургас преди довършването на магистрала „Тракия“. Той изрази удовлетвореността си от въвеждането на електронните кантари, които ще следят за претоварване.  ", "date": "2019.07.16", "title": "Подземни кантари и датчици в пътното платно ще изчисляват теглото на тежкотоварните автомобили "}
{"url": "http://epicenter.bg/article/Tomislav-Donchev--Sled-mestnite-izbori-mozhe-da-mislim-po-visok-danak-varhu-dohodite-/188185/4/0", "text": "След провеждането на местните избори ще е подходящ момент да се започне отново дискусия общините да имат право да налагат допълнителна надбавка върху подоходния данък. Това заяви вицепремиерът Томислав Дончев в интервю за \"24 часа\".   Според Дончев плоският данък трябва да бъде увеличен на 12% като над днешната добавка общиншите да имат право да сласаг още 2% Според него така допълнителният налог ще остава на разположение на местните власти и те ще имат повече възможности да финансират свои проекти.  Той припомня, че преди 2 години правителството е имало подобна инициатива, която обаче тогава не получи подкрепа в парламента - всеки общински съвет да има правото да определя надбавка върху доходите на физическите лица. Според вицепремиера това е щяло да разшири много доходната база на общините.  \"Ако общината отчаяно има нужда от пари за детски градини, може да определи надбавка върху данъка, хората ще плащат и ще събере пари\", обяснява Дончев. И посочва, че има и друг вариант - общината да реши да не вдига данъка, за да бъде атрактивна за инвеститори.  Според него местните власти ще имат и обратната възможност - да не вдигат данъка, за да са атрактивна за инвестиции.   Дончев обаче категорично смята, че този въпрос не може да се реши без обществена дискусия. ", "date": "2019.07.16", "title": "Томислав Дончев: След местните избори може да мислим по-висок данък върху доходите "}
{"url": "http://epicenter.bg/article/Izvanredno--Prokuraturata-vleze-v-Darzhaven-fond--quot-Zemedelie-quot--po-deloto-na-Minyu-Staykov/188114/3/0", "text": "Извънредно!  Специализираната прокуратура, съвместно с ГДБОП и със съдействието на КПКОНПИ, извършва действия по разследването в Държавен фонд „Земеделие“, свързани с досъдебното производство срещу Миню Стайков, съобщиха от Специализираната прокуротура.     Припомняме, собственикът на „Винпром - Карнобат“ Миню Стайков бе задържан в края на септември миналата година и в момента е в ареста.   На прицела на започналото тази сутрин разследване на Държавен фонд „Земеделие“ във връзка с делото срещу Миню Стайков за злоупотреби с европейски фондове от страна на Спецпрокуратурата е бившият шеф на фонда Румен Порожанов, научи БЛИЦ от два осведомени източника.   Документите са от периодите, когато Румен Порожанов бе шеф и на ДФЗ и на министерството на земеделието. Не е изключено той да е усетил, че предстои подобно разследване и именно заради това да е освободил министерското кресло.", "date": "2019.07.16", "title": "Извънредно! Прокуратурата влезе в Държавен фонд \"Земеделие\" по делото на Миню Стайков"}
{"url": "http://epicenter.bg/article/Sadat-obyavi-za-obshtodarzhavno-izdirvane-9-afganistantsi--uchastvali-v-pogroma-v-lagera-v-Harmanli/188132/3/0", "text": "Състав на Хасковския окръжен съд обяви за общодържавно издирване 9 мигранти, които са подсъдими за участието и бунта и погрома в бежанския център в Харманли на 24 ноември 2016 година. Това стана на заседанието на въззивната съдебна инстанция срещу 21-те замесени в случая афганистанци.  Делото е образувано след протеста на прокуратурата срещу присъдата в Харманлийския районен съд.  През януари т. г. първоинстанционното съдилище постанови едногодишни условни присъди с тригодишен изпитателен срок за хулиганство срещу 18 пълнолетни обитатели на регистрационно-приемателния център за бежанци и едногодишни условни присъди с изпитателен срок 1 година срещу тримата обвинени непълнолетни. Всички обаче бяха признати за невинни в повреждането и унищожаването на държавно имущество за около 85 000 лева.  Сега държавното обвинение иска ревизия на решението на съда относно засегнатите сгради и инвентар - халета, столова и приемателен център в лагера и разбит противопожарен автомобил. Съдът не даде ход на делото и постанови държавните органи да установят местонахождението на 9 от подсъдимите.  От всичките 21 осъдени на първа инстанция мъже и тийнейджъри за 11 вече е установено, че са изведени от страната, след като им е бил отказан хуманитарен статут.", "date": "2019.07.16", "title": "Съдът обяви за общодържавно издирване 9 афганистанци, участвали в погрома в лагера в Харманли"}
{"url": "http://epicenter.bg/article/Shestima-dushi-sa-arestuvani-sled-aktsiyata-vav-Fond--quot-Zemedelie-quot-/188135/3/0", "text": "Шестима души са арестувани след акцията на спецпрокуратурата в Държавния Фонд \"Земеделие\". Злоупотребите са извършвани по времето на предишния изпълнителен директор Румен Порожанов, съобщи зам.-главния прокурор Иван Гешев на извънреден брифинг, предаде Канал 3.   Специализираната прокуратура, съвместно с ГДБОП и със съдействието на КПКОНПИ, извършва действия по разследването в Държавен фонд „Земеделие“, свързани с досъдебното производство срещу Миню Стайков, съобщиха от спецпрокуратурата.   Претърсват се кабинети на служители във фонда, както и техни адреси. Изземат се документивъв връзка с изпълнението на Програмата за развитие на селските райони и Националната програма за подпомагане на лозаро-винарския сектор.", "date": "2019.07.16", "title": "Шестима души са арестувани след акцията във Фонд \"Земеделие\""}
{"url": "http://epicenter.bg/article/Prokuraturata-ulichi--quot-Dnevnik-quot--i--quot-Kapital-quot--v-neobektivnost-/188143/3/0", "text": "По повод публикации в електронните издания „Дневник“ и „Капитал“, както и по повод отправени запитвания от Лора Филева ( ), журналист от „Дневник“, касаещи посещения и обучения на български прокурори в Руската федерация,  следната информация:  Между българската и руската прокуратура действа Програма за сътрудничество, която предвижда ежегодна размяна на професионални посещения. В изпълнение на тази програма, през 2015 г. 5 български прокурори са посетили Русия, през 2018 г. техният брой е 7, а през настоящата година – 3.  Пълният текст на Програмата е публикуван на интернет страницата на ПРБ, като и всички други споразумения за сътрудничество с чужди прокуратури. Сравнението по тях показва следната картина на участието на български прокурори и следователи за периода 2013 г. – 2019 г. /първо полугодие/ в обучения в страни на Европейския съюз, в обучения в САЩ /вкл. организирани от американски правоохранителни органи в други страни/ и в обучения в Руската федерация:  Така, за периода 2013 г. – 2019 г. общо 281 прокурори и следователи са били обучавани по различни програми в страни от ЕС /79,16 %/, 59 – в САЩ и в други страни по обучителни програми, организирани от американски правоохранителни органи /16,62 %/ и 15 – в Русия /4,22 %/.  Не отговарят на истината твърденията /“Капитал“/, че градският прокурор на София Емилия Русинова е била през 2018 г. на посещение в Москва. Г-жа Русинова никога не е участвала в обучителната програма на българската и руската прокуратури.  Заместникът на главния прокурор Иван Гешев е бил в руската столица за периода 16.04. – 18.04.2018 г. Тогава, като административен ръководител на Специализираната прокуратура, той е участвал заедно с още двама свои колеги в кръгла маса на тема „Противодействие на тероризма“.  Внушенията в посочените медии за връзка на такива посещения с разследването на опита за убийство на Емилиян Гебрев и за „руско влияние“ в тази насока са произволни и обслужват цели, които нямат общо с обективността.  Ръководството на прокуратурата се отнася с разбиране към зададената редакционна политика на „Дневник“ и „Капитал“ по тези теми, както и към причините за нея, но въпреки това счита, че истината следва да е основен приоритет на честната и качествена журналистика.  ", "date": "2019.07.16", "title": "Прокуратурата уличи \"Дневник\" и \"Капитал\" в необективност "}
{"url": "http://epicenter.bg/article/Razsledvat-tech-na-informatsiya-i-finansovi-prestapleniya-vav-Voennoto-razuznavane-/188145/3/0", "text": "Разследването в служба \"Военна информация\" е две посоки. Едната е изтичането на класифицирана информация, а втората – финансови нарушения, т.е. как се харчат бюджетни и извънбюджетните постъпления в тази служба. Това заяви заместник-главният прокурор Иван Гешев.  Прокурор Гешев потвърди, че към този момент има привлечени към наказателна отговорност две лица – бившият и настоящият шеф на службата. \"Към този момент нямаме обвинения за финансови нарушения. Надяваме се след събирането на достатъчно доказателства да има обвинения и в това направление“, обясни той.  Според събраните от държавното обвинение данни шефът на служба \"Военна информация\" е накарал представител на службата в държава от ЕС да даде информация на бизнесмен, която пряко засяга неговите бизнес интереси, както и да го вози с автомобил няколко дни.   \"Не знам дали е обидно за един офицер това нещо, но за българското граждани трябва да е обидно“, коментира Гешев.   \"Трябва да бъде ясно едно – ако ти работиш за българската държава и заплатата ти плащат българските граждани, трябва да си вършиш служебните задължения по начин, разписан в закона. Трябва да работиш за българските граждани“, категоричен е зам.-главният прокурор.  Иван Гешев не коментира хакерската атака към НАП с аргумента, че върху нея работи ГДБОП.  На въпроса дали ще се кандидатира за главен прокурор, той отговори лаконично: \"Няма да коментирам този въпрос. По-нататък“.", "date": "2019.07.16", "title": "Разследват теч на информация и финансови престъпления във Военното разузнаване "}
{"url": "http://epicenter.bg/article/Spetsializiraniyat-sad-opravda-kmeta-na-Batak/188187/3/0", "text": "Специализираният съд оправда кмета на Батак Петър Паунов. Това е решение на първата инстанция, като може да бъде протестирано пред втората съдебна инстанция, която е Апелативният специализиран съд.  „Все пак в България има правосъдие“, заяви Паунов, след като чу оправдателната си присъда.  „Обвинението беше само за длъжностно престъпление и се установи, че клиентът ми е невинен, поради което съдът постъпи както трябва - призна го за невиновен“, посочи адвокатът му Виктор Михайлов, предаде БНТ.  Прокуратурата поиска 3 години лишаване от свобода за кмета на Батак.  „Поисканото наказание беше лишаване от свобода в размер на 3 години, също така и кумулативно предвидените наказания, а именно глоба в размер на 3000 лв. и лишаване от право да заема длъжност в органите на местната власт за срок от 1 година”, обясни прокурор Мария Борисова.  Петър Паунов беше привлечен като обвиняем за това, че в качеството си на длъжностно лице – кмет на община, е внесъл предложение на 12 септември 2015 г. до председателя на Общинския съвет – Батак, за продажба на държавна земя край яз. \"Батак\" и по този начин е осъществил неследващи му се правомощия да се разпорежда с имоти държавна собственост, като предложението е гласувано от ОбС и с договор от 13 ноември 2015 г., е последвала продажба на земята – престъпление по чл. 283а т.1 във връзка с чл. 282 ал.2 пр. 2 във връзка с ал. 1 пр. 3 от Наказателния кодекс.  ", "date": "2019.07.16", "title": "Специализираният съд оправда кмета на Батак"}
{"url": "http://epicenter.bg/article/Ekspert--Lichnite-danni-ne-se-promenyat--do-kraya-na-zhivota-ima-risk-da-badat-izpolzvani-/188175/2/0", "text": "„Киберсигурността е комплексен проблем, по който трябва да се говори. Той не може да се решава на парче. Има нужда от цялостен подход. Но това е наистина сериозен ресурс, с който държавата не разполага, абсолютно убеден съм”. Това заяви в предаването „Плюс-минус” по Нова телевизия експертът по информационна сигурност Борис Гончаров.  „Големият проблем е, че личните данни са статични данни, те не се променят във времето. Така че оттук до края на живота ви има риск тези данни да бъдат използвани неправомерно. Последствията са сериозни и резонират в дълъг период от време”, коментира Гончаров.  Според него в момента се тръгва в правилната посока по решаване на проблема.  „Трябва да се установи какъв е размерът на щетата, да се установи какво може да се извлече от системите като логове, да се анализират. Има мерки, които биха могли да се вземат”, коментира още Гончаров.  ", "date": "2019.07.16", "title": "Експерт: Личните данни не се променят, до края на живота ви има риск да бъдат използвани!"}
{"url": "http://epicenter.bg/article/Ninova--Podkrepyame-Radev---GERB-i-DPS-otvoriha-vazmozhnostta-partiite-da-se-finansirat-ot-oligarsi-/188177/2/0", "text": "Подкрепяме ветото на президента - ГЕРБ и ДПС отвориха възможността партиите да се финансират от олигарси.   Това каза лидерът на БСП Корнелия Нинова, цитирана от \"Фокус\", във връзка с президентското вето върху Закона за държавния бюджет. Разпоредбите му дават възможност партиите да се финансират чрез дарения от юридически лица и еднолични търговци.   \"Подкрепяме ветото на президента. Мотивите във ветото съвпадат с аргументите, които ние изтъквахме часове наред в пленарна зала. ГЕРБ и ДПС заедно отвориха възможността партиите да се финансират от олигарси, от юридически и физически лица без ограничения дали извън България или в България, което прави партиите и политиката от частни интереси. Естествено е, че този, който финансира ще си поръчва и законите и политиката, която да провеждат партиите, а не избирателите, които да гласуват за нас. Напълно споделяме мотивите на президента\", каза Нинова.    Ще търсим всички възможности за атака на отвореното финансиране на партиите, каза още Корнелия Нинова.   На въпрос дали БСП ще сезира Конституционния съд, Корнелия Нинова посочи, че ще се търсят всички възможности. \"Наистина това широко отваряне врати на икономически и финансови интереси към политиката е вредно не само за партиите, за парламентаризма и демокрацията в България\", посочи още лидерът на БСП.   ", "date": "2019.07.16", "title": "Нинова: Подкрепяме Радев - ГЕРБ и ДПС отвориха възможността партиите да се финансират от олигарси!"}
{"url": "http://epicenter.bg/article/Menda-Stoyanova-/188179/2/0", "text": "Ще реагираме на президентското вето по традиционния начин, по който сме реагирали досега. Това каза пред журналисти председателят на Бюджетната комисия в парламента и депутат от ГЕРБ Менда Стоянова, цитирана от \"Фокус\".   Менда Стоянова коментира така наложеното по-рано през деня президентското вето върху Закона за държавния бюджет. Текстовете, които Румен Радев оспорва, създават възможност партиите да се финансират чрез дарения от юридически лица и еднолични търговци. \"Очаквано вето. Общо взето президентът налага доста често вето на различни закони. Ще реагираме по традиционния начин, по който сме реагирали досега на подобни вета от негова страна\", каза Стоянова. Тя посочи, че не вижда причини да ГЕРБ да прави отстъпки. На въпрос дали ветото ще бъде преодоляно, Стоянова отговори: \"Надявам се\".    Регламентирахме възможността партиите да бъдат финансирани от физически и юридически лица, което би увеличило прозрачността, каза още пред медиите Менда Стоянова. На въпрос дали имат основания мотивите на държавния глава, Менда Стоянова отговори: \"Всеки мотив има основание. Лично смятам, че по начина, по който сме регламентирали възможността партиите да бъдат финансирани от юридически и физически лица, би се увеличила прозрачността спрямо това, което в момента се случва. Обществено известно е, че има финансиране, но то не е официално и е под масата. Когато то стане официално, ще може всеки един, най-вече вие, като разследващи журналисти, да видите този, който финансира определена партия, възползва ли се преди или след това от нейните услуги в различни посоки - лобизъм\".   ", "date": "2019.07.16", "title": "Менда Стоянова: Президентът често налага вето, ще реагираме както сме реагирали досега!"}
{"url": "http://epicenter.bg/article/Vladislav-Goranov--Techat-na-informatsiya-e-izklyuchitelno-nepriyaten--no-mozheshe-da-e-po-zle/188181/2/0", "text": "Колкото повече се развива електронното управление, толкова повече рисковете ще нарастват. Това заяви в предаването \"Лице в лице\" по бТВ министърът на финансите Владислав Горанов.   коментира той исканията за оттеглянето му заради хакерската атака срещу НАП и източването на десетки гигабайти данни за стотици хиляди български граждани.    \"  И цялото ми семейство ще е щастливо, ако не завърши така. Представете си, че в следващия момент лесно дадем знак, че политическите оставки могат да бъдат завоявани с кибератаки, отговори на въпрос за оставката си Горанов, от който премиерът искал решения и събираемост\", изтъкна той решимостта си да защити оставането си на поста.     Коментирахме с премиера, че от мен се очакват решения и събираемост, а не оставки, отговори той на въпрос дали ще си подаде оставката след хакерската атака срещу НАП.  Искам да успокоя гражданите - според  , каза още финансовият министър.    \"  Ако нямаше нито една електронна услуга на НАП, днес нямаше да имаме този казус\", бяха точните думи на Горанов. Министърът подчерта, че    \"Т … Не знам дали тези хора осъзнават, че до голяма степен дискредитират НАП, МФ, но всъщност дискредитират и подлагат на риск милиони български граждани”, каза Владислав Горанов.   предупреди финансовият министър Владислав Горанов, който изтъкна, че службите работят по проблема с хакерската атака срещу Агенцията по приходите. Ще преценим имало ли е нехайство или небрежност, за да се случи подобно недобросъвестно отклоняване на информация. Но и нека не героизираме подобни хора, които са извършили хакерската атака, предупреди раздразнено Горанов.    „Нека всички тези български граждани, които ще се изкушат да използват тази информация, да знаят, че ще бъдат преследвани от закона, защото тя е под защита. Нека не превръщаме тези терористи в герои”, призова финансовият министър.    оправда се Владислав Горанов.   И припомни, че НАП предоставя 114 публични услуги онлайн.   3% от националната база данни на НАП е изтекла, каза Горанов. Според него данните, които се съдържат вътре са откъслечни и на тяхна база не може да се направи достоверна преценка на имотното състояние на определен гражданин. Нито един гражданин не може да бъде притеснен, че ще бъде притискан и манипулиран от тази информация, посочи Горанов.    Владислав Горанов напомни, че откраднатата информация е предоставяна доброволно от гражданите.    и те вървят ръка за ръка с отварянето на администрацията към гражданите и въвеждането на електронни услуги. „Ако нямаше нито една електронна услуга на НАП, нямаше да водим този разговор”, отбеляза той.    \"Тук не искам да влизам в конспиративни теории дали има намесени правителства в тази история. Доколкото съм запознат с изтеклите данни, няма консистентна информация, за да се извършват опити за злоупотреби. Няма загубена информация и няма унищожена информация и държавата ще може да продължи да изпълнява своите функции\", каза още Горанов.   \" \", продължи финансовият министър. И припомни, че никой не е защитен от хакерска атака - информация на Пентагона е била изнесена.   Финансовият министър дори изтъкна, че в   Горанов коментира, че към момента няма данни двете писма, за които се твърди, че са от атакували НАП хакер, да са писани от един и същи човек. „Не искам да влизам в конспиративни теории дали има намесени правителства, дали има връзка с други събития”, подчерта Горанов.    Финансист № 1 отговори и на коментарите, обвързващи покупката на нови изтребители и хакерската атака. \"Ако трябва да купуваме нова техника, според вас откъде трябваше да я купим? Покупката на техника, произвеждана в НАТО-вски държави, е нашият избор и мисля, че той е правилен. Сумата, която е включена в писмените договори, е ясно описана в конкретни елементи и компоненти. Президентът е критичен през цялото време към сделката или части от нея\", каза Горанов. Спря се и на машинното гласуване, като отбеляза, че рисковете за манипулиране на тази информация се увеличават.   Накрая отговори и на въпроси, свързани с евентуалното приемане на еврото. \"В процес сме. Европейската централна банка скоро ще завърши нейните оценки на банките у нас. Следващите няколко месеца ще има ясни резултати. Преди края на годината ще разберем точно кога влизаме в еврозоната\", каза Владислав Горанов.  ", "date": "2019.07.16", "title": "Горанов: От мен премиерът очаква решения, а не оставка! Течът е неприятен, но можеше и да е по-зле!"}
{"url": "http://epicenter.bg/article/Krum-Zarkov--Pri-problemi-elektronnata-vinetka-ya-podobryavate--mashinnoto-glasuvane-go-otmenyate-/188182/2/48", "text": "При появата на проблеми с електронната винетка, тя не беше отменена, а подобрена. При проявата на проблеми с машинното гласуване, искате да го отмените. Едно е обаче да взимате на хората парите, а друго е да им отчитате гласа. Второто не е по-малко важно. С тези думи се обърна зам.-председателят на ПГ на „БСП за България“ и член на ИБ на БСП Крум Зарков към управляващите, съобщиха от пресцентъра на БСП.  Той обясни, че има трудности при въвеждането на машинното гласуване, но те са преодолими и то още за сегашния вот. По думите му до голяма степен проблемите на последните избори са били породени от това, че Изборният кодекс отново е бил променян в последния момент преди изборите.  „Начертаната през 2014 г. пътна карта не беше спазена, а пътят беше опорочен- именно с искане за отмяна на машинното гласуване в последния момент. Това е основната причина машинното гласуване да не се състои по най-ефективния начин“, заяви той.  Зарков призова управляващите да не спекулират с цената на гласа на българските граждани. Той подчерта, че е сметната цената на гласа за определен брой машини, наети само за едно гласуване и това няма как да е релевантно, защото ако бъдат закупени и използвани повече пъти, цената на глас би била съвсем друга. Социалистът обясни че грешките се дължат и на това, че протоколът на ЦИК не е бил подготвен качествено и е бил различен от този за президентските избори, където не е имало такъв проблем.  „В законопроекта на ГЕРБ основен мотив е доклад на ЦИК, но само един. Защо не залегна в законопроекта ви и докладът на Обществения съвет към ЦИК, предложенията за усъвършенстване на изборното законодателство, в които всички тези проблеми са разгледани и са начертани начините за преодоляването им?“, попита още той. Зарков отбеляза, че аргументът, че няма време също не е релевантен, защото никога няма да има време, ако Изборният кодекс се променя винаги преди избори.  „Времето трябва да се счита от 2014 г. досега, когато се е заговорило за пръв път за машинно гласуване и време имаше много“, коментира той.  Крум Зарков обясни, че машинното гласуване не е панацея за всички недъзи на изборния процес, но е крачка напред и е трябвало да продължим по този път, а не да се опитваме да го блокираме.  „Големият проблем на българската демокрация не е начинът, по който се гласува, а фактът, че хората не намират вече смисъл да гласуват, защото тези, които изпращат чрез гласа си, вместо да вървят напред, въртят в кръг“, каза той.  „Въпросът за провеждането на изборите е технически въпрос. Резултатите от изборите са политически въпрос. Спечелването на изборите изисква доверие. Когато едни избори са спечели от ГЕРБ с изключително много съмнение за манипулации, с 300 хиляди недействителни бюлетините – толкова, колкото са гласовете за ДПС и Обединени патриоти, тогава липсва доверие. Липсва възможност правителството да прави реформи, от които България има нужда в различните сектори”. Това заяви зам.-председателят на ПГ на „БСП за България” Христо Проданов от трибуната на Народното събрание.  Народният представител изтъкна, че управлението се задържа по един-единствен начин - когато премиерът обикаля страната като „чудодейна икона” и помага на хората. Той припомни още видеоклип на виден кмет на ГЕРБ, в който градоначалникът обяснява на изборния актив на партията как се постигат недействителни бюлетини, когато не са подадени „правилно” за ГЕРБ.  „Ето тук е проблемът с липсата на доверието и машините могат да решат този проблем”, посочи Проданов.  „Всеки закон има своята цел и философия. Този закон, който е приет още през 2014 година, е да има машинно гласуване, а не да няма по време на местни или парламентарни избори – нещо, което ни се предлага сега. Мотивите не си кореспондират с целта на първоначалния проектозакон. Вадят се много данни и анализи, направени от ЦИК. Аз не знам дали становището, което прочете г-жа Дариткова, е подадено на ЦИК или обратно – анализът на ЦИК е използван за становище, но данните на ЦИК се четат и интерпретират по коренно различен начин”. Това заяви народният представител от ПГ на „БСП за България” Тодор Байчев от трибуната на Народното събрание.  Той коментира, че машинното гласуване има несъвършенства, но няма нито една сгрешена бюлетина от машината.  „В Европа, която ни давате за пример, има 1-2 процента недействителни бюлетини, а в България те са 6-7”, коментира още Байчев.  „Машините не могат да бъдат хакнати. Това не е НАП - данните на милиони българи да циркулират в интернет, не е ТОЛ-система, не е Търговският регистър“. Това заяви народният представител от ПГ на левицата Явор Божанков.  По думите му едно управление, което има дигитален еврокомисар, бели хакери, хора които могат да обърнат файл отгоре надолу, не бива да се притесняват от едни машини за гласуване.  „Местните избори били сложни, изненадаха ли ви за първи път със сложността си, колеги? Очевидно депутати от управляващите до ден днешен не правят разлика между машинно и електронно гласуване и затова смятат, че машини, които са офлайн, могат да бъдат хакнати от хакери или че някой влиза с флашка в тъмната стая и хаква машината. Проблемът е че много хора в тази зала са офлайн“, коментира той.  ", "date": "2019.07.16", "title": "Крум Зарков: При проблеми електронната винетка я подобрявате, машинното гласуване го отменяте "}
{"url": "http://epicenter.bg/article/Silite-za-spetsialni-operatsii-poluchiha-visoka-otsenka-na-mezhdunarodnoto-uchenie--Sea-Breeze---2019--/188183/2/0", "text": "Военнослужещи от Силите за специални операции (ССО) получиха висока оценка по време на ежегодното международно учение “Sea Breeze – 2019”. То се проведе от 1 до 12 юли в акваторията и прилежащите територии на Черно море, като домакини бяха САЩ и Украйна, съобщиха от пресцентъра на министерството на отбраната.  По време на церемонията по закриването ръководството на учението и останалите участници от НАТО дадоха висока оценка на личните и професионални качества на военнослужещите и на оперативните способности на българското формирование от Специалните сили.  В учението се включиха около 3000 участници от 19 страни – България, Канада, Дания, Естония, Франция, Грузия, Гърция, Италия, Латвия, Литва, Молдова, Норвегия, Полша, Румъния, Швеция, Турция, Украйна, Обединеното кралство и САЩ. От българска страна взе участие формирование от Втори батальон Специални сили на бригада „Специални сили“ в състав от 12 военнослужещи.  Основните цели на учението бяха повишаване на оперативната съвместимост, засилване на стабилността и сигурността в района на територията на Черно море, споделянето на информация и взаимно сътрудничество и взаимодействие на участващите нации.  По време на учението бяха развърнати многонационални компонентни командвания на всички видове въоръжени сили, включително и компонент Сили за Специални операции. В него взеха участие формирования на ССО на България, Украйна, ментори и съветници от САЩ, Литва и Дания. В общия контекст на учението компонентът Сили за Специални операции изпълняваше задачи по „Планиране и провеждане на специални операции за недопускане контрабанда на оръжие с противникови лодки и кораби и освобождаване на заложници на остров“.  Отработени бяха задачи по планиране на специалните операции, инфилтриране по различни способи („бързо въже“, стоварване и рапел от хеликоптер), провеждане на специално разузнаване, близък бой в затворени пространства, плаване и атака на неподвижен, подвижен кораб и баржа, медицинска евакуация с хеликоптер от суша и вода и др.  ", "date": "2019.07.16", "title": "Силите за специални операции получиха висока оценка на международното учение “Sea Breeze – 2019” "}
{"url": "http://epicenter.bg/article/Angelkova-se-sreshtna-s-predstaviteli-na-Upravitelniya-savet-na-Natsionalniya-bord-po-turizam/188184/2/0", "text": "Министърът на туризма Николина Ангелкова проведе работна среща с представители на Управителния съвет на Националния борд по туризъм и с членове на организацията. По време на дискусията бяха обсъдени мерки за привличане на повече туристи през настоящия сезон и подготовката на лято 2020 и 2021 г., както и за удължаване крилата на активните сезони.  Туризмът е хоризонтален сектор, чието устойчиво развитие е от съществено значение за националната икономика и редица други подотрасли, свързани с формирането и реализацията на туристическия продукт. От качеството на предлаганите услуги зависят не само ръстовете на посетители и приходи, но и притокът на повече инвестиции, разкриването на работни места и растежът в регионите, посочи министър Ангелкова.  Тя припомни, че преди ден е провела работна среща с водещи български и чуждестранни туроператори, с които са били дискутирани актуални теми за сектора и нагласите на пазара за летния туризъм през 2020 и 2021 г., за което е необходима поне година подготовка.  Още в края на миналата и началото на 2019 г. предупреждавахме, че след три години на непрекъснат ръст в туризма тази година ще е трудна и се очаква спад от някои пазари, отбеляза министър Ангелкова. Част от прогнозите се потвърдиха, но по други дестинации резултатите са много добри и това е плод от съвместните ни усилия през последните години.  Министърът и представители на крупните инвеститори в българския туризъм се обединиха около тезата, че е нужна пълна мобилизация по цялата система в туризма. Важно е държава и бранш заедно да допринасят за престижа на страната като дестинация пред международните си партньори, отчитайки сложността на тази мисия в условията на силна международна конкуренция в региона.  Представителите на големите курорти и хотелски вериги у нас, обединени в НБТ, изразиха подкрепа за готвения механизъм за стимулиране на организирания туризъм. Предприемачите потвърдиха становището си, че сега е моментът да се отделят повече средства за популяризиране на бранд България. Така дестинацията ще стане по-разпознаваема и търсена за четири сезона в предлагането на конкурентен продукт с много добро съотношение между цена и качество. Министър Ангелкова обърна внимание, че един от фокусите сега трябва да е върху ранните записвания за 2020 г. Бяха обсъдени и предложения за разширяване крилата на активните сезони чрез атрактивни оферти за месеците май, юни и септември, като се ползва и положителният опит на други държави.  Министър Ангелкова анонсира, че предстоят срещи и с другите организации в туризма, както и отделни дискусии по туристически пазари.  ", "date": "2019.07.16", "title": "Ангелкова се срещна с представители на Управителния съвет на Националния борд по туризъм"}
{"url": "http://epicenter.bg/article/Startirat-mashtabni-remonti-na-ulitsi-i-patishta-v-tsyalata-obshtina-Momchilgrad-/188188/2/0", "text": "От следващата седмица стартира работата по благоустрояване и основен ремонт на настилки по общински пътища и улици в населените места на община Момчилград, обяви кметът Сунай Хасан.   Вече са избрани изпълнителите на различните видове дейности, които ще бъдат извършени до края на лятото. Ще бъдат изкърпени улиците във всички населени места и в Момчилград, както и на общинска пътна мрежа. Предвидени са също асфалтирания на цели участъци и полагане на бетонни настилки. Дейностите включват също оформянето на банкети край пътищата, изграждането на водостоци, подпорни стени и изкуствени неравности в населените места и извън тях. Благоустрояването и ремонтите са залегнали в капиталовия списък по предложения на кметовете на населени места и при провежданите общоселски събрания. Финансирането е от общинския бюджет.  \"Всички ангажименти, които сме поели пред хората ще бъдат изпълнени независимо дали става въпрос за Момчилград или за по-големите села или малките махали. Политиката, която следваме е да превърнем общината в едно по-добро място за живот\", заяви Сунай Хасан.", "date": "2019.07.16", "title": "Стартират мащабни ремонти на улици и пътища в цялата община Момчилград "}
{"url": "http://epicenter.bg/article/Prof--Radulov-za-hakerskata-ataka--Ima-opasnost-za-natsionalnata-sigurnost-/188189/2/0", "text": "Когато държавните системи се сриват, ние не знаем дали пак не са хакнати. В сегашния случай дори не знаем кога е хакната системата на НАП. Това може да се е случило още при нейното пускане в действие.  Това каза в предаването \"Още от деня\" по БНТ бившият главен секретар на МВР проф. Николай Радулов по повод хакерската атака, чрез която бяха източени лични данни на български граждани.  \"Разбира се, че има заплаха за националната сигусрност. Въпросът е дали ние имаме сили да се справим с тези хаквания. В България се тестват системите, но не се подлагат на външна проверка от някой, който действа като хакер. В държавната администрация работят ниско квалифицирани айти специалисти. Те гледат през просото, но не трябва да обвиняваме само тях. За мен всички органи, които се борят с киберпрестъпността, трябва да се обединят в една агенция. Да се извадят всички специалисти от ГДБОП и ДАНС, да се обединят, да им се дадат средства и нови компютри. В случая говорим за едно нехайство. Трябва да се създаде една гъвкава структура, която ще може да тества държавните системи като истински хакер. Не мога да кажа дали при атаката е имало вътрешна помощ. Информацията, която е достъпна към този момент за атаката, е много малка, но не бих се отказал от идеята да проверя служителите в НАП. Според мен няма да разберем кой точно стои зад атаката, ако той сам не излезе и не се обяви\", добави проф. Радулов.  Заедно с него гост по темата беше и експертът по киберсигурност Борис Гончаров. \"Когато изтичат лични данни от подобен тип, това ще касае потребителите с години, защото тези данни не се променят всеки ден. Проблемът е сериозен и не трябва да спекулираме. Тепърва ще разбираме подробности. Тези данни могат да се използват и за изнудване. В България системите не са защитени добре. Това се дължи на много факти - липса на пари и средства, липса на персонал, липса на качествени айти специалисти. Няма как да накараш някой млад специалист да работи в държавната администрация при тези условия. Тези проблеми не важат само за България. Това е световен проблем и той е много комплексен. В никакъв случай не трябва да се обвиняват само работещите там. Говорим за един огромен набор от фактори, които спомагат за работата на информационната сигурност. Идеята, че напълно може да се прекратят тези хакерски атаки е утопична. Това няма как да се случи, но при подобни случаи трябва да се търси начин за предотвратяване на тези атаки. За мен категорично тази атака е външна\", обяви Гончаров.", "date": "2019.07.16", "title": "Проф. Радулов за хакерската атака: Има опасност за националната сигурност "}
{"url": "http://epicenter.bg/article/Eva-Maydel-kam-Ursula-fon-der-Layen--Koga-Balgariya-shte-e-v-Shengen--/188190/2/0", "text": "„Правилата трябва да важат за всички - когато България е изпълнила техническите критерии за Шенген е логично да бъдем част от това пространство. Ще се ангажирате ли да търсите консенсус за присъединяване. Кога ще влезем в Шенген?“, заяви българският евродепутат от ГЕРБ/ЕНП Ева Майдел по време на дебата в пленарна зала в Страсбург с кандидата за председател на ЕК Урсула фон дер Лайен. Това съобщиха от пресцентъра на ГЕРБ.  Освен настояване за членство в Шенген, Ева Майдел посочи и готовността на страната ни да влезе в ERM II и еврозоната.  „Поставям във фокуса на новата комисия темите, които са важни за българите и ще работя те да залегнат в работната програма на ЕК. Кандидатът на ЕНП Урсула фон дер Лайен показа, че е отворена за диалог и готова за сътрудничество.“, добави Майдел.  В заключителните си думи Ева Майдел посочи, че никой няма полза от поредния институционален хаос или нова криза в ЕС и че трябва да работим за силна икономика, модерна индустрия, енергийна ефективност и иновации.   ", "date": "2019.07.16", "title": "Ева Майдел към Урсула фон дер Лайен: Кога България ще е в Шенген? "}
