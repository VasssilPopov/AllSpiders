{"url": "http://epicenter.bg/article/-------/199902/2/0", "text": "Само 12  дни преди да навърши 77. \"Информираме ви, че след продължително и тежко боледуване и въпреки всички усилия, положени от екипите на Военномедицинска академия (ВМА), в 00:15 часа тази нощ почина Стефан Данаилов\", съобщиха от лечебното заведение.   Новината беше потвърдена с публикация във Facebook страницата на Народния театър \"Иван Вазов\".    това каза Стефан Данаилов в последното си интервю, а днес си тръгна. Дали към любимата Мария, или към любимото море... Именно на морето се случи инцидентът, дал началото на края, който Ламбо бореше с нечовешки усилия и воля.   \" това каза наскоро актьорът, визирайки смъртта на съпругата си и коварния лимфом, който го връхлетя. на 14, в първата си роля в \"Следите остават\" такъв остана и до последната - в \"Актрисата\". Върна се на сцената след 5-годишно отсъствие с толкова силен заряд и възторг, недостижим дори за младите му колеги.   призна Ламбо малко преди премиерата на последния си спектакъл.   В последните години той страдаше от паркинсон и сърдечни проблеми, а преди време преживя онкологично заболяване.   Заради проблеми с дишането се бе наложило да му бъде направена трахиотомия и да бъде поставен на апаратно дишане. Той бе в реанимация под денонощно лекарско наблюдение.   В началото на ноември стана ясно, че голяма метастаза в лимфен възел в областта на белия дроб е причината за тежкото състояние на Стефан Данаилов.     Данаилов до последно играеше в театъра - участваше в постановката \"Актрисата\" от Питър Куилър в Народен театър \"Иван Вазов\". В последните години той се появяваше по телевизията в сериалите \"Фамилията\", \"Стъклен дом\" и \"Столичани в повече\".   Данаилов преподаваше в НАТФИЗ, където студентите смятаха за чест да бъдат напътствани от него, и беше известен измежду тях като \"Мастера\". Той пое осмия си клас през 2016 г.     Мечтае да стане моряк в гражданския флот, защото морето винаги го е привличало, макар че няма „морска“ кръв. Майка му Евдокия Данаилова (1911 – 1963) е от Ловеч, а баща му полк. Ламби Данаилов (1905 – 1976) от Родопите, с. Райково, сега квартал на Смолян. Дядо му Васил Данаилов е деец на ВМОРО. Стефан има сестра – Росица Данаилова, също актриса, която е 9 години по-голяма от него.   През ноември 2018 г. Данаилов разкрива, че е диагностициран с болестта на Паркинсон.     През 1963 г. е приет в класа по актьорско майсторство на проф. Стефан Сърчаджиев. След неговата смърт Данаилов учи при Методи Андонов и проф. Анастас Михайлов. Завършва през 1967 г. и започва работа в Пловдивския театър „Н. О. Масалитинов“ (1967 – 1968). Работи в СИФ (1968 – 1973).     За малко напуска театъра и се отдава изцяло на киното. Има участия в повече от 80 филма, множество награди от национални театрални и филмови фестивали. Има награда за най-добра мъжка роля в „Князът“ и „Черните ангели“ на Фестивала на българските филми, Варна през 1969 г. Определен е за най-популярния актьор в Чехословакия за 1976 г.   След ролята на майор Деянов младият актьор изпълнява много други запомнящи се роли. Познавайки измамната преходност на бързите успехи, като че ли сам търси компенсация в изпълнението на „по-различни персонажи“, изискващи истинско актьорско превъплъщение. Един от най-добрите си екранни образи създава във филма на Никола Корабов „Иван Кондарев“.     След 10 ноември 1989 г. му се налага отново да се доказва и на сцената, и в киното. Премиерата на \"Лоренцачо“ има шумен успех, а ролята в италианския сериал \"Октопод“, го прави популярен и в чужбина.     Член е на СБФД, като два мандата е негов главен секретар (1996 – 2004), член е също на САБ и на НСРТ (1997 – 1998).     Делегат е на 44-ия (2000), 45-ия (април 2005) и 46-ия (декември 2005) конгрес на БСП. В периода 2005 – 2009 г. при управлението на коалиционно правителство на БСП, ДПС и НДСВ е министър на културата. На 13 септември 2011 г. е кандидат за вицепрезидент с кандидат за президент Ивайло Калфин от БСП.    Сред тях са Заслужил артист (1975). Народен артист (1983). Специалната награда на журито за филма „На всеки километър“ на ФБФ (Варна, 1969);   Голямата награда за мъжка роля от журито за ролята на Светослав Тертер във филма „Князът“ на ФБФ (Варна, 1970);   Голямата награда за мъжка роля от журито за ролята на Пантер във филма „Черните ангели“ на ФБФ (Варна, 1970).   Награда „Квиети“ – (Прага, Чехословакия 1970); Лауреат на Димитровска награда с колектив (1971) – за участието си във филма „На всеки километър“.   Първа награда „Златен Лачено“ на МКФ (Авелино, Италия 1971); Голямата награда на МКФ (Карлови Вари, Чехословакия 1970) Най-популярен актьор в Чехословакия (1977);   Втора награда за мъжка роля за ролята на Стайлз в пиесата „Сизве Банзи е мъртъв“ на I национален преглед на камерните театри (1977); Голямата награда „Златната роза“ за филма Борис I на ФБФ (Варна, 1984);   Награда на зрителите и на Министерството на народната просвета за филма Борис I на ФБФ (Варна, 1984);   Носител е на Аскеер за поддържаща мъжка роля в „Лоренцачо“ (1992); Орден „Стара Планина“ за принос в българската култура (2002); Наградата „Паисий Хилендарски“ на Министерството на културата за изключителен принос в българската култура (2002); Награда „Икар 2005“ на Съюза на артистите в България – за цялостен принос в сценичните изкуства (27.03.2005 г.);   Годишна награда на Асоциация „Академика 21“ за 2007 г. – за изключителен принос за развитието и утвърждаването на българското киноизкуство като актьор и педагог (06.03.2008 г.);   Голямата награда „Золотая муза“ – за приноса му в развитието на културните отношения между България и Русия (08.03.2008 г.); Награда на Българската филмова академия за цялостно творчество (2014);   „Аскеер“ – за цялостен принос към театралното изкуство (2015); Орден „Златен век“ с огърлие от Министерството на културата – за цялостен принос в областта на културата (09.12.2017);   По случай 75-ия рожден ден на актьора Стефан Данаилов – на 9 декември Книгомания издаде илюстрираната автобиография „Романът на моя живот\". Луксозното цветно издание се състои от 240 страници, с твърда подвързия и обложка, и с богат снимков материал – включва над 160 снимки от частни архиви, както и на НТ \"Иван Вазов\", ТБА и БНФ.        ", "date": "2019.11.27", "title": "Отиде си великият Стефан Данаилов. Не успя да навърши 77"}
{"url": "http://epicenter.bg/article/Dvama-dushi-zaginaha-sled-vzriv-na-kislorodna-butilka-v-MBAL--quot-Pirogov-quot--v-Sofiya-/199904/2/0", "text": "  Голям пожар избухна в \"Пирогов\" около 3.45 ч. в стая на Второ вътрешно отделение, която се намира във втория етаж в болницата. Двама тежко болни мъже - на 55 и 68 години, са загинали, а други 100 бяха евакуирани. Те са прехвърлени в други отделения и опасност за живота им няма, съобщи здравният министър Кирил Ананиев.   15 души са леко обгазени, сред които и двама полицаи.       Заместник-директорът на болница \"Пирогов\" проф. Николай Габровски уточни, че причината за инцидента се изяснява. \"По принцип голяма част от болните в това отделение са на кислородна терапия, така че там е нормално да има повишени нива на кислород. Системата за подаване на кислород е нова.     Всички са преместени по други структури и отделения.   Болницата продължава да функционира доколкото е възможно при нормален режим. Останалите пациенти са в добро състояние. Провеждат се допълнителни изследвания на по-тежко болните дали има някакво влияние\", каза още проф. Николай Габровски.   Директорът на Пожарната старши комисар Николай Николов заяви: \"Това е отделение за тежко болни хора. Поздравявам персонала за това, което е направил.   Ситуацията е под контрол.\" Полицаи и пожарникари са изнасяли на ръце много от пациентите, които са в тежко състояние.     Сигналът за инцидента е получен в оперативния център на Столичната пожарна. Незабавно към мястото на инцидента са изпратени 12 пожарни екипа, аварийно-спасителен екип и автомеханични стълби, които успели да локализират и потушат огъня около 25 минути след избухването му.     На мястото на инцидента има и следователи. По случая е образувано досъдебно производство.", "date": "2019.11.27", "title": "Загинаха двама души след взрив на кислородна бутилка в \"Пирогов\""}
{"url": "http://epicenter.bg/article/Protestat-pod-naslov--quot-Bolnite-rabotnitsi-ne-sa-prestapnitsi-quot--priklyuchi/199968/2/0", "text": "Шествието на протестиращите под наслов: \"Болните работници не са престъпници\" приключи пред Министерски съвет, предаде Агенция \"Фокус\".    Работодателите да плащат първите пет дни от болничните - това е основното искане на участниците в протестния митинг-шествие в София, организиран днес от КТ \"Подкрепа\". Протестиращите затвориха бул. \"Цар Освободител\" и други ключови артерии в центъра на столицата.    Шествието е под наслов \"Болните работници не са престъпници\". КНСБ не участва в акцията. Протестът е заради предложението на управляващата коалиция първият ден от болничните да не се заплаща, въпреки че премиерът Бойко Борисов обяви, че то няма да бъде внесено в парламента.    В протеста участват синдикалисти от цялата страна, учители, медици и други представители на бюджетната сфера.   Шествието стигна до сградата на Народното събрание, където делегация внесе протестна декларация с исканията, след което се отправи към сградата на Асоциацията на индустриалния капитал в България, и Министерския съвет.    Основно искане на протестиращите е и работодателите да изплащат 100% от възнаграждението през първите 5 дни от болничния, а не 70 на сто за три дни, както е сега. Председателят на стачния комитет на синдиката Любка Георгиева заяви:    \"Ние не приемаме твърденията на работодателите, че всички, които ползват болнични, са мошеници, измамници или натоварват колегите си, което категорично не е вярно. Не работниците издават болничните си листа. Има толкова много фактори, които благоприятстват това увеличаване, според работодателите, на вземане на болничните листа, като в тях не влизат почивките в Гърция, тъй като работниците не са толкова забогатели, че единствено поради тази причина да си взимат болнични листа\".    Протестираме и срещу правителството, и срещу работодателите, заяви пред БНР Ваня Григорова – икономически съветник в КТ \"Подкрепа\".    \"Правителството в момента стои отстрани и гледа кой ще надделее. Това показва на хората, че те трябва да упражняват натиск, когато някой посегне на правата им и трябва да поставят искания\", добави мнението си тя в предаването \"Преди всички\". Тя призова хората да излязат на протеста, за да си защитят правата.    \"Между първо и второ четене беше внесено предложение за цялостен анализ и подготвяне на мерки за контрол над фалшивите болнични. Това е чудесно – КТ \"Подкрепа\" също смята, че контрол и анализ трябва да има. Само че забележете мотивите – те са, че работници и служители мамят работодателите си и пречат на нормалното правене на бизнес. Това ясно показва, че това, което ни се готви след месец, ще бъде много подобно на това, от което се отказаха под натиск от страна на синдикатите\", коментира Григорова.    Според нея работодателите заблуждават обществото. По думите ѝ твърдението им, че нямат възможности за контрол, не е вярно. За нея и в момента работникът е ощетен, защото работодателят плаща за болничен не 100, а 70% от възнаграждението.    \"След като работодателите успяват да намерят по-кратки пътища към управленските решения, без това да мине през НСТС, какъв е смисълът ние да продължаваме да стоим там? Не е въпрос на надцакване, а на смисъл за това дали да останеш там, където би бил чут, или да се откажеш да бъдеш параван в случаите, в които те просто се крият зад гърба ти\", каза още Ваня Григорова.    Първоначалните намерения бяха протестът да се проведе съвместно с КНСБ. От там обаче обявиха, че запазват стачна готовност. Националният секретар на организацията Ася Гонева уточни, че това става след блиц проучване до членовете на КНСБ:    \"Нагласата беше, че трябва да поизчакаме. Няма никаква интрига в това, че трябва да протестираме. Това, че тази седмица КНСБ няма да протестира, не означава, че няма да се наложи в някакъв момент и няма да преценят хората ни, че и те искат по някакъв начин да изразят отношение\".", "date": "2019.11.27", "title": "Протестът под наслов \"Болните работници не са престъпници\" приключи"}
{"url": "http://epicenter.bg/article/Poklonenieto-na-Stefan-Danailov-shte-bade-na-2-dekemvri/199969/2/0", "text": "Поклонението на легендарния актьор   ще бъде на 2 декември от 11:00 часа във фоайето на Народен театър \"Иван Вазов\". Това съобщиха от Съюза на артистите в България на Facebook страницата си. Данаилов почина на 76-годишна възраст, след като в продължение на месец беше в интензивното отделение на ВМА, където беше ", "date": "2019.11.27", "title": "Поклонението пред Стефан Данаилов ще бъде на 2 декември в Народния театър"}
{"url": "http://epicenter.bg/article/Studenti-ot-posledniya-klas-na-Stefan-Danailov-v-NATFIZ-posveshtavat-diplomniyat-si-spekakal-na-Mastera/199974/2/0", "text": "Последният клас на вашия и нашия учител, на вашия и нашия колега, на вашия и нашия приятел, последният клас на проф. Стефан Данаилов в НАТФИЗ излиза с премиера на 29 и 30 ноември. Студентите искат да посветят дипломния си спектакъл на своя Мастер и ще ни очакват. Това съобщиха от Националната академия за театрално и филмово изкуство.   Нека се съберем заедно. Стефан Данаилов би искал така, се казва още в съобщението.      от Джез Бътъруърт, постановка   сценография и костюми  , мултимедия  , композитор  , хореограф  , фотограф  , участват студентите от последния клас на  : Йордан  , Цветан  , Боряна  , Радина  , Филип  , Роберт  , Явор  , Дона  , Петър  , Анджелика  , Стела  , Георги  , Велислава  , Божидар  , Габриела  , Пепа  , Недиляна  , Филина  , Антон  , Марин  , Живко  , Румен  .", "date": "2019.11.27", "title": "Студенти от последния клас на Стефан Данаилов в НАТФИЗ посвещават дипломния си спекакъл на него"}
{"url": "http://epicenter.bg/article/Radev--Varhovenstvoto-na-zakona-tryabva-da-stane-neotmenima-chast-ot-institutsionalnata-kultura/199977/2/0", "text": "Отстояването на върховенството на закона трябва да се превърне в неотменима част от институционалната култура в България.   Това заяви президентът Румен Радев на среща днес на „Дондуков“ 2 с ръководителите на дипломатическите мисии у нас на държавите-членки на Европейския съюз, Швейцария и Норвегия, съобщиха от прессекретариата на държавния глава.    На срещата посланиците поставиха редица въпроси, свързани с върховенството на правото у нас, резултатите от Механизма за сътрудничество и проверка по отношение на българското правосъдие, причините за демографската криза в България, участието на страната ни в дебата за бъдещето на Европа, засиления миграционен натиск по външните европейски граници, европейската и регионалната сигурност.    Държавният глава подчерта, че ще инициира широк обществен дебат за промени в Конституцията, именно за да отговори на очакванията на гражданите за много по-висока прозрачност в работата на българското правосъдие, както и за ролята, отчетността и мястото на прокуратурата в съдебната система.    Румен Радев припомни и отправените в обръщението му към народа и Народното събрание през месец септември т.г. предложения за изсветляване на законодателния процес с преустановяване на наложилата се практика за кардинална промяна на закони чрез преходни и заключителни разпоредби, с което се избягва общественото обсъждане и оценката за въздействие.   Сред предложенията на президента бяха и въвеждането на индивидуална конституционна жалба, усъвършенстването на Закона за прякото участие на гражданите в държавната власт и местното самоуправление, финансовата децентрализация на общините, намаляване на големия брой недействителни бюлетини, което компрометира доверието в изборния процес.    „Българските граждани трябва да осъзнаят силата и отговорността си да изискват много по-високо качество в управлението, както и прозрачност и ефективност при изразходването на обществени средства и да упражняват контрол върху институциите“, подчерта Румен Радев в отговор на въпрос.    По думите на президента ефективната борба с корупцията по високите етажи на властта, повишаване на сигурността на гражданите, качествените промени в здравеопазването и образованието, са задължителни предпоставки за преодоляване на негативните демографски тенденции в България.   Румен Радев отново подчерта, че страната ни ще работи за равномерно разпределение на научната и образователна инфраструктура в Европа, без което е невъзможно реално икономическо и социално сближаване в ЕС.    Като общо европейско предизвикателство, президентът открои тенденцията на нарастване на броя на мигрантите в региона на Източното Средиземноморие и на Балканите.   Румен Радев призова за общ европейски подход към този въпрос, финансова помощ за страните по външните европейски граници и готовност за своевременна подкрепа от екипите на Фронтекс.    По думите на държавния глава неотслабващата подкрепа за европейска перспектива на страните от Западните Балкани е в интерес както на регионалната сигурност и стабилност, така и на самия ЕС. България очаква бъдещето разширяване на Европейския съюз да бъде на основата на реално изпълнение на критериите за членство, както и на решителен напредък в изграждането на добросъседски отношения на Балканите.    В рамките на срещата бяха обсъдени и предстоящата среща на върха на НАТО в Лондон, аспекти на европейската и регионалната сигурност, дебатът за бъдещето на Европа и други теми.", "date": "2019.11.27", "title": "Радев пред посланици: Българите трябва да упражняват контрол върху институциите"}
{"url": "http://epicenter.bg/article/Pravitelstvoto-prie-Programa-za-prebroyavane-na-naselenieto-i-zhilishtniya-fond-prez-2021-g-/199981/2/0", "text": "Кабинетът одобри Програма за преброяване на населението и жилищния фонд през 2021 г., която представя целите, задачите, периода, принципите и етапите на провеждане на Преброяването през 2021 година (Преброяване 2021). Това е най-мащабното статистическо изследване и се провежда на всеки десет години като предоставя информация за броя и структурата на населението по пол, възраст, образование, икономическа активност, професия и други демографски, социално-икономически и етнокултурни признаци. В документа са описани методите и темите, по които ще се събира информация за населението и жилищния фонд, както и органите на преброяването и взаимодействието между тях.  Данните, събрани по време на преброяването, ще бъдат използвани както от централната и местната власт, така и от бизнеса, научната общност и неправителствения сектор.        Правителството прие Годишния доклад за състоянието и развитието на земеделието за 2019 година. В документа се посочва, че аграрната търговия формира над 1 млрд. евро положително търговско салдо за 2018. Износът и вносът на селскостопански стоки бележат увеличение съответно с 3,3% и 3,6% спрямо предходната година. По предварителни данни, през първото полугодие на 2019 г. нетният износ на аграрни стоки от страната възлиза на 340 млн. евро. Водещи продукти в структурата на селскостопанския експорт както през 2018 г., така и през първите шест месеца на 2019 г., са житните и маслодайните култури, следвани от растителните мазнини, хлебарските и тестени сладкарски изделия, птичето месо, тютюна и др.    По схемите за директни плащания и преходна национална помощ за кампания 2018, към края на юни 2019 г., са изплатени средства в размер на 1,650 млрд. лева на земеделските производители в страната.  През 2018 г. брутната добавена стойност, създадена в отрасъл „Селско, горско и рибно стопанство“, възлиза на 3,698 млрд. лева по текущи цени, като в реално изражение се наблюдава относително запазване около нивото от предходната година.    В рамките на 2018 г. по „Програмата за развитие на селските райони“ за периода 2014 - 2020 г. са извършени плащания в размер на 582,9 млн. лева, а по „Програмата за морско дело и рибарство“ 2014 - 2020 г. - около 14 млн. лева.    В подкрепа на земеделските производители в страната, през годината са предоставени 270 млн. лева под формата на държавни помощи.  В доклада са посочени приоритетите и целите на политиката в аграрния отрасъл, мерките и действията за тяхното постигане през 2020 г.        Актуализиран е списъкът на средищните детски градини и училища. С настоящата актуализация общият брой на средищните детски градини, отделни групи в детски градини и училища в списъка за учебната 2019/2020 г., става 987 в над 660 населени места.  В списъка се включват 31 нови детски градини и отделни групи в детски градини и 7 нови училища, които отговарят на критериите и условията за получаване на статут на средищни. Отпадат 41 средищни институции, в това число 11 училища и 30 детски градини или отделни групи в детски градини, поради липса на минималния брой от 10 ученика или 4 деца, които пътуват от други населени места.  Общият брой на децата в новите средищни детски градини е 2069, като пътуващите деца в задължителна предучилищна възраст са 206. Общият брой на учениците в новите средищни училища е 1327, а пътуващите до 16-годишна възраст са 100.  Промените в Списъка са извършени по мотивирани предложения на кметовете на общините и след извършена проверка от регионалните управления на образованието. За децата и учениците, които са от населени места без детска градина или училище, от съответните общини е осигурен безплатен транспорт до детската градина или училище.        Одобрен е Списъкът със защитени детски градини и защитени училища за учебната 2019/2020 година. Общо 257 са образователните институции, включени в него. Това са 71 защитени детски градини и отделни групи в детски градини, които се намират в 96 населени места на 24 области, и 161 защитени училища, разположени в 106 общини на 26 области. Поради несъответствие с критериите за защитени училища от Списъка за 2018 година, отпадат 6 защитени детски градини и отделни групи в 6 детски градини.  Списъкът е изготвен в резултат на мотивирани предложения на кметовете на общините след решения на общинските съвети, извършени проверки от регионалните управления на образованието и на анализ на информационните карти на детските градини и училищата в страната.  Включените в Списъка образователни институции отговарят на критериите за статут на защитени, тъй като децата и учениците нямат възможност да се обучават в най-близката детска градина или училище или ще трябва да изминават повече от допустимите километри, за да пътуват до най-близките учебни заведения.        Министерски съвет прие решение, с което определя председателя на Държавна агенция „Електронно управление“ за Национален координатор на Единната цифрова платформа на ЕС, по смисъла на Регламент (ЕС) 2018/1724.  Платформата ще осигури единна входна точка за достъп до онлайн информация, административни процедури и услуги за оказване на съдействие и решаване на проблеми, необходими на гражданите и предприятията, за свободно движение в рамките на ЕС, за правата и задълженията на потребителите в областта на вътрешния пазар. Потребителите ще имат достъп и възможност да извършват процедури, свързани с житейски или бизнес събития, изцяло онлайн, при условие че съответната процедура е въведена в държава членка.  Единната цифрова платформа ще включва общ потребителски интерфейс, достъпен на всички официални езици на Съюза и интегриран в съществуващия в момента портал „Вашата Европа“. Изграждането на платформата е една от приоритетните инициативи, заложени в Плана за действие на ЕС за електронно управление за периода 2016-2020 г.  Съгласно Регламента Националният координатор отговаря за контактите с ЕК по всички въпроси, свързани с платформата. Той насърчава еднаквото прилагане от компетентните органи на изискванията на Регламента, относно: качеството на информацията; процедурите и услугите за оказване на помощ и решаване на проблеми; трансграничния достъп до онлайн процедури и услуги; техническата система за трансграничен автоматизиран обмен на удостоверителни документи и за прилагане на принципа „само веднъж“; проверката на удостоверителни документи между държавите членки. Той ще гарантира, че при наличие на препоръки от ЕК, относно качеството на осигуряваните от компетентните органи информация и услуги, те се прилагат надлежно.        Министерският съвет избра Иван Тодоров от Конфедерацията на работодателите и индустриалците в България за член на Управителния съвет (УС) на Държавния фонд за гарантиране устойчивост на държавната пенсионна система (т. нар. „Сребърен фонд“) за 2020 г.  Иван Тодоров заменя Васил Велев, съгласно ротационния принцип за излъчване на член на УС от национално представителните организации на работодателите.  Ръководството на т. нар. „Сребърен фонд“ се осъществява от УС с 8 членове. Негов председател е министърът на финансите, а заместник-председател - министърът на труда и социалната политика.        Министерският съвет одобри изплащането на 1 000 евро обезщетение след споразумение по жалба пред ЕСПЧ. Жалбоподателката, която е наследница на бивш собственик на земеделска земя, претендира пред Европейския съд по правата на човека (ЕСПЧ) прекомерната продължителност на реституционното производство.  През 1991 г., след влизане в сила на Закона за собствеността и ползването на земеделските земи (ЗСПЗЗ), тя подава заявление за реституиране на имотите. Година по-късно съответната Поземлена комисия й признава за възстановяване правото на собственост върху земеделските земи с план за земеразделяне, като по отношение на един от имотите е уточнено, че имотните граници ще се определят въз основа на предстоящ план на новообразуваните имоти по чл.28 от Правилника за прилагане на ЗСПЗЗ. Едва през 2018 г. жалбоподателката е уведомена от компетентните органи, че няма издаден и одобрен план на новообразувани имоти и успява да се снабди с нотариален акт за собственост.  Практика на ЕСПЧ по подобни казуси е да съдейства на страните да постигнат приятелско споразумение. В този случай европейският съд предлага българското правителство приеме да заплати на жалбоподателката справедливо обезщетение в размер на 1000 евро за имуществени и неимуществени вреди, разходи и разноски по делото.        Министерският съвет одобри отпускането на 530 196 лева за финансово осигуряване на дейности по две национални програми за развитие на образованието за 2019 година.  По НП „Осигуряване на съвременна образователна среда“ се предоставят 523 046 лв. за 35 общински училища, представляващи остатъка от 35% от одобрените средства за финансиране на проектите им. Със средствата се модернизира образователната среда за професионално образование и за обучение по природни науки в общообразователната и профилираната подготовка на учениците по физика и астрономия, химия и опазване на околната среда и биология и здравно образование.  По НП „Иновации в действие“ три училища в Столична община и община Казанлък са включени допълнително в списъка за финансиране по Националната програма и ще получат 7 150 лв. за популяризиране на иновации.  Средствата се осигуряват от бюджета на Министерството на образованието и науката.        Правителството одобри допълнителни разходи по бюджета на Министерството на вътрешните работи за 2019 г. в размер до 3 300 000 лв. Средствата са за финансово обезпечаване на сключени договори за изпълнение на дейности, свързани с издаването на българските лични документи.  С друго правителствено постановление са одобрени допълнителни разходи по бюджета на Министерския съвет за 2019 г., бюджетна програма „Администрация“ за 2019 г. в общ размер 140 046 лв., в т.ч. персонал - 104 721 лв. за ликвидацията на Министерството за Българското председателство на Съвета на Европейския съюз 2018.  Одобрени са също така вътрешнокомпенсирани промени на утвърдените разходи по области на политики/бюджетни програми по бюджета на Министерския съвет за 2019 г. Промените са в рамките на утвърдените разходи по бюджета на Министерския съвет за настоящата година.        Със свое постановление правителството одобри изменение на Постановление № 210 на Министерския съвет от 2019 г. за приемане на план-сметка за разходите по подготовката и произвеждането на първи и втори тур на изборите за общински съветници и за кметове през 2019 година.  С промените в план-сметката се осигуряват допълнителни разходи по бюджета на Централната избирателна комисия за отпечатване на бюлетините за местните избори в размер на 3,1 млн. лв., каквато е нужната сума за изпълнение на сключения договор с „Печатница на БНБ“ АД след проведената процедура за възлагане.  Средствата ще се осигурят чрез преструктуриране на разходите/трансферите по централния бюджет за 2019 г.        От бюджета на Министерството на икономиката на Община Елин Пелин, обл. Софийска ще се предоставят средства за изграждане на елементи на общинска инфраструктура „Транспортен достъп от път SF01231, община Елин Пелин, землище на с. Равно поле, област Софийска“. Инфраструктурата се изгражда във връзка с изпълнението на сертифицирания по ЗНИ инвестиционен проект „Складова база\" на „Уеърхаузинг Енд Логистикс“ ЕООД.  Новоизградената инфраструктура ще бъде публична общинска собственост на община Елин Пелин и ще се ползва от всички физически и юридически лица, изпълняващи спедиторска, транспортна и товаро-разпределителна дейност, собственици и ползватели на съседни или намиращи се в близост имоти. Преминаващи лица, за които е налице необходимост от безопасно преминаване по този път към съществуващата спирка на масовия градски транспорт и близкия ЖП прелез, също ще ползват инфраструктурата.        Министерският съвет прехвърли на община Варна собствеността върху два терена - частна държавна собственост, намиращи се в курортен комплекс „Св. Св. Константин и Елена“, гр. Варна. Имотите са с обща площ 485 кв. м и са необходими за реконструкция на кръгово кръстовище по алея 45 в курортния комплекс.  С друго свое решение Министерският съвет възложи на Агенция „Митници“ да сключи договор за придобиване в полза на държавата на два имота, намиращи се на територията на ГКПП „Калотина“. Закупуването им е във връзка с бъдещата реконструкция на пункта. Чрез придобиването на сградите ще бъде повишена пропускателната способност и ще се осигурят необходимите условия за изпълнение на функциите и задачите на митническата администрация, свързани с контрол на стоки и товари.  Постройките, които са разположени на трасе „вход“ на ГКПП „Калотина“, са частна собственост и са изградени през 1991 г. по силата на заповед на кмета на община Драгоман за отстъпено право на строеж върху държавна земя. Към момента сградите се използват от митническата администрация за осъществяване на контрол на стоки и товари и за продажба на винетни и тол такси. Средствата, необходими за закупуване на имотите, са в общ размер не по-висок от 20 000 лева и са осигурени от бюджета на Агенция „Митници“ за 2019 г. Придобиването на постройките се възлага на Агенция „Митници“ съгласно Закона за държавната собственост, според който Агенцията управлява имотите в рамките на граничните контролно-пропускателни пунктове, които са държавна собственост и не са предоставени на други ведомства.  Министерският съвет прие решение, с което възлага на министъра на вътрешните работи да сключи договор за покупка в полза на държавата на имоти, собственост на „Банка ДСК“ ЕАД в гр. Долни Дъбник. Те представляват 540/1120 идеални части от урегулиран поземлен имот, заедно с построена в западната му част едноетажна сграда - 108.00 кв.м. Останалата част от поземления имот е държавна собственост и се управлява от МВР. Придобиването на посочените имоти - на обща стойност 29 161.80 лв., и предоставянето им на МВР за безвъзмездно управление, ще обезпечи нуждите на РУ-Долни Дъбник от работни помещения за разследващи полицаи, помещения за съхранение на веществени доказателства, както и място за съхранение на служебни автомобили. Средствата за закупуването им са осигурени от бюджета на Министерството на вътрешните работи за 2019 година.        Министерският съвет утвърди споразумението между Република България и Хашемитско кралство Йордания за краткосрочно пребиваване на притежателите на дипломатически и служебни паспорти. Съгласно документа, българите с такива паспорти ще бъдат освободени от изискването за притежаване на краткосрочна виза при пътувания до Йордания.  Споразумението беше подписано на 20 август 2019 г. от вицепремиера и министър на външните работи на България Екатерина Захариева и от министъра на външните работи на кралство Йордания Айман Сафади.        Кабинетът одобри проект на Споразумение за сътрудничество в областта на статистиката между Националния статистически институт на Република България и Централното статистическо бюро на Палестина, като основа за водене на преговори.  Споразумението ще създаде правна рамка за развитие на сътрудничеството между България и Палестина в областта на статистиката. То е насочено към обмяна на опит и знания при развитието на статистическите методологии и изследвания. Предвижда се да бъдат провеждани мисии и курсове за обучение, да се изпълняват съвместни проекти и да бъде обменяна информация в областта на бизнес статистиката, макроикономическата и демографската статистика. Данните, събрани по време на преброяването, ще бъдат използвани както от централната и местната власт, така и от бизнеса, научната общност и неправителствения сектор.  Подписването на споразумението ще допринесе за издигане на международния авторитет на българската статистика и за развитие на отношенията между статистическите институции на България и Палeстина.        Със свое решение Министерският съвет упълномощи заместник-министъра на финансите Маринела Петрова да подпише писмото за присъединяване на Република България към Меморандума за сътрудничество между страните участнички в Регионалната работна група за Югоизточна Европа по финансово образование.  С присъединяването към документа ще се подобри сътрудничеството в областта на финансовото образование, ще бъдат обменени опит, информация и добри практики между участниците - Албания, Босна и Херцеговина, Хърватия, България, Република Северна Македония, Молдова, Черна гора, Румъния, Сърбия, Косово, Словения и Турция.        Правителството одобри състава на българската делегация и разгледа въпроса за подготовката и провеждането на третото заседание на Смесената българо-сръбска междуправителствена комисия за икономическо сътрудничество.  В рамките на заседанието, което ще се проведе на 27-28 ноември в гр. София, ще бъдат обсъдени въпроси, свързани с двустранното икономическо сътрудничество в области като транспорт, търговия, инвестиции, селско стопанство и др.  Предвижда се Комисията да набележи мерки за разширяване на сътрудничеството и деловите връзки между двете страни в областите от взаимен интерес.        Министерският съвет открива процедури за възлагане на концесия за морските плажове „Крайморие” в община Бургас, „Приморско-юг“ в община Приморско и „Лозенец“ в община Царево. Целта е обезопасяване на плажовете и предоставяне на услуги от обществен интерес за срока на концесиите. Процедурите се провеждат по реда на Закона устройството на Черноморското крайбрежие (ЗУЧК). Предлага се срокът на концесиите да е 20 години.  Размерът на минималното годишно концесионно възнаграждение за морски плаж „Крайморие“ е 47 232 лв. без ДДС, за плаж „Приморско-юг“ – 109 747 лв. без ДДС и за плаж „Лозенец“ – 141 139 лв. без ДДС. Размерът е определен съгласно приетата от Министерския съвет Методика за определяне на минималния размер на концесионното възнаграждение за морските плажове- обект на концесия, по реда на чл. 8, ал. 2 и 3 от Закона за устройството на Черноморското крайбрежие.  Трите морски плажа ще бъдат обезпечени със задължителните дейности по ЗУЧК - осигуряване на водното спасяване, обезпечаване на прилежащата акватория, здравното и медицинското обслужване и санитарно-хигиенното поддържане на морския плаж и предоставяне на услуги от обществен интерес.        Министерският съвет одобри днес трансфер в размер на 6 800 000 лева по бюджета на съдебната власт за 2019 г. за покриване на неизпълнението на приходите по бюджета на съдебната власт. Със средствата ще се осигури покриването на вече одобрените разходи по бюджета на съдебната власт, в съответствие с чл.361 . ап. 4 от Закона за съдебната власт.        Министерският съвет одобри вътрешнокомпенсирани промени в размер на 3 424 000 лева по бюджета на Министерство на правосъдието за 2019 г. Те ще послужат за осигуряването на средства за изплащане на обезщетения по бюджета на Главна дирекция „Изпълнение на наказанията“. Средствата ще бъдат осигурени за сметка на преструктуриране в бюджета на Министерство на правосъдието за 2019 г.        Правителството одобри 51 570 лева за изплащане на стипендии на 73 ученици с изявени дарби от общински, частни и държавни училища през 2019 година.  Предоставянето на стипендиите цели насърчаване на творческите заложби на децата. За Министерството на образованието и науката за тази година са определени средства в общ размер на 793 050 лв., които се разпределят регулярно.  Представените от правителството средства са за третото тримесечие на 2019 година след постъпили искания в МОН. Стипендиите са за 43-ма ученици в общински училища, 26 - в държавни и 4 - в частни.        Правителството одобри българската позиция за Позициите на България за предстоящото заседание на Съвета на Европейския съюз „Правосъдие и вътрешни работи”, което ще се проведе на 2 и 3 декември в Брюксел. В част „Правосъдие“ ще бъдат обсъдени предложенията за изменения на Регламент относно връчване в държавите членки на съдебни и извънсъдебни документи по граждански или търговски дела и на Регламент относно сътрудничеството между съдилищата на държавите членки при събиране на доказателства по граждански или търговски дела. Друга тема за дискусия ще бъдат престъпленията срещу околната среда - окончателен доклад от 8-мия кръг на взаимни оценки на борбата с престъпленията срещу околната среда. Ще се разгледа и Проект на Заключения на Съвета относно алтернативните мерки на лишаването от свобода. Очаква се в рамките на заседанието ПВР да бъдат приети и Заключения на Съвета за правата на жертвите. Министрите ще обсъдят също проект на Заключения на Съвета за бъдещето на гражданскоправното сътрудничество. В част „Вътрешни работи“ ще бъдат обсъдени темите: бъдеще на политиката на ЕС в областта на миграцията и убежището; бъдещето на вътрешната сигурност на ЕС; оперативна съвместимост на информационните системи - ефективно прилагане; цикъл на многогодишната стратегическа политика за европейско интегрирано гранично управление.    Съветът на Европейския съюз по конкурентоспособност (вътрешен пазар, индустрия, научни изследвания и космическо пространство), ще заседава на 28 и 29 ноември в Брюксел. В частта „Вътрешен пазар и индустрия“ се предвижда обсъждането на две предложения с цел постигането на общ подход - на директивата относно представителните искове и на директивата за оповестяването на информация за корпоративния данък. След това министрите ще проведат дискусия за външното измерение на европейската конкурентоспособност. В частта „Космическо пространство“ ще се приемат заключения относно космически решения за устойчива Арктика и ще се проведе дебат по темата за насърчаване на устойчива космическа икономика. В частта „Научни изследвания“ се предвижда приемането на предложението за Регламент относно Европейския институт за иновации и технологии, предложението за Регламент за Рамковата програма за научни изследвания и иновации 2021-2027 г. и програмата „Евратом“ в допълнение към „Хоризонт Европа“.    На 2 и 3 декември в Брюксел ще заседава Съветът на Европейския съюз по транспорт, телекомуникации и енергетика. Министрите ще обсъдят теми от формат „Транспорт“ и „Телекомуникации“. Предстои взимане на решение за общ подход по предложението за Регламент относно правата и задълженията на пътниците в железопътния транспорт. Министрите ще разгледат и Пакета за мобилност I и по-конкретно предложението за пътното таксуване на превозните средства, познато като Директива Евровинетка. В сектор въздухоплаване, министрите на транспорта на ЕС ще дискутират темата: „Бъдеще на Единно европейско небе“. В областта на телекомуникациите ще бъде разгледан доклад за напредъка по предложението за Регламент относно неприкосновеността на личния живот и електронните съобщения.    На заседанието на Съвета на ЕС по транспорт, телекомуникации и енергетика в част „Енергетика“ министри ще обменят мнения за насърчаване на чистата енергия, с което да дадат политически насоки на Европейската комисия за лансиране на нови инициативи в тази област. Предвидени са и дискусии по приоритетите в енергийния сектор за следващите пет години, очертани от новата Европейска комисия. Обект на разговори ще бъдат и последващите действия след публикуването на съобщението на Европейската комисия относно националните планове в областта на енергетиката и климата.  Министерският съвет одобри също така резултатите от българското участие в редовното заседание на Съвет „Общи въпроси“, което се проведе на 19 септември в Брюксел. Подготовката за Европейския съвет през декември, климатичните промени, принципите на правовата държава и състоянието на политиката на разширяване и процеса на стабилизиране и асоцииране бяха основните теми на Съвета. В рамките на заседанието председателството предостави и информация за състоянието на преговорите по Многогодишната финансова рамка (МФР).     Улеснява се упражняването на правата на акционерите в публични дружества чрез изменения и допълнения на Закона за публичното предлагане на ценни книжа (ЗППЦК).  Проектозаконът, приет от Министерския съвет днес, цели постигане на пълно съответствие на националното законодателство с правото на Европейския съюз по отношение на насърчаването на дългосрочната ангажираност на акционерите, идентификацията на акционерите, предаването на информация по верига от посредници до акционерите или директно на акционерите, улесняване на упражняване на правото на глас от акционерите и потвърждаване на тяхното преброяване. Предлагат се разпоредби за начина на изискване, предоставяне и съхранение на необходимата идентификационна информация за даден акционер, лицата, на които може да бъде предоставена тази информация, както и лицата, от които може да се изиска съответната информация. Въвежда се срок за съхраняване на идентификационните данни при съобразяване с европейския регламент за личните данни.    За да се гарантира достигането на информацията до акционерите и заинтересованите лица, се поставят изисквания към „Централен депозитар“ АД и инвестиционните посредници да приемат и предоставят информацията за съответно корпоративно събитие.  Определя се още моментът, в който документите за свикване и провеждане на общото събрание следва да се оповестят. Гарантира се надлежното потвърждаване и преброяване на гласовете на акционер, подаден по електронен път при упражняване правото на глас при провеждане на общо събрание на акционерите. Регламентира се изискване разходите, свързани с предаването на информацията по веригата от посредници, да са недискриминационни и пропорционални на предоставените услуги.    Въвежда се и фигурата на „упълномощен съветник“ и нормативни изисквания за дейността й.    С проектозакона се въвеждат разпоредбите на Директива (ЕС) 2017/828 на Европейския парламент и на Съвета за изменение на Директива 2007/36/ЕО по отношение на насърчаването на дългосрочната ангажираност на акционерите. С новите текстове се транспонират и мерките по прилагането на Регламент за изпълнение (ЕС) 2018/1212 на Комисията за определяне на минимални изисквания за прилагането на разпоредбите на Директива 2007/36/ЕО на Европейския парламент и на Съвета по отношение на идентификацията на акционерите, предаването на информация и улесняването на упражняването на правата на акционерите.        Правителството прие Постановление на Министерския съвет за одобряване на вътрешнокомпенсирани промени на утвърдените разходи по области на политики и бюджетни програми по бюджета на Министерството на младежта и спорта за 2019 г., внесено от Министерството на младежта и спорта.  Преструктурирането на разходите по бюджета на Министерството на младежта и спорта се налага от необходимостта за финансово обезпечаване на дейности по „Програмата за развитие на спорта за високи постижения” и привеждането на разходите за персонал в съответствие с новата структура на министерството, утвърдена с промените в Устройствения правилник на Министерството на младежта и спорта, в сила от 25.01.2019 г.    Мотивите за предлаганата корекция са свързани с необходимостта от преструктуриране на утвърдените средства по бюджета на Министерството за 2019 г. с оглед необходимостта за финансово обезпечаване на дейности по бюджетна програма „Спорт за високи постижения“. Програмата отрежда централна роля на лицензираните спортни федерации, администриращи олимпийски и неолимпийски спортове, които организират реализирането на дейностите. По този начин се осигурява подготовката на отбори, които включват както юноши и девойки и младежи, така и мъже и жени, с потенциал за развитие и спечелване на квоти за участие на олимпийските игри през 2020 г. Осигурява приемственост и по-големи възможности за подбор на състезатели при обновяване на отборите, като се оптимизира и ефектът от предоставените средства и използването на материалната база. Създават се предпоставки за разширяване на състава от спортисти, които провеждат тренировъчния процес при адекватни условия.    Увеличаването на средствата по бюджетна програма „Олимпийска подготовка“ е с цел осигуряването на оптимални условия за тренировъчен процес на олимпийските състезатели със спечелени квоти за участие в летните олимпийските игри в Токио 2020 г.  Очакваните резултати от извършваната промяна са да допринесе за по-пълно постигане на поставената за 2019 г. цел - спечелване на повече квоти за участие на летните олимпийски игри през 2020 г., постигане на върхови постижения на световни и европейски първенства и летните олимпийски игри в Токио 2020 г.        Правителството одобри състава на българската делегация за 25-та Конференция по изменение на климата, която ще се проведе от 2 до 13 декември в град Мадрид, Испания.  Очаква се страните по Рамковата конвенция на ООН по изменение на климата да постигнат напредък по редица въпроси, свързани с финансиране на дейности по изменение на климата в развиващите се държави, пазарни механизми за сътрудничество, докладване на поетите ангажименти, свързани с климатичните промени.  След откриването на Конференцията държавните глави и представителите на страните по Конвенцията ще представят позициите си, с които да се даде напредък на преговорите за финализиране на правилата за прилагане на новия пазарен механизъм по чл. 6 от Парижкото споразумение.  Българската делегация ще представи позициите на страната по важни въпроси и приоритетни теми, свързани с изпълнението и отчитането на целите на Споразумението от Париж.        Република България ще предостави спешна хуманитарна помощ във връзка със земетресението в Република Албания в размер на 200 000 лева, реши правителството на днешното заседание. Финансирането ще бъде осигурено от средствата по бюджета на Министерството на външните работи, предназначени за развитие и хуманитарна помощ.  Предоставената от българска страна спешна хуманитарна помощ има важно политическо значение и ще подпомогне усилията на ЕС и на международната общност за справяне с последиците от земетресението в Република Албания.        Правителството одобри проект на Споразумение за предоставяне на консултантски услуги, засилващи устойчивостта към рискове от бедствия, между Министерството на вътрешните работи и Международната банка за възстановяване и развитие като основа за водене на преговори.  Подписването на Споразумението е в изпълнение на Меморандума за разбирателство между правителството на Република България и Международната банка за възстановяване и развитие за партньорство и подкрепа при усвояване на европейските структурни и инвестиционни фондове за периода 2014 - 2020 година. В Меморандума е предвидено, че подкрепата на банката ще бъде фокусирана в специфични съществени области. Управлението на риска от бедствия е специфична и съществена област, която е пряко свързана и влияе на редица други основни области, включително и на посочените в Меморандума области, като околна среда, транспорт, енергетика, селско стопанство, горско стопанство, воден сектор.    Целта на споразумението с Международната банка за възстановяване и развитие е Министерството на вътрешните работи да получи консултантски услуги в подкрепа на разработването на Национален план за управление на риска от бедствия, възползвайки се от експертизата, информацията и международния опит, с които банката разполага в тази област.    С изпълнение на предвидените в Споразумението дейности ще се постигне: подкрепа за изпълнението на приоритетите на правителството за намаляване на риска от бедствия, заложени в Националната програма за развитие: България 2020; подкрепа за реализацията на цели и приоритети от Националната стратегия за намаляване на риска от бедствия 2018 - 2030 г.; подкрепа за разработването на национален план за управление на риска от бедствия; подкрепа за изпълнението на тематично отключващо условие „Ефективна рамка за управление на риска от бедствия“ към специфична цел „2.4. Насърчаване на приспособяването към изменението на климата, управление на риска и устойчивост на бедствия“, което е приложимо за средствата от Европейския фонд за регионално развитие и Кохезионния фонд за следващия програмен период 2021 - 2027 г.; укрепване на капацитета на компетентните органи при формулиране на планове и програми, свързани с управление на риска от бедствия, анализи, диагностики за секторно и проектно планиране, проектиране и изпълнение, с цел по-добро управление, увеличаване на ефективността и по-добро изпълнение на политиките за намаляване на риска от бедствия.    Предвидените в проекта на споразумение консултантски услуги ще се финансират със средства от Европейските структурни и инвестиционни фондове 2014-2020 г., предоставени на Република България чрез оперативна програма „Околна среда 2014-2020г.“        Министерският съвет прие Наредба за провеждане на конкурсите и подбора при мобилност на държавни служители. Приетото правителствено постановление е в изпълнение на измененията на Закона за държавния служител (обн. ДВ, бр. 57 от 22 юли 2016 г.), които влизат в сила на 1 октомври 2019 г. и са насочени към подобряване на обективността и качеството на подбора на държавни служители чрез въвеждането на централизиран и децентрализиран етап на конкурса при постъпване на държавна служба.    Централизираният етап се провежда от Института по публична администрация чрез тестови задачи, разделени в три модула - за определяне нивото на общите компетентности, на познанията за държавната администрация и за компютърни умения, необходими за заемането на държавна служба. Задачите за общи компетентности са обвързани с компетентностната рамка за държавните служители, определена с Наредбата за условията и реда за оценяване изпълнението на служителите в държавната администрация (НУРОИСДА). В наредбата са определени минималните нива на общите компетентности и на основните познания, които кандидатите трябва да покажат, за да са тестовете успешно издържани. Нивото на трудност на задачите в модулите е съобразено с групата длъжности, към които се отнася конкурсната длъжност.    Тестовете се провеждат в компютърно оборудвани тестови зали в присъствието на квестори чрез специално разработена платформа, която автоматично отчита резултатите. След приключване на тестовата сесия, всеки кандидат ще има достъп до резултатите си, които включват обобщена информация за представянето на кандидата по модули и компетентности.    Кандидатите предварително ще се регистрират и създават свой профил в Портал за работа в държавната администрация, чрез който ще могат да получават информация във връзка с участието си в конкурсни процедури, както и при дадено съгласие да бъдат обект на търсене от звената по човешки ресурси при назначения по заместване, на непълно работно време, процедури по мобилност.    В децентрализирания етап на конкурса ще участват само кандидати, които са издържали успешно централизирания етап или са с признати за валидни резултати от успешно издържани тестове през последните три години. Децентрализираният етап е предназначен за определяне нивото на специфичните компетентности и професионалните и деловите качества на кандидатите, необходими за заемане на конкретната длъжност и ще се провежда от конкурсната комисия в съответната администрация. Предвидено е комисията да разполага с информацията за резултатите от централизирания етап по компетентности.    Прилагането на предложената Наредба за провеждане на конкурсите и подбора при мобилност на държавни служители ще подпомогне извършването на независима и стандартизирана оценка на компетентностите, необходими за работа в държавната администрация, ще подобри обективността и ефективността на извършвания подбор и ще утвърди прилагането на конкурентното начало, ще гарантира открити процедури при спазване на принципа на равнопоставеност между кандидатите и прозрачност на назначенията и ще изведе професионализма като водещ критерий за постъпване и израстване в държавната служба.  ", "date": "2019.11.27", "title": "Правителството реши: Преброяваме се през 2021 година"}
{"url": "http://epicenter.bg/article/Karakachanov-shte-uchastva-v-praznika-na-Natsionalniya-voenen-universitet-vav-Veliko-Tarnovo/199985/2/0", "text": "Министърът на отбраната Красимир Каракачанов ще бъде във Велико Търново утре, 28 ноември, за да участва в празника на Националния военен университет „Васил Левски“ (НВУ) и в заключителното за тази година събитие от кампанията „Бъди войник“.                       Министър Красимир Каракачанов ще бъде посрещнат в 12.00 ч. в НВУ. Той ще приеме строя на почетния караул и ще поднесе венец пред паметника на Васил Левски. Тържествата ще продължат в Дома на културата на университета, където министърът на отбраната ще връчи награди на отличили се по време на обучението курсанти.   В следобедните часове министър Красимир Каракачанов ще посети и последното за годината събитие от кампанията „Бъди войник“. То  ще започне в 15.30 ч. в пространството зад Военния клуб. Тук ще бъде подредена информационна борса за набиране на войници и матроси. В нея със свои щандове ще участват Сухопътните войски, Военновъздушните сили, Военноморските сили, Специалните сили, Централното военно окръжие, Националната гвардейска част, Служба „Военна полиция“. На място те ще дават информация за вакантните места в Българската армия, за условията и начините за кандидатстване, за спецификата на службата във всеки един от видовете въоръжени сили.   Присъстващите ще могат да разгледат образци въоръжение, техника и оборудване на Сухопътните войски, Военновъздушните сили, Военноморските сили, Служба „Военна полиция“ и Специалните сили. В събитията се включват клуб „Традиция“ и Държавния военно-исторически архив. Те ще покажат български военни униформи от Първата световна война и мобилизационни документи от началото на създаването на Българската армия.   Представителна курсантска рота от НВУ „Васил Левски“ ще направи демонстрация на ръкопашен бой, строеви хватки и движение с оръжие.   Събитието в гр. Велико Търново ще завърши с концерт-спектакъл на Представителния ансамбъл на Въоръжените сили и Гвардейския представителен духов оркестър, който ще започне в 18.00 ч. в МДТ „К. Кисимов“. Входът е свободен.", "date": "2019.11.27", "title": "Каракачанов ще участва в празника на Националния военен университет във Велико Търново"}
{"url": "http://epicenter.bg/article/Arestuvaniyat-za-dvoynoto-ubiystvo-v-Plovdiv-e-napravil-palni-samopriznaniya/199924/3/0", "text": "Задържаният 45-годишен мъж за двойното убийство в Пловдив е направил пълни самопризнания. Това обяви окръжният прокурор на Пловдив Румен Попов пред bTV.    Причината за двойното убийство са неуредени парични отношения.    Вчера около 16 часа между 45-годишния арестуван и двамата убити - баща и син, на 52 и на 32 години, е възникнал спор. Тримата са съдружници във фирма за рециклиране на кафе машини.  Спорът прераснал в бой, задържаният за престъплението мъж извадил законно притежавания си пистолет и застрелял другите двама.    Работник чул изстрелите и видял извършителя да излиза и да напуска местопрестъплението. 45-годишният мъж е задържан минути по-късно, без да се опитва да избяга или да се укрие, каза директорът на полицията в Пловдив Йордан Рогачев.    Очаква се днес да бъде повдигнато обвинение на задържания и да бъде поискан постоянен арест.", "date": "2019.11.27", "title": "Арестуваният за двойното убийство в Пловдив е направил пълни самопризнания"}
{"url": "http://epicenter.bg/article/API--Vazmozhni-sa-zatrudneniya-pri-prodazhbata-na-e-vinetki-dnes-/199939/4/0", "text": "Днес – 27 ноември, между 16 ч. и 19 ч. са планирани дейности по внедряване на актуализации на електронната система за събиране на пътни такси. Възможно е да възникнат частични забавяния и прекъсвания, които биха могли да затруднят продажбите на електронни винетки, съобщиха от АПИ.    За избягване на риска от проблеми с покупката на е-винетка по време на планираните актуализации препоръчваме на шофьорите внимателно да планират пътуването си по републиканската пътна мрежа и да купят електронната си винетка своевременно.", "date": "2019.11.27", "title": "АПИ: Възможни са затруднения при продажбата на е-винетки днес "}
{"url": "http://epicenter.bg/article/Simeon-Nikolov--Kakvo-podskazva-i-kakvo-nedoizkazva-teksta-na-savmesnnoto-izyavlenie-Tramp-Borisov--/199901/11/33", "text": "  Резултатите от срещата между американския президент Доналд Тръмп и българския премиер Бойко Борисов в голяма степен съответстват на предварителните ни публикувани очаквания и прогнози. За казаното от тях на четири очи разбира се трудно бихме могли да гадаем. В текста на изявлението има някои твърде общо формулирани позиции, зад които може да се крият различни практически стъпки, договорени между двамата.   В този смисъл не всички от обявените в увода на общото изявление «мерки» всъщност са изложени в документа. В общ план обаче, темите от меморандума напълно съоветстват на предварително обявените от американска страна – сигурност, енергийна диверсификация, противодействие на зловредни влияния, разбирай Русия.    Потвърждаването на «главната цел»– укрепването на трансатлантическата общност, означава, че   в противовес на предложения като преразглеждане на Вашингтонския договор, реформи н Алианса, автономна европейска отбрана и други.     който е по–скоро център за наблюдение, а не военна база, защото това бе предварително съгласувано и желано от българското военно командване.    Общата фраза обаче за «засилване на отбранителните и възпиращи позиции включително и в Черно море» може да се тълкува от увеличаване на военноморските учения и присъствието на американски военни кораби до разполагане на ново въоръжение. Поне няма гаранция за противното.    По–интересен и важен е текстът относно съвместните българо–американски военни съоръжения, въпреки че прогнозирахме натиск именно в тази област и евентуално желание за промяна на характера им или разширяване на използването им по примера с актуализираното и разширено споразумение между САЩ и Гърция от 04 октомври 2019 г.   Тук очевидно е имало  Прави впечатление в предхождащия текст израза «и други начини на използване», въпреки че в Договора от 2006 г„ те са формулирани пределно ясно.   Споменават се само две от съвместните съоръжения – учебния полигон «Ново село» и авиобаза «Граф Игнатиево».   През 2016 г. обърнахме внимание на възможността за промяна преди изтичане на десетгодишния срок на договора поради изменения на обстановката в региона и в света и подходите на САЩ, но политиците подминаха тази възможност.   Негативният момент е в това, че към Договора има 12 анекса, които са секретни и в следващи такива биха могли да се включат въпроси, които биха останали скрити за обществото. Трябва да се има предвид обаче, че както координационният център за ВМС, чийто щаб по думите на Бойко Борисов ще бъде в Румъния, така и съвместните българо–американски съоръжения по Договора за военно сътрудничество от 2006 година,      По отношение задълбочаването на партньорството в отбранителната индустрия и технологии е включен текст, който определено подсказва поемане на ангажимент от българска страна:    Това обяснява, защо бе отложен с цял месец срокът за подаване на оферти от четирите избрани фирми, между които няма нито една 100% американска, с изключение на смесената швейцарско–американска MOWAG. /Останалите са от Германия, Франция и Финландия./   Това може да доведе дори до подновяване на процедурата или допускане на други фирми, които не се класираха сред първите четири, като например американската Textron, която през 2008 г. ни продаде 14 машини за нашия контингент в Ирак, които не притежаваше нито една друга страна–член на НАТО, защото се пласираха само в Африка и Азия.   Не е изключено сред лансираните фирми да е и «Харис», която ни предлага комуникационна техника за българските въоръжени сили, включително и за новите бойни бронирани машини на пехотата.   Втората възможност, която се крие в този текст е евентуално предложение за необходимите ни 3D-радари или системи за ПВО. Три-координатните радари, трябва да осигурят съвременни способности по придобиване, обработване и разпространение на надеждна информация в реално време, която да гарантира работата на системата за командване и управление и съответно да осигури оперативна съвместимост с нашите съюзници от НАТО. Колкото до ПВО, защо е необходимо обаче да купуваме американски „Пейтриът”, за които нямаме толкова финансови средства, а не изчакаме новата европейска /френско–италианско–турска/ система, подкрепяйки европейската оръжейна индустрия, както ни призовава Брюксел?     Няма изненада и в силната намеса в енергийния сектор. Не беше трудно да прогнозираме, че Тръмп ще иска увеличаване количествата на доставките на втечнен газ. С това обаче не можем да компенсираме в никакъв случай загубите от провала на «Южен поток», който ни предлагаше 64 млрд куб.м газ. Прави впечатление и текста за «реверсивния капацитет на Трансбалканския газопровод», което означава и доставки в обратна посока, тоест това, което се предлагаше и за Украйна след евентуалното прекъсване на руския газопровод от 2020 година. Намеренията за «експертно» включване в ядрената енергетика и в изграждането на газовия хъб на пръв поглед илюстрират поредни опити за изтласкване на Русия, а евентуален провал на АЕЦ Белене би ударил конкурентноспособността на бъдещата ни икономика и би ни превърнал в купувач на по–скъпа електроенергия.   Но ако наистина намерението е да включим САЩ с определена инвестиция, например с генератор, турбина и т.н., това би ни устройвало, стига Русия да се съгласи, защото без нея не можем да изградим Белене.    Да не говорим за Чехия и Финландия, които се убедиха сами в същото. А освен това, руската страна приемаше отработеното ядрено гориво,     Прави впечатление, че нито веднъж не е споменато името на Русия, въпреки че някои текстове подсказват именно противопоставянето на тази страна от милитаризацията на Черно море, до ограничаването й в енергийната сфера с цел намаляване на влиянието й, което пък очевидно може би е   В абсолютно всички теми, засегнати в съвместното изявление обаче, «зад кадър» присъства Русия, не само при мерките в отбраната и енергийната диверсификация, но и в споменатата инициатива «Триморие» и «зловредните влияния». /«Триморие» е стара полска инициатива за обединение на страните от Балтийско до Черно и Адриатическо море с цел противостоене най-вече на Русия, а днес рестартирана от САЩ с добавка за инфраструктурно-енергиен проект./   Желанието на САЩ да «защитят суверенитета» ни би трябвало да предизвика отговора, че сме суверенна и независима страна, с изключение на отдадения суверенитет по линия на членството ни в ЕС и НАТО. Корупцията и медийната свобода, макар и поставени на предпоследно място в съвместното изявление, не са с по–малко значение и едва ли са по вкуса на онези, които досега възразяваха ,че нямало ограничаване на медиите и не приемаха мястото на България в международната класация.      Тук логично ще възникне въпросът, дали политиката на САЩ и ЕС към страните от този «пояс» или «сфера на влияние» ще остане еднинна или целите на едните ще влязат в колизия с целите на другите, до каква степен и доколко в полза на Балканите. Нашите запади партньори винаги са се интересували от мнението и оценките ни за региона, но то като че ли не се разбираше от политиците ни, които се вслушваха повече в това, какво се очаква от нас.   Положителното за България е, че имаме перспектива за постоянен стратегически диалог с една велика сила, чрез който при разумен, своевременен и достоен подход бихме могли винаги да поставим въпрос в национален интерес.  ", "date": "2019.11.27", "title": "Симеон Николов: Какво подсказва и какво недоизказва текстът на съвместното изявление Тръмп–Борисов?"}
{"url": "http://epicenter.bg/article/I-Frantsiya-zastana-zad-Vezhdi-Rashidov-za-opazvane-na-kulturnoto-nadledstvo/199950/6/0", "text": "И Франция застана зад идеята на председателя на парламентарната Комисия по културата и медиите Вежди Рашидов за изграждане на нов европейски стандарт за опазване на културното надледство и борбата с нелегалния трафик на артефакти и с фалшифицирането на произведения на изкуството. Това стана в Париж по време на срещата на г-н Рашидов с френския му колега Брюно Щудер в Нацоиналното събрание на Франция. Г-н Щудер, който е председател на Комисията по културните въпроси и образованието във Френския парламент, категорично подкрепи инициативата на Вежди Рашидов през месец май догодина София да бъде фимакин на форум на председателите на комисиите по култура в парламентите на страните членки на ЕС и заедно да работят за единен стандарт по посочените две теми, както и да обединят удилия в борбата с фалшивите новини, които стават все по- голям проблем за Европа и за света, защото подменят истината. “ Разчитайте на мен и на подкрепата на Франция, трябваше аз да се сетя за такъв форум, но Вие сте го направили преди всички и аз категорично Ви подкрепям\", увери своя български колега г-н Щудер. Той се съгласи с думите на Вежди Рашидов, че битката с трафийа на културни ценности и с фалшифицирането на произведения на изкуството може да бъде спечелена и с помощта на големите музеи, които са най- потърпевши от тези процеси. “Европа е най-старият континент, а България е страна с уникално наследство от древни цивилизации, ние сме външна граница на ЕС и затова борбата с трафика на артефакти за нас е важен приоритет”, заяви Вежди Рашидов. Идеята на Вежди Рашидов за общ европейски стандарт срдщна изключителна подкрепа и по време на другите му срещи в Париж с ръководствата на Музея Лувър и Музея Роден. И двата музея предложиха сътрудничеството си, тъй като нелегалният трафик и фалшифицирането на творби на изкуството, особено със съвременните технологии, пряко ги засяга. “Благодарение на Вежди Рашидов България е единствената страна в света, с която Лувърът работи толкова активно. Няма друга държава, с която сътрудничеството ни да е толкова широко.” Тази оценка за действията си получи Рашидов на срещата си в световния Музей.   Ръководството го информира, че през януари догодина излиза каталог за съвместните археологически разкопки край Созопол, а през юни в Лувъра ще се открие нова българска изложба, която ще покаже бадледството ни от 15-17 век. И двете събития са част от голямото петгодишно споразумение между България и Музея Лувър, подписано в първия мандат на Вежди Рашидов каточинистър на културата и продължено след това с още 5 години. Катрин Шевийо, директор на Музея Роден, посрещна Рашидов с думите:” С радост подкрепям идеята Ви за общ европейски стандарт, още повече, че ние водим десетки дела срещу фалшификатор на творби на изкуството”. Тя го поздрави за успешните му изложби в Люксембург, Барселона, Лондон и в Европейската столица на културата - Пловдив. В кабинета на г- жа Шевийо на видно място е поставена скулптура на Вежди Рашидов. По покана на двете музейни ръководства в края на посещението си в Париж г-н Рашидов разгледа уникалната изложба на Леонардо да Винчи в Лувъра и двете големи експозиции на Ел Греко и на Тулуз Лотрек е Гран Пале.", "date": "2019.11.27", "title": "И Франция застана зад Вежди Рашидов за опазване на културното надледство"}
{"url": "http://epicenter.bg/article/Silno-zemetresenie-udari-Gartsiya-/199912/7/51", "text": "Силно земетресение разтърси гръцкия остров Крит. Земният трус е с магнитуд 6.1 по Рихтер и е регистриран в 9.23 часа, предаде Нова тв.    Епицентърът му е на 48 километра от град Платанос. Усетено е осезаемо в столицата Атина.    Към този момент не се съобщава за жертви и нанесени материални щети.    Пожарната в Ираклион е в готовност за оказване на помощ в случай на нужда от такава.  ", "date": "2019.11.27", "title": "Силно земетресение удари Гърция "}
{"url": "http://epicenter.bg/article/Prints-Hari-s-nay-hubava-usmivka-v-kralskoto-semeystvo/199942/10/0", "text": "Принцовете Уилям и Хари и съпругите им - херцогинята на Кембридж Катрин и херцогинята на Съсекс Меган, постоянно са във фокуса на медийното внимание. Със сигурност по-младите членове на британското кралско семейство могат да си позволят най-скъпите дентални процедури. Кой измежду тях обаче може да се похвали с най-хубава усмивка? Британски експерти посочиха принц Хари.   Според Матю Роуз, специалист по възстановителна дентална медицина, от естетична гледна точка принц Хари има най-приятна усмивка. Това според него се дължи на факта, че като малък бъдещият херцог на Съсекс е носил шина.   \"Бих казал, че сред кралските особи най-задоволителна усмивка от естетична гледна точка демонстрира принц Хари. Зъбите му са добре подредени и равни. Това може да се обясни с носенето на шина като дете\", споделя Роуз.   Второ място Матю Роуз отрежда на херцогинята на Кембридж Катрин, която според него има \"перфектните несъвършени зъби\" - равни, но не идеално подредени. По думите на експерта непълното съвършенство на усмивката й прави съпругата на принц Уилям особено привлекателна и подтиква много дами да й подражават.   Роуз допуска, че херцогинята на Кембридж избелва зъбите си, но не прекомерно, което им придава естествен вид.   \"Наши клиентки искат зъби като на Меган, които са по-бели, по-американски и открояващи се. За разлика от херцогинята на Кембридж, усмивката на херцогинята на Съсекс не изглежда толкова естествена\", отбелязва Матю Роуз.   В \"дъното\" на своеобразната класация е принц Уилям, който се е подлагал на дентални корекции, наложени от загубата на зъб преди няколко години.   Източник: Канал 3", "date": "2019.11.27", "title": "Принц Хари с най-хубава усмивка в кралското семейство"}
{"url": "http://epicenter.bg/article/Osvirkaha-Melaniya-Tramp-na-mladezhko-sabitie--Video-/199960/10/99", "text": "Първата дама на САЩ Мелания Тръмп беше освиркана на младежко събитие в Балтимор, съобщиха американските медии.  Силните неодобрителни възклицания сред публиката започнаха веднага след излизането на Мелания Тръмп на сцената и продължиха около пет минути, докато тя говореше.  Речта беше посветена на инициативата на Мелания Тръмп „Бъди най-добрият“, която се фокусира върху здравословния начин на живот, осигуряване на онлайн сигурност и се бори за предотвратяване на случаите на пристрастяване към опиоиди.   Въпреки това Мелания Тръмп за пореден път демонстрира своя изтънчен вкус за облекло. Тя се превъплъти в есенни цветове, облечена в изцяло велурено, кафяво облекло. Цената на нейното палто онлайн варира около £ 2091. Take a seat and listen to Melania Trump get booed by the crowd at a youth opioid awareness event.  Източник: БГНЕС", "date": "2019.11.27", "title": "Освиркаха Мелания Тръмп на младежко събитие (Видео)"}
{"url": "http://epicenter.bg/article/Fandakova-za-Stefan-Danailov--Mazh-s-harakter-/199922/2/0", "text": "И столичният кмет Йорданка Фандъкова изказа съболезнования за кончината на Стефан Данаилов.    Актьорът почина малко след полунощ в Военномедицинска академия (ВМА). Стефан Данаилов прекара последните месеци от живота си в лечение в няколко болници, като накрая беше в изкуствена кома. Обичаният от поколения българи актьор и бивш депутат почина на 76-годишна възраст.    \"Поклон пред паметта на Стефан Данаилов – обичан актьор, мъж с характер, който държеше на думата си, учител за сцената и за живота. Светъл да е пътят му!\", написа във Фейсбук Йорданка Фандъкова.    Десетки политици, членове на кабинета и близки на Стефан Данаилов вече изказаха съболезнования.", "date": "2019.11.27", "title": "Фандъкова за Стефан Данаилов: Мъж с характер!"}
{"url": "http://epicenter.bg/article/Dzhambazki--Nyoy-e-pozor--Nyoy-e-cherno-petno-varhu-tsyala-Evropa-/199923/2/0", "text": "Ньой е позор. Ньой е черно петно върху цяла Европа. Ньой е диктат потъпкващ ценностите на самоопределение, родени именно в тази Европа. Това написа във \"Фейбсук\" евродепутатът и зам.-председател на ВМРО Ангел Джамбазки.    Изказването е направено от трибуната на Европейския парламент. Припомняме, че днес се навършват 100 години от подписването на Ньойския договор.    \"Ньой е жестоката телена мрежа, разделяща къщи, ниви, семейства и гробове. На стогодишнината от националната катастрофа, причинена от негодниците Клемансо и Лойд Джордж не бива да забравяме, че ни беше отнета златната Добруджа, тучните Западни покрайнини и нашето непрежалимо Бяло море.    Долу Ньой! Да живее единна и целокупна България\", написа още Джамбазки.    ", "date": "2019.11.27", "title": "Ангел Джамбазки: Ньой е позор! Ньой е черно петно върху цяла Европа! (ВИДЕО)"}
{"url": "http://epicenter.bg/article/Ananiev--Prichinata-za-vzriva-v--Pirogov--ne-e-v-kislorodnite-aparati-/199928/2/0", "text": "  Това каза по време на редовното правителствено заседание министърът на здравеопазването Кирил Ананиев, предаде  Агенция „Фокус“. Той благодари на дежурния екип в болницата, на пожарната и служителите на МВР.    „  Другият човек е бил доведен вечерта в лечебното заседание, като не искам да коментирам какво му е било състоянието. Били са под заплаха за живота още 80 души. Ако не е била адекватната реакция, е било могло да бъде много по-зле“, добави министърът.    По думите му в момента болницата работи нормално, не се връщат пациенти, но има малки затруднения в противошоковата зала.", "date": "2019.11.27", "title": "Ананиев: Причината за взрива в „Пирогов“ не е в кислородните апарати "}
{"url": "http://epicenter.bg/article/Borisov--Dano-ne-se-okazhe--che-prichinata-za-vzriva-v--Pirogov--e-zapalena-tsigara-/199929/2/0", "text": "Това каза премиерът Бойко Борисов по време на редовното правителствено заседание по повод пожара в \"Пирогов\", при който загинаха двама души, предаде репортер на Агенция „Фокус“.    Министър-председателят благодари на дежурния екип, МВР и пожарната.    , допълни той.    По-рано Нова тв лансира       Правителството ще гласува 200 000 лева хуманитарна помощ за Албания, съболезнования за жертвите на земетресението, каза още премиерът в началото на првителственото заседание.    „Подготвили сме и пакети при необходимост, екипи за разчистване. Не бива да ги оставяме сами и затова гласуваме тези средства и имаме готовност с жива сила и техника“, обясни министър-председателят.  ", "date": "2019.11.27", "title": "Борисов: Дано не се окаже, че причината за взрива в „Пирогов“ е запалена цигара (ВИДЕО)"}
{"url": "http://epicenter.bg/article/Ivo-Hristov-preduprezhdava--Evroparlamentat-gotvi-rezolyutsiya-za-zabrana-na-yadrenata-energiya-v-ES-/199930/2/0", "text": "\"Не бива да подхождаме идеологически към този въпрос, тъй като той има и социална страна. В последните години се истеризира ужасът от възможна ядрена катастрофа. Имаме плашещите примери на \"Чернобил\" и \"Фукушима\". Този ужас всъщност прикрива всички реални поражения, които нанася т.нар. \"зелена\" енергия, защото да се коригира коритото на една река или пък да се поставят ветроцентрали по пътя на миграцията на птиците също са интервенции в биосферата и природната среда.\" Това мнение изрази българският евродепутат от Групата на социалистите и демократите Иво Христов, който е член на Комисията по промишленост, изследвания и енергетика в ЕП (ИТРЕ).   По време на пленарната сесия в Страсбург бе обсъдена резолюцията относно Конференцията на ООН по изменението на климата през 2019 г. (COP25), която ще се гласува в четвъртък. В проекта ѝ е записано, че  . Според Иво Христов трябва да бъдат взети под внимание и социалната, и икономическата страна на този въпрос.  \"За държави като България, Словакия и др. атомната енергия е гарант на конкурентоспособността на икономиката. С нейното отпадане нашите икономики реално са обречени. Напомням, че България плати много скъпа цена, като затвори четири реактора преди присъединяването си към ЕС и съхрани само два. Без тях нашата икономика де факто би била обречена\", каза още той.  Иво Христов бе категоричен, че трябва да се погледне реалистично. По думите му атомната енергия е обект на много строг и методичен контрол, разработен в международни правила, и не бива да бъде развявана като плашило.   \"Тя по-скоро би била много ефикасен инструмент в този екологичен преход – поне в средносрочен хоризонт. Ядрената енергия ежегодно спестява хиляди тонове въглеродни емисии и има висока стойност не само за енергийната система, но и за здравето на хората и околната среда.  Преди да изпаднем в крайности, трябва да помислим и за нивото на енергийна независимост, което е от съществено значение. Според статистиката ЕС внася приблизително половината от енергията, която консумира, като немалко държави членки на ЕС зависят от един единствен външен доставчик.\"  ", "date": "2019.11.27", "title": "Иво Христов предупреждава: Европарламентът готви резолюция за забрана на ядрената енергия в ЕС!"}
{"url": "http://epicenter.bg/article/Rumen-Radev--Stefan-beshe-i-si-ostava-nash-uchitel-po-neprestoreno-ritsarstvo/199931/2/0", "text": "  Това заяви президентът Румен Радев за смъртта на легендата на българското кино Стефан Данаилов.    Беше изпълнен с усещане за дълг към околните и не остана безразличен към ежедневието на българите, добавя Радев и допълва:    \r\n \r\n \r\n \r\n \r\n   \r\n \r\n", "date": "2019.11.27", "title": "Румен Радев: Стефан беше и си остава наш учител по непресторено рицарство"}
{"url": "http://epicenter.bg/article/Svetiyat-sinod--Noviyat-zakon-za-sotsialnite-uslugi-otricha-duhovnata-vrazka-na-deteto-s-roditelite-mu/199934/2/0", "text": "Новоприетият Закон за социалните услуги противоречи на Конституцията, а чрез някои от разпоредбите му по същество се отрича духовната връзка на детето с неговите родители.   на Българската православна църква - Българска Патриаршия по отношение на закона.    \"Нормативното регламентиране на множество нови предпоставки за ограничаване на родителските права поставя родителите в невъзможност да възпитават собствените си деца, тъй като процесът на възпитание включва в себе си поощрителни, обучителни, но и ограничителни мерки, които трябва да се прилагат комплексно\", пишат владиците.    \"Създават се предпоставки за един модел на намеса на чиновници и неправителствени организации в семейното огнище, които могат да доведат до разрушаване на семейството, до увеличаване на броя на социалните сираци при живи родители, до опустошени детски съдби\", се казва още в съобщението на Светия синод.    \"Като духовни архипастири на българския народ призоваваме Народното събрание да предприеме действия за отлагане действието на новия ЗСУ, както и за отмяната му, или основното му преработване, след широка обществена дискусия, с цел създаване на точна и ясна нормативна уредба за социално подпомагане, съответстваща на духа на Конституцията и законите, на националните и исторически български традиции, на нашата изконна праотеческа вяра\", пишат още от Светия синод на БПЦ-БП.        Светият Синод на БПЦ-БП, загрижен за съхранение на семейството и за възпитанието на децата в християнските ценности, изрази становища във връзка с приемането на Семейния кодекс, влязъл в сила от 2009 г., на Закона за закрила на детето, Закона за предучилищното и училищното образование и др. Светият Синод изрази и категоричната си позиция по станалата известна Истанбулска конвенция, както и по отношение на Националната стратегията за детето 2019-2030 г.    Неотменно във всички тези свои становища Светият Синод призовава управляващите да се създаде такава законодателна уредба, която да защитава и укрепва традиционното семейство, да съдейства за преодоляване на демографския срив, ефективно да пази децата и жените от опасностите, на които могат да бъдат подложени. Всички досегашни позиции на Светия Синод се основават на учението на светата Православна църква, на нейното светоотеческо богословие, което произтича от Свещеното Писание и Свещеното Предание.    Когато става дума за законодателство, въпросът винаги има двояк аспект – от една страна е духовен, доколкото няма закон или нормативен акт, който да не се основава на определени ценности, да не изхожда от определени убеждения и да не крие в себе си определено разбиране за човека и за смисъла на неговия живот; от друга страна, всеки законов и нормативен акт има и юридическа страна, доколкото представлява държавен акт, вписва се в определена правна система и трябва да съдържа ясно дефинирани и еднозначни понятия. Не бива двете страни – духовната и юридическата – да се противопоставят.    Нашата православна вяра не е откъснато от обществото явление, а неразделна част от обществото. Църквата – това сме всички ние, вярващите и духовните пастири, всеки православен християнин. От всекиго от нас зависи дали и доколко въплъщава християнската вяра в живота си, в делата си и във всекидневието си. Но ние сме и граждани на нашата Родина – България, и като такива имаме правото да заявяваме и отстояваме вековното християнско разбиране за човека като Божие творение и като „образ и подобие“ на Всеблагия Творец – Бога. Имаме правото, но и задължението да настояваме, вкл. чрез законодателството, семейството като „малка домашна църква“ (св. Йоан Златоуст) да бъде защитено от държавата, а нашите деца да бъдат възпитавани в духа и православните традиции на българския народ.    Не е възможно да се открие духовно-ценностната основа на даден законодателен акт, ако не се направи едновременно ценностен и юридически анализ на съответния текст. Именно изработеният ценностен и юридически анализ на новоприетия на 22.03.2019 г. Закон за социалните услуги (ЗСУ) послужи за основа на приетото от Светият Синод на БПЦ – БП Становище от 13.11.2019 г.    Изводите, които могат да се направят при ценностния и юридически анализ на Закона за социалните услуги, са следните:    1. Социалната функция на държавата, видно от Конституцията ни, е същностна нейна характеристика, която има много повече духовни, отколкото материални измерения.    2. Задължението на държавата пряко да осъществява социална дейност, както и основно да я финансира и насочва, се явява и милосърдната, човеколюбива и Богоустановена нейна мисия да бъде пазител на общите ценности, да бъде въплъщение на взаимния интерес на цялото общество, да бъде грижовна майка за всички свои граждани, да упражнява в пълнота държавния суверенитет. Грижата, която едно общество проявява към хората в неравностойно положение, болните, възрастните, семейството и децата е израз на християнска вяра, на любов към ближния.    3. Чрез някои от разпоредбите на ЗСУ по същество се отрича духовната връзка на детето с неговите родители!    4. Нормативното регламентиране на множество нови предпоставки за ограничаване на родителските права поставя родителите в невъзможност да възпитават собствените си деца, тъй като процесът на възпитание включва в себе си поощрителни, обучителни, но и ограничителни мерки, които трябва да се прилагат комплексно.    5. Създават се предпоставки за един модел на намеса на чиновници и неправителствени организации в семейното огнище, които могат да доведат до разрушаване на семейството, до увеличаване на броя на социалните сираци при живи родители, до опустошени детски съдби.    6. „Овластяването“ на детето се пропагандира винаги с идеите за репродуктивно здраве и права на децата, но зад тази терминология се крие поход срещу детската чистота и невинност и опит за демографски контрол в семейните отношения.    Светият Синод на БПЦ-БП с тревога констатира, че така наречените нови „семейни политики“, в основата на които е разбирането за детето като субект на самостоятелни юридически права и за родителството като социална роля, вече са придобили законов израз и не са съобразени с Конституцията.    Поради всичко гореказано и като духовни архипастири на българския народ призоваваме Народното събрание да предприеме действия за отлагане действието на новия ЗСУ, както и за отмяната му, или основното му преработване, след широка обществена дискусия, с цел създаване на точна и ясна нормативна уредба за социално подпомагане, съответстваща на духа на Конституцията и законите, на националните и исторически български традиции, на нашата изконна праотеческа вяра.    Становището на относно новоприетия Закон за социалните услуги, може да видите тук -   ", "date": "2019.11.27", "title": "Светият синод: Новият закон за социалните услуги отрича духовната връзка на детето с родителите му!"}
{"url": "http://epicenter.bg/article/IN-MEMORIAM-Stefan-Danailov--Ne-moga-da-se-sardya-na-zhivota-si-/199936/2/0", "text": "    На тези години е смешно да мисля за бъдещето. Разтоварвам и подреждам багажа на миналото, за да разбера къде съм в настоящето. И като че ли все пак мечтая за бъдещето, скришом…   Да си спомняш, сигурно е удоволствие, но и проклятие. Безброй образи, думи, случки и емоции нахлуват в мен.     Трябваше да мине известно време от смъртта й, за да напиша тези редове. Страхувах се, че спомените ще ме потиснат. Не е лесно да останеш с тях, те са като призраци.   Отдавна ме канят да напиша книга за моя живот. Дълго отлагах, защото смятах, че има достатъчно време пред мен.   Обръщам се назад едва днес, на 75 години – за да подредя мислите си. Виждам, че не мога да се сърдя на живота си. Той ме е радвал и натъжавал, карал ме е да се усмихвам.   . Честен открит и весел.   Благодарен съм и не скривам радостта си от добрата дума.   , макар че и така ме наричаха. Аз просто харесвам и обичам жените.   Понякога нарочно дразня тези, които ме предизвикват. Правя го майсторски, все пак съм добър актьор. Никога не съм живял с мисълта, че света е мой.   *** С годините все повече заприличвам на баща ми. Станах кротък, а бях буен като майка ми. Може би защото напоследък все почесто съм сам. Все по-рядко мога да изпадна в онези будни състояния на младостта.     Ако една жена има акъл, може да е провокира всеки три минути. Всеки миг!   Някак естествено Мери дойде вкъщи и заживяхме заедно, като семейство. Животът ни не беше лек, но пък имахме толкова много любов!   Мери беше умна и разбрана жена. Кой знае какви глупости щях да направя, ако не бях я срещнал. По онова време мнозина се чудеха какво прави с мен – един обикновен келеш. Това не съм го чувал, но го усещах. Характерът ми е такъв, лесно се хващам с нещо и после го зарязвам. Какво щеше да стане с мен, ако не я бях срещнал? Дали нямаше да се проваля след първия успех?    Ранимо, уязвимо. Той е по-слабият. Да, в него е семката, но родът, плодът е там, на друго място. Затова жената е по-силната. Тя е тази, която решава. Една жена може да даде много на един мъж, може и да го срине. И не само в поезията, това е реалността.   Киното ме направи популярен и стана може би най-хубавата част от живота ми. Показа ме на публиката още преди да реша, че ще ставам артист.    С някои от тях не се виждаме по две-три години, но приятелството си остава. Допусна ли те до себе си, чувството е трайно.    „Само театърът ще те крепи. Там можеш да бъдеш себе си, да търсиш, да се развиваш като актьор, да създаваш публика. А киното ще те използва заради младостта, заради външните дадености и после – айде, стига толкоз. Да дойде следващият!”   Така се случи, че поради различни обстоятелства нямах възможност да отгледам свои деца. Но пък се посветих на студентите. С тях винаги съм бил безцеремонно честен. И те го знаят. Моите деца, моята надежда.", "date": "2019.11.27", "title": "IN MEMORIAM Стефан Данаилов: Не мога да се сърдя на живота си "}
{"url": "http://epicenter.bg/article/Akad-Georgi-Markov--Tryabva-da-se-otarvem-ot--satelitniya-sindrom-/199937/2/0", "text": "Аз се надявам, че днес българските политици ще вземат поука от Ньойския договор. Това каза акад. Георги Марков по време на словото си на конференцията: „100 години от Ньой“, предаде Агенция „Фокус“.   Акад. Марков подчерта, че \"от Ньой ние бяхме наказани\". Акад. Марков допълни, че след това ние се намесихме във Втората световна война и пак загубихме войната.    „Аз се надявам, че днес българските политици ще вземат поука от Ньойския договор. Поуката е, че ние трябва да се отървем от „сателитния синдром“. Моят призив към българските политици и дипломати е да не следват само една Велика сила, тъй като Великите сили се сменят“, допълни той.", "date": "2019.11.27", "title": "Акад.Георги Марков: Трябва да се отървем от „сателитния синдром“"}
{"url": "http://epicenter.bg/article/Hristo-Prodanov--BSP--Predlozhenieto-za-elektronnite-platformi-za-nastanyavane-e-greshno/199938/2/0", "text": "„Когато нещо се мисли в последния момент и се внася в Народното събрание „на пожар”, то винаги се оказва грешно. Предложението на Валери Симеонов и Менда Стоянова за електронните платформи за настаняване е такова и няма да доведе до реални резултати”.   Това каза зам.-председателят на ПГ на \"БСП за България\" Христо Проданов пред медиите в парламента. Той добави, че всеки, който излиза на пазара в България, е задължен да плаща данъци, а една голяма част от апартаментите за гости, за които говорят Стоянова и Симеонов в предложението си, не ги плащат. „Начинът, по който се предлагат тези промени – чрез категоризация на апартаментите, не е работещ, защото най-малкото общините нямат ресурса да ги регистрират. Най-лесният начин, по който може да се постигне резултат, е патентен данък на брой легла в апартаментите за гости като те се регистрират на юридически или физически лица и на точен адрес. Това е нужно, за да може всички тези апартаменти, които само в София са над 2500 и работят със сайтове за резервация, да бъдат контролирани”, обясни Проданов. Той коментира, че ако собствениците на такива апартаменти за гости платят патентен данък и се регистрират във въведената единна система за туристическа информация, една голяма част от този бизнес ще излезе на светло.   „Тези хора трябва да си плащат данъци като всички останали и да излязат на светло, но мерките, които предлагат колегите, не са правилни”, категоричен бе Христо Проданов. ", "date": "2019.11.27", "title": "Христо Проданов: Предложението за електронните платформи за настаняване е грешно!"}
{"url": "http://epicenter.bg/article/Iliyana-Yotova--Nie--pokoleniyata-balgari--koito-imahme-chestta-da-zhiveem-v-edno-vreme-s-velikiya-Lambo-/199941/2/0", "text": " „Забранил съм на всички да ме жалят.“ Това ни казваше Стефан Данаилов при всяко изпитание, което му изпращаше съдбата. С ведрото си чувство за хумор и непоправим оптимизъм продължаваше напред. Защото тъй силно обичаше живота…\", написа в профила си във Фейсбук вицепрезидентът Илияна Йотова.    Ние, поколенията българи, които имахме честта да живеем в едно време с великия Ламбо, сме щастливци. Дано всички, които се докоснахме до силния човек Стефан Данаилов, да сме успели да почерпим поне частица от неговата вяра, енергия, жажда за живот и за справедливост, смелост, непримиримост. Дано сме се научили да не се предаваме, да не се страхуваме да казваме със силен глас истините, в които вярваме. Да отстояваме мнението си категорично дори с цената на тежки критики, удари, разочарования.  Аз научих от Стефан Данаилов, че доверието, макар и трупано дълго време, може да се загуби много лесно, само с един неправилен жест.  Скъпи Ламбо,  Казват, че не е важно колко дни има в живота ти, важно е колко живот има в дните ти. Всеки твой ден бе пълен с живот. Истински живот!  „Следите остават“…  Поклон!  ", "date": "2019.11.27", "title": "Илияна Йотова: Ние, които имахме честта да живеем в едно време с Ламбо, сме щастливци"}
{"url": "http://epicenter.bg/article/Valeri-Simeonov--Imal-sam-hoteli--Bil-sam-v-konflikt-na-interesi--Kleveta-/199943/2/0", "text": "Заместник-председателят на Народното събрание Валери Симеонов нарече днес оклеветяване и манипулация коментарите, че като собственик на хотели е в конфликт на интереси при внесените от ГEРБ и НФCБ промени в Закона зa туризма, съобщава БНР. Спoрeд тях апартаменти под наем ще дават само собственици, които ca регистрирани по този закон. Измененията ще засегнат тези, които отдават под наем апартаменти чрез електронните платформи Airbnb и Booking.   „Аз не съм собственик на хотели - на нито един хотел, нито на стаи за гости. Това първо и второ - фирмата, която управлявах допреди четири години, е собственик на два хотела. Единият е в Златоград, другият в Малко Търново, където няма особен наплив на отдаване на апартаменти и стаи за гости. Тази услуга се предлага в големите градове и основно в София и в Пловдив, даже много малко във Варна“, заяви той.    Валери Симеонов каза още, че ще се вслушат в разумните предложения и се обмисля режимът да бъде регистрационен, а не лицензионен.    Предложените от управляващите промени за категоризация на имотите, регистрирани в онлайн платформи за туристически резервации, имат единствено за цел изсветляване на дейността им, заяви председателят на бюджетната комисия Менда Стоянова от ГЕРБ:    „Всички тези хора да си плащат данъците, както всички останали, които са на светло. Няма за цел нито да се утежнява бизнесът с административна тежест, нито да се спират онлайн платформи като Booking, Airbnb или други да оперират на българския пазар. Още повече, че ние ще дадем възможност държавни органи и общини да могат да сключват споразумения с онлайн платформите за получаване на информация от тях, включително за администриране на данъци срещу съответното заплащане за това, тъй като те са частни платформи“.    Менда Стоянова увери, че промените в Закона за туризма, които са заложени в преходни и заключителни разпоредби между двете четения на държавния бюджет, няма да засегнат потребители.  ", "date": "2019.11.27", "title": "Симеонов за закона анти Airbnb и Booking: Имал съм хотели? Бил съм в конфликт на интереси? Клевета!"}
{"url": "http://epicenter.bg/article/Folksvagen-othvarli-kritikite-sreshtu-svoya-zavod-v-Sintszyan/199913/7/0", "text": "Германският автомобилен производител Фолксваген (Volkswagen) отхвърли вчера критиките срещу своя завод в Синцзян-уйгурския район в Китай, съобщи Франс прес, цитира Новини.бг    Решението за отварянето на завода \"бе взето единствено по икономически съображения\", отбеляза Фолксваген. Автомобилният гигант допълни, че той играе важна роля за засилването на неговите дейности в Западен Китай.    Фолксваген отвори през 2013 г. завод в град Урумчи, административен център на Синцзян-уйгурския район, където според правозащитни организации Китай държи принудително над милион мюсюлмани в лагери, представени като \"центрове за професионално обучение\".    Фолксваген е наясно със ситуацията в региона и \"следи случващото се чрез публичните доклади на ООН\", обясни компанията на АФП. \"Искаме работните места да подобрят социалната ситуация за жителите на Урумчи\".    Фолксваген каза, че всички негови служители в завода имат договор с китайския му филиал и че никой не работи по принуда.    Китай е стратегически пазар за германския концерн, който продаде там 3,4 милиона коли през първите десет месеца от годината - почти колкото е продал и на най-големия си пазар, Европа.    Германският вестник \"Зюддойче цайтунг\" разкритикува дейността на Фолксваген в Синцзян, след като документи, с които се сдоби Международният консорциум на разследващите журналисти, хвърлиха светлина върху драконовските мерки в тези \"центрове за професионално обучение\".", "date": "2019.11.27", "title": "Фолксваген отхвърли критиките срещу своя завод в Синцзян"}
{"url": "http://epicenter.bg/article/Evrodeputatite-izbirat-dnes-novata-Evropeyska-komisiya/199919/7/0", "text": "Европейският парламент ще гласува днес по обед състава на новата Европейска комисия под председателството на Урсула фон дер Лайен. Предвижда се изборът да бъде с явно гласуване и да бъде обявен за успешен при получаването на обикновено мнозинство от участвалите евродепутати, съобщава БТА.    През септември евродепутатите отхвърлиха първите кандидати за еврокомисари от Франция, Унгария и Румъния, което отложи гласуването и встъпването в длъжност на новата комисия досега с един месец.  Великобритания не изпълни задължението си по договора за ЕС да излъчи еврокомисар. Затова днес новата комисия ще бъде гласувана, без бройките в състава да са изцяло запълнени.    Ако днес мнозинството в ЕП подкрепи новия състав на комисията, еврокомисарите ще встъпят в длъжност от 1 декември. Мандатът на ЕК е пет години, а Фон дер Лайен е първата жена, избрана за ръководител на институцията.   Български евродепутатите очакват от новата Европейска комисия ясна позиция по пакета „Мобилност“, запазване на кохезията и промяна в политиката за управление на миграцията.     Евродепутатът от БСП Петър Витанов се надява еврокомисарят по транспорт - румънката Адина-Йоана Вълян, да заеме компромисна позиция по \"Мобилност\":  “Румънският комисар не е представител на социалистическото семейство, но въпреки всичко съм сигурен по пакета “Мобилност“, че ще се опита да намери по-компромисната позиция, която удовлетворява всички интереси. Тъй като настоящият комисар беше силно залитнал\".    Андрей Слабаков от ВМРО заяви: “Приоритет на комисията трябва да бъдат европейските граждани. Започнаха да се появяват някакви странни приоритети изобщо. За някакви малцинствени групи, за някакви други неща, които не интересуват поне 95% от хората“.    Илхан Кючюк от ДПС също коментира: “Важна тема е да си остане в многогодишната финансова рамка и общата селскостопанска политика“. ", "date": "2019.11.27", "title": "Евродепутатите избират днес новата Европейска комисия"}
{"url": "http://epicenter.bg/article/Daniya-otne-pasportite-na-dvama-predpolagaemi-dzhihadisti/199926/7/0", "text": "Правителството на Дания анулира паспортите и отне датското гражданство на двама души, заподозрени в подкрепа за терористичната групировка „Ислямска държава“, съобщи в парламента в Копенхаген премиерката на страната Мете Фредериксен, съобщиха информационните агенции, цитирани от БТА.    Министърът на имиграцията Матиас Тесфайе добави, че се разглеждат още два подобни случая. Така за първи път се прилага неотдавна приет закон, който позволява датски граждани, присъединили се към терористична организация в чужбина, да бъдат лишени от датско гражданство без необходимост от съдебно решение.    Според този закон подобна мярка се прилага само за хора с двойно гражданство, какъвто е случаят с двамата.    Адвокатката на единия - 25-годишен мъж с двойно гражданство (турско-датско) каза, че е научила за решението на правителството вчера и е информирала своя клиент, чието местонахождение е неизвестно. Тя добави, че ще оспорва решението по съдебен път. Според наличните данни мъжът се е присъединил съм ИД през септември 2013 г. Името му не се съобщава поради съдебно разпореждане.    Вторият, спрямо когото е приложена мярката, е жена, която се е присъединила към ИД заедно със своя съпруг, твърди датският вестник „Берлингске“.    Според новия закон станал предмет на остри спорове, заподозрени ислямски екстремисти, чието гражданство е отнето, имат 4 седмици да обжалват решението.", "date": "2019.11.27", "title": "Дания отне паспортите на двама предполагаеми джихадисти"}
{"url": "http://epicenter.bg/article/Merkel--Zapazvaneto-na-NATO-e-v-interes-na-evropeytsite/199927/7/0", "text": "В днешно време запазването на НАТО е в по-голям интерес на европейците, отколкото дори в годините на Студената война. Това подчерта канцлерът на ФРГ Ангела Меркел в генералния дебат в Бундестага, съобщава изданието Focus, цитира Новини.бг    „Запазването на НАТО днес е в наш интерес повече от времето на Студената война\", подчертава канцлерът. Германия трябва да продължи да играе активна роля в Алианса, но преди всичко е важно държавите от Европейския съюз да постигнат съгласие по въпроса. Същевременно Меркел потвърди плановете на Берлин до 2030 г. страната да постигне целта за отделяне на 2% от БВП на страната за нуждите на отбраната.  Германският канцлер говори и за перспективите на Западните Балкани, като подчерта, че стабилизирането им е от решаващо значение.   „Имате надеждна европейска перспектива\", увери Меркел, като защити започването на преговори за присъединяването на страните от региона към Европейския съюз.", "date": "2019.11.27", "title": "Меркел: Запазването на НАТО е в интерес на европейците"}
{"url": "http://epicenter.bg/article/Vladislav-Goranov--Donald-Tramp-be-zadalbochen-v-znaniyata-si-za-nashiya-region/199903/2/0", "text": "Имахме предварителна подготовка за срещата в САЩ. Президентът Доналд Тръмп беше задълбочен в знанията си за нашия регион. Това заяви през Нова телевизия финансовият министър Владислав Горанов, който беше част от делегацията в САЩ.   По отношение на координационния център на НАТО във Варна, той уточни, че това ще е логистичен център за всички учения на НАТО, които се провеждат в Черно море. Не става дума за голяма военна база, с голяма инфраструктура, каза той. И сега има военни обекти на територията на Варна, заяви Горанов. Когато говорим за покупката на самолети, остана впечатлението, че сме насилени за покупката на американски самолета. И сега продължаваме да смятаме, че това беше единствената изгодна сделка, каза Горанов. Приятно съм впечатлен и изненадан от начина, по който Тръмп комуникира. Тръмп беше изключително дружелюбен в отношението си към България.   Срещата беше безпрецедентно дълга, близо два часа, разказа Владислав Горанов. Темата с визите е на ниво Конгрес. При добра воля и координация може по-бързо да се придвижим към изпълнението на критериите, каза Горанов. Финансовият министър бе помолен да коментира и нашумелите кадри на слизащия от самолета военен министър Красимир Каракачанов, който носеше ръчния си багаж. Няма кой да ни носи куфарите, багажът се натоварва от правителствения протокол. Става дума за ръчен багаж, който Каракачанов можеше да остави в самолета и да бъде свален от правителствения протокол. След толкова часове полет човек се колебае как да си организира слизането, заяви Владислав Горанов.", "date": "2019.11.27", "title": "Владислав Горанов: Доналд Тръмп бе задълбочен в знанията си за нашия регион"}
{"url": "http://epicenter.bg/article/Premierat-Boyko-Borisov-za-smartta-na-Stefan-Danailov--Sbogom--Beshe-golyam-mazh--/199905/2/0", "text": "Сбогом! Беше голям мъж! Това написа във профила си във Фейсбук премиерът Бойко Борисов относно смъртта на Стефан Данаилов.   Към поста на премиера е закачена песента на Стефан Данаилов - “Без сълзи“.   Актьорът Стефан Данаилов почина в 00.15 часа тази нощ във Военномедицинска академия (ВМА).  ", "date": "2019.11.27", "title": "Премиерът Бойко Борисов за смъртта на Стефан Данаилов: Сбогом! Беше голям мъж!"}
{"url": "http://epicenter.bg/article/Predsedatelyat-na-parlamenta-Tsveta-Karayancheva--Poklon-pred-pametta-na-Stefan-Danailov/199906/2/0", "text": "Поклон пред паметта на Стефан Данаилов – съприкосновението с неговия талант беше истински празник. Това каза в началото на днешното пленарно заседание председателят на парламента Цвета Караянчева във връзка с кончината на Стефан Данаилов, предаде репортер на Агенция „Фокус“.    „Напусна ни нашият скъп приятел и колега големият актьор и човек Стефан Данаилов. Ще го запомним с неговото обаяние, талант и артистичност. Той изгради завладяващи образи както на сцената, така и в знакови за филмовата история екранни произведения, за които получи топлото признание и обич на целия народ.   \"Съприкосновението с неговия талант беше истински празник“, каза още Караянчева. Тя посочи, че Стефан Данаилов е влагал енергия и отдаденост като народен представител в 6 парламента и министър на културата.   Парламентът почете с едноминутно мълчание паметта на Стефан Данаилов. За това призова председателят на Народното събрание Цвета Караянчева в началото на днешното пленарно заседание.   Съгласно Правилника за организацията и дейността на парламента предложения за почитане на паметта с едноминутно мълчание могат да се правят само ако са били внесени писмено в деловодството на Народното събрание до 18,00 ч. на деня, предшестващ съответното пленарно заседание, освен в изключителни случаи. За да запазят минута мълчание народните представители сведоха глави и станаха на крака в знак на почит към личността на Стефан Данаилов.    Данаилов бе народен представител в 6 в парламента, а в 44-ото Народно събрание той бе депутат от 24-ти Многомандатен избирателен район – София.", "date": "2019.11.27", "title": "Караянчева: Поклон пред паметта на Стефан Данаилов! Съприкосновението с таланта му беше празник"}
{"url": "http://epicenter.bg/article/V--quot-Pirogov-quot--e-bilo-strashno--Balgariya-e-bila-na-kosam-ot-natsionalna-tragediya-s-mnogo-zhertvi/199907/2/0", "text": "България е била на косъм от национална трагедия с много жертви, невиждана досега. Това заяви на извънреден брифинг и. д. шефът на \"Пирогов\" проф. Николай Габровски.   Тази информация бе потвърдена и от присъствалите на пресконференция министър на вътрешните работи Младен Маринов и здравният министър Кирил Ананиев.   \"Пожарът възниква малко преди четири часа в една от стаите на второ вътрешно отделение, под опасност е бил животът на повече от 80. Загиналите са на 68 и 55 години, за останалите няма опасност за живота, уведомени са близките на починалите.     32 души са изведени, няма опасност за живота им. Искам да благодаря изключително много на екипа на \"Пирогов\". Обгазените са локализирани в други отделения, няма опасност за живота им, взети са всички необходими мерки, няма опасност за тях, дори след определени следствени действия ще бъдат върнати в стаите, където са били\", коментира Кирил Ананиев.   \"Държа да подчертая бързите действия на екипа на \"Пирогов\", които са действали изключително бързо, докато дойдат 12-те пожарни коли. Близките на пострадалите са уведомени\", допълни той.   \"Отново искам да подчертая, че незабавно след възникналия пожар са предприети необходимите мерки и то бързо, за да намалим щетите.   В момента няма опасност за евакуираните, изключваме злонамерено действие, терористичен акт, в \"Пирогов\" съществува сериозна система за охрана.   Работи се по версиите, в момента текат процесуално следствени действия под надзора на Софийска градска прокуратура. Работим по версия за използване на апаратура с повишено налягане, но това е работна версия и предстои, когато стане възможно да се влезе в помещението\", заяви Младен Маринов.   \"Има и вторични щети, вследствие на взрива има паднала стена, затова все още е трудно следователите да влязат и да свършат работа.   Полицейският състав вече е намален, но организацията е създадена. Пак казвам, бързата намеса на екипа от \"Пирогов\", както и на пожарна и полиция са намалили до минимум щетите. Ще бъде направен и допълнителен оглед, за да се види дали няма структурни промени на сградата вследствие на взрива\", коментира още той.   \"На място на инцидента е имало двама пациенти, единият от тях със сигурност е имал нужди от кислород поради тежко увреждане на белия дроб. За конкретни причини не мога нищо да кажа, ще има следствено процесуални действия. Специални благодарности на колегите, защото без тяхната смела реакция щяхме да говорим за инцидент от друг мащаб.     Специални благодарности на пожарните, които се бяха появили в изключително кратки срокове. Ако това не се беше случило, щяхме да говорим за национална трагедия. Всички пациенти са обгрижени, към момента нямаме данни за друг пациент, който да е пострадал, освен пациент, който е с леко обгазяване\", разкри проф. Николай Габровски.   Той добави, че днес проблеми ще има единствено с работата в шокова зала. \"Пирогов\" отваря гореща линия, на която близките могат да се информират: 029154540. Молбата ми е да звънят само хора, притеснени за своите близки, които са били във второ вътрешно отделение, за да не се задръства линията. Организирали сме и екип от психолози\", добави още проф. Габровски.   ", "date": "2019.11.27", "title": "В \"Пирогов\" е било страшно, България е била на косъм от национална трагедия с много жертви (Видео)"}
{"url": "http://epicenter.bg/article/Ninova-izbuhna-v-salzi-za-Stefan-Danailov--Deputatite-svedoha-glavi-v-malchanie/199908/2/0", "text": "  Депутатите почетоха с минута мълчание паметта на легендата на българското кино Стефан Данаилов, който почина във ВМА тази нощ.   „Напусна ни голям актьор и човек, с обаяние, талант и артистичност“, каза в началото на заседанието председателят на НС Цвета Караянчева.   Тя посочи, че Стефан Данаилов има топлото признание и обич на целия народ и влагаше енергията си в 6 парламента.   Лидерът на БСП Корнелия Нинова се разплака от загубата на близкия си приятел.  \"България загуби голям българин, обичан и уважаван от милиони хора. Той беше вселена от талант, емоция и мъдрост. БСП загубихме една от най-авторитетни си личности и опора. Стефан беше вдъхновение за нас. След смъртта на татко, той стана мой втори баща. Загубих го\", каза Нинова пред медиите.   За да запазят минута мълчание, народните представители сведоха глави и станаха на крака в знак на почит към личността на Стефан Данаилов.   Данаилов бе народен представител в 6 в парламента, а в 44-ото Народно събрание той бе депутат от 24-ти Многомандатен избирателен район – София.", "date": "2019.11.27", "title": "Нинова избухна в сълзи за Стефан Данаилов! Депутатите сведоха глави в мълчание"}
{"url": "http://epicenter.bg/article/Ninova-za-S--Danailov--Toy-beshe-vselena-ot-talant--emotsiya-i-madrost--Balgariya-zagubi-golyam-balgarin/199909/2/0", "text": "България загуби голям българин, обичан и уважаван от милиони хора. Той беше вселена от талант, емоция и мъдрост.   Това написа в профила си във Фейсбук лидерът на БСП Корнелия Нинова, по повод смъртта на Стефан Данаилов.  БСП загубихме една от най-авторитетни си личности и опора. Стефан беше вдъхновение за нас. След смъртта на татко, той стана мой втори баща. Загубих го. Ламбо, обичам те толкова много. Ще ми липсваш. Почивай в мир.    ", "date": "2019.11.27", "title": "Нинова за Данаилов: След смъртта на татко, той стана мой втори баща"}
{"url": "http://epicenter.bg/article/Narodniyat-teatar--Svetal-pat--Stefane--/199910/2/0", "text": "Думите ги няма, за да изразим мъката от тази загуба. Така с многоточие от Народния театър \"Иван Вазов\" почетоха паметта на Стефан Данаилов, който се спомина тази вечер след тежко боледуване.    \"Българският театър, кино, култура вече не са същите. Светъл път, СТЕФАНЕ, приятелю! Почивай в мир!\", написаха от театъра.    Стефан Данаилов беше един от обичаните актьори у нас. Пример за поколения стари и млади. Беше преподавател в ВИТИЗ \"Кръстьо Сарафов\".   ", "date": "2019.11.27", "title": "Народният театър: Светъл път, Стефане! "}
{"url": "http://epicenter.bg/article/Prof--Kiril-Topalov--Da-zamenish-dumi-v--Pod-igoto--e-koshtunstvo-i-absurd-/199911/2/0", "text": "Няма нищо по-страшно от това да преведеш Иван Вазов на български език. Това заяви пред БГНЕС литературният критик проф. Кирил Топалов. В ново издание на романа „Под Игото“ са заменени 6000 думи и изречения. Архаичните думи са „преведени“ на съвременен български език, за да бъдат разбрани от младите читатели. Поне такова е обяснението на Нели Стефанова. Така „Чемшир“ става вечно зелено дърво, “чучурче” – чешма, “глъчка” – гласове и “ятаган” – сабя. Преводът за часове разбуни духовете в социалните мрежи и предизвика гняв и възмущения.    „Това е кощунство да „преведеш“ Вазов, създателят, съхранителят на нашия език от български на български. По-страшно нещо от това не познавам. Защото, когато ние употребяваме думата усет, не знаем, че тя е създадена от Вазов, или думаха хижа, или думата часовник. И още десетки думи от нашия нов български език, които са създадени от дядо Вазов“, изрази възмущението си преподавателят в СУ „Св. Климент Охридски“ и литературен критик проф. Кирил Топалов. Според него е по-приемливо на учениците да им бъде обяснено какво означават тези думи.  „Произведението на Вазов е част от културната ни памет. Имаме много турцизми в езика – един по един те отпадат, но не са малко и днес. Те съществуват и в именната система. Например, моето име е турско. Топалов означава „ранен в крака, окуцял в битка“. Но това не означава, че трябва да се откажа от него. Да преведеш Вазов на новобългарски, съвременен език, по-голямо кощунство от това няма“, категоричен е проф. Топалов.    Ученият дава пример с гърците, които имат Пападиамантис, и с италианците, които имат Манцони с романа “Годениците“, съдържащ много стари италиански думи. И двамата имат същото значение за литературите на тези две страни, каквото Вазов има за нашата. „На ум не му минава на никого в Италия да смени езика на Манцони със съвременния италиански език. Как й е хрумнало на тази жена, просто не зная. Това е наистина голямо падение“, подчерта проф. Топалов.    Той не изключи, че и други класици на българската литература могат да последват съдбата на Вазов и да бъдат „преведени“. Сред тях са Христо Ботев, Любен Каравелов, Петко и Пенчо Славейкови.    Писателят Здравка Евтимова също недоумява как е възможно някой да посегне на текстовете и дава пример с великия Шекспир, чийто език също съдържа много архаични думи, но никой не се опитва да го преведе. Според нея най-добре би било, ако всяка архаична дума се поставя в края на страницата под линия или в речник в края на книгата.    „Намеса в текста на Шекспир би било повод за въстание на всички англоговорещи, за които английският е роден език. Езикът на Шекспир е силно архаизиран, не само лексиката, но и граматиката. Правя този паралел не случайно. В езика на Вазов също има думи и изрази, които са силно архаизирани. Трябва да подходим умно към Вазов. Противник съм на всякаква намеса в негови текстове, против всякаква редакция на негови текстове. Умното би било под линия да се обясни на съвременниците смисъла на архаичните думи“, заяви Здравка Евтимова.    Според преподавателя в СУ „Св. Климент Охридски“ Владислав Миланов децата не трябва да бъдат подценявани. „Българските учители знаят какво е Вазов за българската литература и не е нужно да улесняваме децата и да ги подценяваме по този начин. В оригиналния текст се пази духа на епохата. Будните и интелигентни деца няма да се затруднят. Те знаят къде да потърсят и да разчетат дадена дума”, заяви той.", "date": "2019.11.27", "title": "Проф. Кирил Топалов: Да замениш думи в „Под игото“ е кощунство и абсурд  (Видео)"}
{"url": "http://epicenter.bg/article/Predupreditelna-stachka-shte-provedat-sotsialnite-rabotnitsi-v-tsyalata-strana-/199914/2/0", "text": "Социални работници от 35 дирекции \"Социално подпомагане\" в цялата страна ще проведат едночасова предупредителна стачка днес от 10 до 11 часа, съобщава БНР.  До днес работещите в тези 35 дирекции протестираха символично. Председателят на синдиката към КТ \"Подкрепа\" Кремена Атанасова обясни:    “Проблемите на социалните работници са големи и се коренят години назад във времето. Исканията на колегите са за 40% увеличение на основната работна заплата. Тъй като в момента те биват назначавани с брутна заплата в размер на 650 лв\".    Социалните работници от Пловдив и областта ще се включат в Националния едночасов протест, който е насочен и срещу лошите условия на труд в системата.  Исканията, които издигат протестиращите са седем, заяви Марияна Георгиева от КТ \"Подкрепа\" в Пловдив:    \"Това са тези, които работят с хората с увреждания, децата в риск, самотните възрастни хора, хората с доходи под прага на бедността\".    Социалните работници настояват още средствата за работно облекло да не са по-малко от 450 лева годишно. Сред другите искания са оценка на извършената работа след съгласие на синдикатите и работодателите, а също назначаване на служители само с бакалавърска степен.    Почти всички социални работници в Бургас ще излязат в предупредителна стачка.    За час 66 от всичките 89 служители ще спрат да обслужват клиенти. Красимир Миланов, председател на синдикалната структура на КТ \"Подкрепа\" в дирекцията в града, коментира:    “Работата е тежка, има много голямо текучество. Особено в “Закрила на детето“ постоянно хората напускат, защото заплатите са малки. Назначават новите служители с 600 лв. и след половин година им дават още 60 и стават 660 лв. Младите колежки взимат някъде около 510 лв. Ако няма кой да ги издържа, никой не седи. Ние сме само двама мъже социални работници в цялата дирекция и то защото жените ни издържат“.    Василка Стоименова - председател на синдикалната секция към КТ \"Подкрепа\" в Дирекция \"Социално подпомагане\" - Велико Търново, заяви:    \"Министърът очевидно е безсилен в работата с народните представители. Чрез министъра на финансите той е направил предложение за още 5% увеличение на бюджетната рамка на социалното министерство за работни заплати, но е останало само искането и на първо четене това увеличение не е прието. Ние с този едночасов предупредителен протест не фокусираме вниманието на министъра, а искаме да привлечем вниманието на народните представители, ако благоволят - въпрос на добра воля е. 5% в паричен израз са 5 млн. Ние ще настояваме за минимална заплата за длъжността от 1000 лв.\".    Социалните работници във Велико Търново са склонни на радикални действия: \"Ефективна стачка без компромиси. Няма друг вариант явно. Евентуално 24-часова стачка ще е следващата стъпка\".    Подкрепа от ВМРО  „Тези 5%, които министър Бисер Петков би искал от НС, предполагам, че цялата ни група „Обединени патриоти“ ще подкрепи безапелационно. Трябва да бъдат увеличени заплатите на тези служители“, декларира в предаването „Преди всички“ д-р Калин Поповски – зам.-председател на социалната комисия в Народното събрание и депутат от ВМРО.    „Второ четене е точно мястото, където се коментират пропорциите и детайлите на самия закон. Предполагам, че цялата наша група, а може би и колегите от ГЕРБ, ще подкрепи министър Петков за тези 5 млн. лв. Тези хора наистина работят при недобри условия, работят години на ниски доходи. Те заслужават добро отношение на държавата към тях“, коментира д-р Поповски. Той обяви, че ще им помогне и в класификатора на длъжностите да има също промени.", "date": "2019.11.27", "title": "Предупредителна стачка ще проведат социалните работници в цялата страна  "}
{"url": "http://epicenter.bg/article/Delegatsiyata-na-DPS-v-EP-s-reditsa-vaprosi-zaradi-omraznata-rech-na-Simeonov-/199915/2/0", "text": "Какви мерки ще предприемете за борба срещу езика на омразата, имайки предвид избора на Валери Симеонов за заместник-председател на българското Народно събрание? Този въпрос зададоха към Европейската Комисия и към Председателя на Европейския съвет евродепутатите от ДПС/Обнови Европа - Илхан Кючюк, Искра Михайлова и Атидже Алиева-Вели.    С въпрос, внесен по процедура за парламентарни питания на Европейския парламент, представителите на Движението за права и свободи посочиха оттеглянето на Валери Симеонов от поста вицепремиер като резултат от протестите за това, че нарече майките на деца с увреждания „кресливи жени“ с “уж болни деца“ и след като определи представителите на ромската общност като „озверели човекоподобни“, и „жени с инстинкти на улични кучки“.    Във връзка с последвалото избиране на Валери Симеонов за заместник-председател на българското Народно събрание през изминалата седмица, евродепутатите потърсиха отговор от европейските институции за опазването на толерантността, човешкото достойнство и правата на лицата, принадлежащи към малцинства като основни ценности на Съюза.    В допълнение, те зададоха въпрос за мерките, които ще бъдат предприети за справяне с езика на омразата, имайки предвид, че лице с последователно поведение и дела в тази насока е избрано за един от говорителите на българския Парламент.", "date": "2019.11.27", "title": "Делегацията на ДПС в ЕП с редица въпроси заради омразната реч на Симеонов "}
{"url": "http://epicenter.bg/article/Pargov-za-smartta-na-Stefan-Danailov--Pochivay-v-mir--Lambo-/199916/2/0", "text": "Почивай в мир, Ламбо! Думите се губят в този момент... Светла ще е паметта за теб винаги! Дълбок поклон!   Това написа във \"Фейсбук\" лидерът на БСП-София и общински съветник в Столичен общински съвет Калоян Паргов, по повод смъртта    Припомняме, че тази нощ легендата на българското кино ни напусна след продължително боледуване.   ", "date": "2019.11.27", "title": "Паргов за смъртта на Стефан Данаилов: Почивай в мир, Ламбо!"}
{"url": "http://epicenter.bg/article/Stanishev-v-pamet-na-Stefan-Danailov--Da-si-Golyam-ne-e-tolkova-tezhka-zadacha--ako-go-pravish-sas-sartse-/199917/2/0", "text": "\"Ламбо, светлина по пътя! От теб ще помним, че да си Голям не е толкова тежка задача, ако го правиш със сърце! А то винаги бие отляво! Благодаря ти!\", написа във Фейсбук евродепутатът и лидер на ПЕС Сергей Станишев.    ", "date": "2019.11.27", "title": "Станишев в памет на Стефан Данаилов: Да си Голям не е толкова тежка задача, ако го правиш със сърце!"}
{"url": "http://epicenter.bg/article/Vezhdi-Rashidov--Sas-Stefan-Danailov-si-otide-edna-epoha--/199921/2/0", "text": "Със Стефан Данаилов си отива една епоха! Това заяви от Париж, където е на посещение, председателят на Комисията по културата и медиите Вежди Рашидов, съобщиха от комисията.    „Скърбя дълбоко за един голям талант, за един голям актьор и скъп мой приятел. Неговият въздух ще ми липсва много, но духом винаги ще сме заедно! Сбогом, Стефане!“, допълни Рашидов  ", "date": "2019.11.27", "title": "Вежди Рашидов: Със Стефан Данаилов си отиде една епоха! "}
{"url": "http://epicenter.bg/article/BNT-promenya-programata-si--puska-tri-filma-s-Lambo-tazi-vecher/199952/2/0", "text": "БНТ 1 ще излъчи три филма с участието на легендарния актьор Стефан Данаилов. Телевизията ще промени програмата си в памет на Ламбо.   От 19:00 часа днес Националната телевизия ще излъчи игралния филм \"Морето\", от 21:00 часа - комедията \"От нищо нещо\", а документален филм за Стефан Данаилов - в 22:30.", "date": "2019.11.27", "title": "БНТ променя програмата си, пуска три филма с Ламбо тази вечер"}
{"url": "http://epicenter.bg/article/Obedineni-patrioti-s-deklaratsiya-za-100-godishninata-ot-Nyoyskiya-dogovor/199953/2/0", "text": "Декларация на парламентарната група на Обединени патриоти прочете от трибуната на Народното събрание депутатът от ВМРО Йордан Йорданов, съобщиха от пресцентъра на ВМРО.  С документа патриотите отбелязват трагичната годишнина и напомнят за наложените на България санкции от Ньойския диктат.  Договорът е подписан на 27 ноември 1919 г. във френското предградие Ньой сюр Сен и отнема изконни български територии, като разделя села, къщи, църкви, гробища.  В залата на Европейския парламент заместник-председателят на ВМРО и български представител Ангел Джамбазки направи изказване по повод 100-годишнината от подписването на Ньойския договор.    Ньойският договор е позор, който трябва да се помни. Този договор разделя роднини, семейства, къщи, дворове, дори гробове. Ние казваме, че Западните покрайнини трябва да се върнат в България и заявяваме твърдо: „Да живее единното и неделимо българско Отечество!“, заяви Джамбазки.    Тази година се навършват 100 години от позорния Ньойски диктат. С този мирният договор, с който свършва Първата световна война за България. Той е позорен и би трябвало да кара всички наследници на Клемансо, на другите западноевропейски министър-председатели да се срамуват, каза още българският евродепутат.    Този договор разделя роднини, семейства, къщи, дворове, разделя дори гробове. Ако не сте виждали разделен гроб, елате в село Петачинци, елате в село Стрезимировци, елате и се срамувайте. Защото Ньойският диктат е позор. Позор е за тези, които позволиха на своите съюзници и разбойници от Белград да окупират изконни български земи, да разделят територии. Това е позор, позор, който трябва да се помни, заяви Ангел Джамбазки.    Преди подписването на Ньойския договор на датата 27 ноември се е отбелязвал Денят на българските победи. Ние казваме: „Долу Ньой!“. Ние казваме, че Западните покрайнини трябва да се върнат в България и заявяваме твърдо: Да живее единното и неделимо българско Отечество, завърши изказването си Джамбазки.                        ", "date": "2019.11.27", "title": "Обединени патриоти с декларация за 100-годишнината от Ньойския договор"}
{"url": "http://epicenter.bg/article/Fandakova--Ochakvame-ot-promyanata-v-danaka-za-kolite-da-saberem-okolo-18-miliona-leva/199954/2/0", "text": "Столична община предлага да се увеличи данъка на автомобилите с най-ниски екостандарти и тези с най-висока мощност. Освен това ще бъдат предвидени повече пари за ремонт на улици и тротоари в кварталите. Това стана ясно на пресконференция на кмета Йорданка Фандъкова и нейния заместник Дончо Барбалов, съобщи Канал 3.   Изменението на данъците е част от мерките за подобряване на качество на атмосферния въздух и подобряване състоянието на улиците и тротоарите в кварталите, обясни Фандъкова.    Очакваме от промяната в данъка за колите да съберем около 18 милиона лева през 2020 година, които ще предложа да бъдат насочени към подобряване на градския транспорт и възстановяване на паркове и градини в кварталите. Това каза кметът на столицата Йорданка Фандъкова на представяне на предложения за промени в Наредбата за определяне на размера на местните данъци на Столичен общински съвет.    \"3а колите с най-малка мощност увеличението е с до 3 до 10 лева. Като то е за колите с по-ниските екостандарти. За колите до 100 конски сили, които са най-масовите в нашия град, увеличението е между седем и четиридесет лева. Като 40 е за колите с екостандарти 0,1 и 2. Тези със стандарти 3 и 4 увеличението е със 17 лева“, допълни тя. Фандъкова уточни, че предлаганото увеличение не е чувствително.    \"По отношение на градския транспорт в икономическата рамка, която се подготвя и ще бъде предложена за обсъждане в столичния общински съвет заедно с бюджета, ще поискам да бъдат заложени и новите линии на довеждащия транспорт в кварталите \"Овча купел“, \"Горна баня“, \"Люлин\" във връзка с пускането следващата година участъка на третата линия на метрото“, допълни кметът на София.    За автомобилите стандарт \"Евро 5\" и \"Евро 6\" данъкът ще се запази както през тази година.    Според разчетите на общината от събраните пари 18 млн. лева ще бъдат насочени за модернизация на градския транспорт, ремонт и облагородяване на паркове и градини.    Повече пари са заложени за ремонти в кварталите.   Очаква се около 20 млн. лева от данък \"сделки\" от продажбата на имоти и коли, които се извършват от общината.    Данък сграда и такса за битови отпадъци няма да се увеличават, обеща кметът. Същото се отнася и за цената на билетите в градския транспорт.  ", "date": "2019.11.27", "title": "Фандъкова иска увеличаване на данъка за старите и мощните коли в София"}
{"url": "http://epicenter.bg/article/Hero-Mustafa-prodalzhava-da-opoznava-Balgariya--razkri--che-imeto-oznachava--quot-ruzha-quot-/199961/2/0", "text": "Американският посланик Херо Мустафа продължава да опознава България, като прави обиколки на някои от най-интересните места у нас. От посолството публикуваха кратка информация за посещението й в Ботаническата градина в София.   Херо Мустафа пък остана впечатлена от видовете растения, отглеждани в Ботаническата градина. Както е известно Херо Мустафа е първият американски посланик от кюрдски произход. Оказа се, че името й е вид цвете.   \"Херо“ е вид цвете. В България го наричаме ружа\", поясняват от посолството.   Херо Мустафа пристигна у нас в края на октомври. Тя се разположи в Посолството на САЩ у нас заедно със съпруга си и двете си дъщери.    След срещите си с премиера Бойко Борисов и президента Румен Радев, тя даде и първото си телевизионно интервю. Пред бТВ Херо Мустафа заяви, че Америка следи развитието на България, като наблюдава опитите за чуждо влияние у нас. Тя също така коментира, че срещата на премиера Борисов с американския президент Доналд Тръмп е важна за България.", "date": "2019.11.27", "title": "Херо Мустафа продължава да опознава България, разкри, че името й означава \"ружа\""}
{"url": "http://epicenter.bg/article/Tatyana-Lolova-za-Lambo--Byah-negovo-momiche-/199963/2/0", "text": "Бях негово момиче!, написа в личния си профил във Фейсбук актрисата Татяна Лолова, публикувайки своя снимка със Стефан Данаилов.   На фотоса, непоказван от момента, двамата актьори са прегърнати. ", "date": "2019.11.27", "title": "Татяна Лолова за Ламбо: Бях негово момиче!"}
{"url": "http://epicenter.bg/article/Borisov--Pozhelavam-uspeh-na-Ursula-fon-der-Layen-i-na-noviya-sastav-na-Evropeyskata-komisiya-/199965/2/0", "text": "\"Пожелавам успех на Урсула фон дер Лайен и на новия състав на Европейската комисия. България е достойно представена от Mariya Gabriel, която ще отговоря за важни за Европейския съюз приоритети. Според всички тя се представи отлично по време на своето изслушване и получи допълнителни отговорности. Занапред Мария ще отговаря за “Научни изследвания, иновации, образование, култура и младежи”. Благодаря на Жан-Клод Юнкер, един истински европеец, с когото работихме отлично.\"   Това написа във Фейсбук премиерът Бойко Борисов, след като новото европейско правителство стана факт.  ", "date": "2019.11.27", "title": "Борисов: Пожелавам успех на Урсула фон дер Лайен и на новия състав на Европейската комисия!"}
{"url": "http://epicenter.bg/article/Otlozhiha-film-zaradi-insulta-na-Katrin-Denyov/199966/10/100", "text": "Режисьорът Емануел Беркот заяви, че е спряла да снима филма De Son Vivant (“Приживе”) поради здравословното състояние на Катрин Денов, съобщава в. „Льо Паризиен“.   Работата по проекта продължи и след хоспитализацията на актрисата на 5 ноември с исхемичен инсулт и трябваше да приключи в средата на декември.   Всички сцени без Деньов бяха заснети, а сега екипът чака пълното възстановяване на 76-годишната звезда. Очаква се работата да се възобнови в началото на 2020 г.   Става дума за филм, разказващ за съдбата на син и майка, която тежко преживява неговата болест.   Източник: БГНЕС", "date": "2019.11.27", "title": "Отложиха филм заради инсулта на Катрин Деньов"}
{"url": "http://epicenter.bg/article/-quot-Irlandetsat-quot---quot-Imalo-edno-vreme-v-Holivud-quot--i--quot-Brachna-istoriya-quot--sa-veroyatnite-nositeli-na-Oskar/199999/10/99", "text": "Американски сайт прогнозира кои са филмите с най-големи шансове за \"Оскари\" догодина и кои звезди ще бъдат отличени.   Главни претенденти за златната статуетка за най-добър филм според портала ще бъдат \"Ирландецът\" на Мартин Скорсезе, \"Имало едно време в Холивуд\" на Куентин Тарантино и \"Брачна история\" на Ноа Баумбак. Скорсезе е посочен и като главен претендент за \"Оскар\" сред режисьорите. Следват Куентин Тарантино и Пон Джун-хо, заснел филма \"Паразити\". Сред актрисите с най-големи шансове според сайта са Рене Зелуегър, Скарлет Йохансон и Чарлийз Терон. А сред актьорите за фаворити са смятани Хоакин Финикс, Адам Драйвър и Робърт де Ниро.    Източник: Нова.тв", "date": "2019.11.27", "title": "\"Ирландецът\", \"Имало едно време в Холивуд\" и \"Брачна история\" са вероятните носители на Оскар 2020  "}
{"url": "http://epicenter.bg/article/Obyaviha-izvanredno-polozhenie-v-Albaniya-zaradi-opustoshitelniya-trus-/199918/7/51", "text": "Министър-председателят на Албания Еди Рама свика правителството си на спешна среща в сутрешните часове на деня, след която обяви въвеждането на извънредно положение в страната във връзка с опустошителното земетресение от 6,4 по скалата на Рихтер, регистрирано в ранните часове на вторник. Това съобщава електронното издание на прищинския ежедневник Koha Ditore, цитирано от Агенция \"Фокус\".    „Днес ще обявим извънредно положение въз основа на Конституцията и съответното законодателство. Предвид естеството на проблема и ситуацията, това ще бъде извънредно положение по периметъра на двата най-засегнати района - Дуръс и Тирана. Извънредното положение не е просто въпрос на финанси, а серия от мерки; то ще означава получаването или създаването на ново ниво на управление на ситуацията за период от 30 дни“, поясни Рама.    Към настоящия момент е потвърдено за 24 загинали, 657 ранени и 45 спасени.    „Земетресението е предизвикателство за нашето общество, за държавата ни, за нашето правителство и за нацията ни като цяло. Без да преувеличавам, трябва да подчертая от самото начало незабавния и значителен отговор на целия Министерски съвет, а също и на органите за гражданска помощ, на държавната полиция, въоръжените сили и на националните служби за извънредни ситуации. Това беше един от най-мрачните моменти в нашия живот. Може да се каже, че всички хора в униформа на албанската държава са свършили героична работа“, увери Рама.    След това той изрази благодарност, уважение и благодарност към всички военнослужещи, участващи в операцията по издирване и спасяване на оцелели, които рискуваха живота си, за да спасят животи.    Албанският премиер благодари и на страните, които изразиха солидарност към Тирана в трудния за нея момент.    „Впечатляваща солидарност в пълния смисъл на думата от целия ни народ и от приятелите и партньорите на страната ни. Трябва да изразя безгранична благодарност за наистина дълбоко успокояващите реакции на посолствата на САЩ и ЕС“, завърши Рама.  ", "date": "2019.11.27", "title": "Обявиха извънредно положение в Албания заради опустошителния трус "}
{"url": "http://epicenter.bg/article/Promyana-v-imeto-na-resora-na-Mariya-Gabriel/199933/7/0", "text": "Новоизбраният председател на Европейската комисия Урсула фон дер Лайен съобщи по време на днешното си изслушване в Европейския парламент за промени в името и обхвата на ресора на българския еврокомисар Мария Габриел, предаде БНР.   „Културата и образованието са това, което свързва историята ни с нашето бъдеще. Те ни правят уникални - нашата душа, култура, разнообразие, наследство. Знам, че с Мария Габриел те са в сигурни ръце. Затова се радвам да съобщя, че нейният ресор ще бъде преименуван на комисар по иновациите, изследванията, културата, образованието и младежта“, заяви пред евродепутатите в Страсбург Урсула фон дер Лайен. Първоначално ресорът на българския еврокомисар беше \"Иновации и младеж\".   Доскорошната министърка на отбраната на Германия обяви също твърда решимост за борба с климатичните промени, които са „екзистенциално“ предизвикателство. И обеща да се погрижи за осигуряването на средства за адаптирането на икономиките към по-ниско потребление на фосилни горива.    „Нямаме нито един момент за губене в борбата с климатичните промени“, подчерта тя.    Европейският парламент гласува в 13 часа българско време на пленарно заседание в Страсбург състава на новата Европейска комисия поименно и с обикновено мнозинство.    След като Урсула фон дер Лайен представи своя екип, в пленарната зала ще има дебат. Когато той приключи, всяка политическа група ще проведе кратка среща, за да обсъди как ще гласува. Преди вота лидерите на политическите групи ще направят изказвания.    Новата комисия започва мандата си без британски еврокомисар след отказа на премиера Борис Джонсън да номинира кандидатура на Обединеното кралство, мотивирайки се с извънредните избори. Три страни - Унгария, Румъния и Франция пък трябваше да представят нови кандидати, след като унгарецът Ласло Трочани и румънката Рована Плумб бяха уличени в конфликт на интереси, а французойката Силви Гулар не бе одобрена от парламентарните комисии по индустрия и вътрешен пазар след второ изслушване.    В понеделник новият състав на Европейската комисия получи зелена светлина от Съвета на ЕС. Запознати твърдят, че новата Комисия няма да взема ключови решения по каквито и да било въпроси, докато не бъде изяснен въпросът с британския комисар, тъй като може да бъде уязвима юридически.   ", "date": "2019.11.27", "title": "Разширяват ресора на Мария Габриел с наука, образование и култура"}
{"url": "http://epicenter.bg/article/Silna-eksploziya-v-himicheski-zavod-v-Teksas--VIDEO--/199944/7/96", "text": "Силна експлозия в нефтохимически завод в Порт Неч, Тексас в сряда предизвика евакуация на жители в района, предаде БНР.    \"Моля, имайте предвид, че има задължителна евакуация за всички в рамките на половин миля от завода на компанията TPC Group в Порт Неч\", съобщиха от доброволческата пожарна служба в района на инцидента.    Взривът е станал малко след 01:00 сутрин местно време в завод, принадлежащ на TPC Group, и е бил усетен на разстояние до 30 мили. Най-малко двама работници са ранени в резултат на мощната експлозия в завода.    Шерифската служба на окръг Джеферсън потвърди за взрива и отбеляза, че причината за експлозията е все още неизвестна. Кристъл Холмс, капитан в шерифската служба, заяви, че двамата ранени са били изведени и откарани в местна болница, но добави, че може да има повече пострадали.    Видеоклипове в Туитър на очевидци показват голям пожар, обхванал нефтохимическия завод на TPC Group, който се намира на около 150 км източно от Хюстън.  ", "date": "2019.11.27", "title": "Силна експлозия в химически завод в Тексас (ВИДЕО) "}
{"url": "http://epicenter.bg/article/Chavushoglu--Turtsiya-ne-e-kupila-raketnite-sistemi-S-400--za-da--quot-gi-darzhi-v-kutii-quot--/199945/7/0", "text": "Турският външен министър Мевлют Чавушоглу заяви, че Турция не е закупила руските ракети С-400, за да \"ги държи в кутии\". По думите му страната има нужда от системи за противовъздушна защита поради обширните си граници и допълни, че в момента бойно дежурство носят само испански батареи \"Пейтриът\" (на южната граница на страната, в рамките на партньорството в НАТО), съобщи БНР.    Турския първи дипломат заяви, че при многобройните срещи не е било постигнато съгласие със Съединените щати по въпроса и темата една от тези, които \"тровят\" двустранните отношения. Разговорите продължават, но натискът е неприемлив, подчерта Чавушоглу.    Той допълни, че Турция може да закупи и системи \"Пейтриът\", ако сделката бъде одобрена от американските власти и се постигне споразумение по другите условия. Чавушоглу обаче не изключи възможността Анкара да закупи и допълнителни батареи от системите С-400.    Ако се наложи, Турция ще търси алтернативи на американските изтребители от пето поколение Ф-35    По въпроса за изтребителите Ф-35 Мевлют Чавушоглу коментира, че по света \"не може да има такова нещо\" - Съединените щати да отказват да продадат на Анкара бойните самолети и да се противопоставят на това тя да закупи машини от други страни. Според Чавушоглу при \"най-лошия сценарий\", ако американските самолети не бъдат закупени, Турция \"ще бъде принудена да разгледа алтернативи.\"    Турция е временно отстранена от програмата за създаване на изтребители Ф-35, в която тя е едновременно производител и купувач.", "date": "2019.11.27", "title": "Чавушоглу: Турция не е купила ракетните системи С-400, за да \"ги държи в кутии\" "}
{"url": "http://epicenter.bg/article/Bashar-Asad--Donald-Tramp-me-razsmiva/199947/7/0", "text": "Доналд Тръмп ме разсмива, е казал сирийският президент Башар Асад, предаде РИА Новости, цитира Новини.бг   Лидерът на близкоизточната страна в обширно интервю за френското издание \"Пари мач\" е коментирал отношенията между Дамаск и Вашингтон.   \"Не мога да сдържа усмивката си, когато чуя, че стопанинът на Белия дом е благодарил на нашата страна и на мен лично за някаква информация за местонахождението на лидера на \"Ислямска държава\" (ИД) Абу Бакр ал Багдади. Предполагам, че това е една от многобройните шеги на господин Тръмп\", е заявил президентът на Сирия.    Асад е посочил, че е научил за благодарностите на американския лидер от медиите. \"Според мен по-важни са два въпроса. Мъртъв ли е ал Багдади и цялата тази \"операция\" не е ли някакъв спектакъл?\", е заявил още политикът от Близкия изток.    Ал Багдади е бил ликвидиран при операция на американски военни в Северна Сирия преди около от месец. Смъртта му е била потвърдена и от ИД.  Сирия, Русия и още няколко държави са изразили съмнения в убийството на лидера на джихадистката организация.", "date": "2019.11.27", "title": "Башар Асад: Доналд Тръмп ме разсмива"}
{"url": "http://epicenter.bg/article/EP-odobri-novata-evropeyska-komisiya-s-golyamo-mnozinstvo/199964/7/0", "text": "ЕП одобри с голямо мнозинството новата ЕК. Общо 707 евродепутати гласуваха, като 461 подкрепиха комисията \"Фон дер Лайен\", 157 бяха против и 89 души се въздържаха. Това съобщава \"Сега\".    Ресорът, за който ще отговаря в новата ЕК българският еврокомисар Мария Габриел, ще бъде преименуван на \"Иновации, наука, култура, образование и младеж\", обяви председателят на новата ЕК Урсула фон дер Лайен пред евродепутатите в Страсбург. Досега ресорът на Габриел беше с название \"Иновации и младеж\".    \"Хората се вълнуват от бъдещето на децата и обществото. Културата и образованието са връзката между историята и бъдещето. Оттук блика нашата уникалност, душа, култура, разнообразие и наследство. Знам, че всичко това е в сигурни ръце с Мария Габриел. Ето защо с удоволствие искам да обявя, че портфейлът й ще бъде преименуван на комисар за иновациите, науката, културата, образованието и младежта\", заяви Фон дер Лайен в пленарната зала в Страсбург.    Урсула фон дер Лайен представи пред Eвропарламента екипа си от комисари, като и приоритетите на ръководената от нея ЕК. Фон дер Лайен обяви, че предстои \"ново начало за Европа\" и подчерта, че ЕС трябва да бъде \"сила, която се бори за мир и положителна промяна\". \"Комисията прави всичко по нашия европейски начин, това е геополитическата комисия, която си представям и която Европа спешно има нужда да види, отбеляза Фон дер Лайен пред евродепутатите.    Основен приоритет на нейната ЕК ще бъде борбата с климатичните промени, стана ясно от изказването й в пленарната зала в Страсбург. В първите 100 дни новата ЕК планира да концентрира усилията си в тази посока, тъй като борбата с климатичните промени като \"екзистенциален въпрос\". Фон дер Лайен даде пример наводненията във Венеция и пожарите в Португалия, и подчерта че \"нямаме нито минута за губене\".    \"Европейският зелен пакт е нашата нова стратегия за растеж, тя ще ни помогне на намалим емисиите, създавайки работни места, всичко обаче трябва да е в услуга на европейските народи, те искат и чакат Европа да се задейства по отношение на климата, искат евтина и чиста енергия\", каза Урсула фон дер Лайен. Тя подчерта, че са необходими иновации във всички сектори, както и че \"няма бъдеще без дигитализация, която е навсякъде\". Според шефката на новата ЕК е необходимо създаването на обща платформа за киберсигурност.    Модернизация е необходимо да бъде направена и на многогодишния бюджет на ЕС, тъй като предизвикателствата днес са много по-различни от тези преди 7 години. Фон дер Лайен изтъкна в ЕП като основно предизвикателство решаването на проблема с миграцията. \"Европа винаги ще предоставя убежище на тези, които се нуждаят от международна закрила, но само на тези, които се интегрират\", каза тя пред евродепутатите. Германката бе категорична, че \"не може да има никакъв компромис що се отнася до върховенството на закона. Никога няма да има\".    По отношение на Брекзит Фон дер Лайен изтъкна, че винаги подкрепя оставането на Великобритания в ЕС, но и ще уважи решението на британския народ. Новата ЕК ще работи с Великобритания за сключване на споразумение за свободна търговия, ангажира се тя.", "date": "2019.11.27", "title": "ЕП одобри новата европейска комисия с голямо мнозинство"}
{"url": "http://epicenter.bg/article/Donald-Tusk--Tramp-e-mozhe-bi-nay-golyamoto-predizvikatelstvo-pred-Evropa/199971/7/0", "text": "Президентът на САЩ Доналд Тръмп представлява едно от най-големите предизвикателства пред Европейския съюз, защото „се моли\" за разпадането на Общността. Това подчерта напускащият председател на Европейския съвет Доналд Туск, предава Reuters, цитирана от Агенция \"Фокус\".    Тръмп приветства решението на Великобритания да напусне структурите на организацията, определи Европа като „враг“ и постави под въпрос стойността на трансатлантическия отбранителен съюз НАТО.    „За първи път в историята има американски президент, който е открито против обединена Европа. Той подкрепя Брекзит и се моли за разпада на Съюза“, заяви Туск пред германския вестник Die Zeit в интервю, което предстои да бъде публикувано.    Полският политик представи Тръмп като човек, който е решен да отслаби ЕС и заяви, че това е „може би най-трудното предизвикателство“ за организацията.    Туск, бивш премиер на Полша, е на път да завърши петгодишния си мандат като председател на Европейския съвет. Очаква се той да бъде наследен на поста от бившия премиер на Белгия Шарл Мишел. Новата Европейска комисия, изпълнителната власт на ЕС, ще бъде оглавена от германския консерватор Урсула фон дер Лайен.    Въпреки че връзките между ЕС и САЩ са усложнени, откакто Тръмп стана президент на САЩ, американският държавен секретар Майк Помпео се опита да възстанови приятелските отношения с посещение в Брюксел през септември.  ", "date": "2019.11.27", "title": "Доналд Туск: Тръмп е може би най-голямото предизвикателство пред Европа"}
{"url": "http://epicenter.bg/article/Putin-otkri-magistrala-Moskva---Sankt-Peterbulg/199973/7/0", "text": "Руският президент Владимир Путин открил магистрала между Москва и Санкт Петербург, съобщават руските медии.   В разговор със строителите на магистралата Путин отбелязал, че това е първото съоръжение от подобен тип в историята на страната. Държавният глава похвалил строителите, изградили пътното съоръжение, като отбелязал, че \"има с какво да се гордеят\".   \"Това е добър пример за публично-частно партньорство - участие взеха както държавата, така и частни компании. Всички работеха като един екип - и френските, и турските строители, за да постигнат този резултат. И успяха\", заявил Путин. Президентът отбелязал, че в проведеното обществено допитване за името на новата магистрала най-много гласове събрал вариантът \"Нева\". \"Така и ще я назовем\", казал държавният глава. Владимир Владимирович споделил със строителите, че често пътува между двата главни града на Русия и пътят му отнема около девет часа. По новото трасе е шест, информирали го те.   След тържествената церемония той се качил на произведена в Русия лимузина Aurus.    Автомагистралата М-11 е дълга 669 километра. Таксата за използването на пътя варира от 1500 от 2000 рубли (приблизително между 21 и 28 евро).   Новата магистрала на практика дублира вече съществуващата М10, която отдавна не може да поеме целия автомобилен поток, подчертават руските медии.  ", "date": "2019.11.27", "title": "Путин откри нова магистрала Москва - Санкт Петербург (ВИДЕО)"}
{"url": "http://epicenter.bg/article/Ursula-fon-der-Layen-specheli-evrodeputatite-s-obeshtanie-za-izgrazhdane-na--zelena-supersila--/199976/7/0", "text": "Новоизбраният председател на Европейската комисия Урсула фон дер Лайен ще встъпи в длъжност в неделя, 1 декември, след като спечели парламентарно мнозинство за плана си за изграждане на „зелена суперсила“, отбелязва AFP, цитирана от \"Фокус\".    61-годишната германка поема поста в момент, в който Европа е изправена пред предизвикателството да намери новата си роля сред геополитически и икономически гиганти като САЩ и Китай.    Нейният път към поста, който трябваше да поеме в началото на ноември, бе каменист – мощта на Брюксел бе подкопана от френско-германското съперничество и от предстоящото излизане на Великобритания от структурите на Общността. Но в сряда 451 от депутатите в Европейският парламент в Страсбург подкрепиха новия състав на Комисията, която ще бъде водена от бившия германски министър на отбраната. 157 гласуваха „против“, а 89 се въздържаха.    „Моля за вашата подкрепа, за да дадете нов старт на Европа\", заяви Урсула фон дер Лайен в една до голяма степен добре приета реч, изнесена в присъствието на новите комисари.    „Нашият съюз ще предприеме трансформация, която ще докосне всяка част от нашето общество и икономика, и ние ще го направим, защото това ще бъде правилното нещо, а не защото ще е лесно\", увери тя и приветства вицепредседателя на ЕК Франс Тимерманс като човек, който е подходящ за поста.    Същевременно Урсула фон дер Лайен обеща „европейска зелена сделка... за здравето на нашата планета, нашите хора и нашата икономика\".      Освен обещаващи мерки за борба с изменението на климата, Фон дер Лайен настоя, че Европа има стремеж да ръководи света в областта на цифровата икономическа революция.    „Ние сме световната търговска суперсила. Ние сме най-големият източник и дестинация на преките чуждестранни инвестиции навсякъде по света. Трябва да използваме тази двойна сила на дигитализация и климатичен преход, за да засилим нашата индустриална база\", препоръча германският политик.    Назначението на Фон дер Лайен за наследник на Жан-Клод Юнкер бе одобрено през юли с тънка мнозинство от едва девет гласа над необходимите. Три от първоначалните й кандидатури за комисари бяха отхвърлени по време на процеса на утвърждаването на новия състав на ЕК. Но основните дясноцентристки, либерални и социалистически блокове се обединиха около нея на последния вот, а „зелените“ избраха да се въздържат, вместо да гласуват „против“.    „Нашите приоритети са решаваща част от Комисията „Фон дер Лайен“, заяви Манфред Вебер, ръководител на групата ЕНП в ЕП.    „През 2024 г. Европа ще проведе най-амбициозната и приобщаваща политика в областта на климата, европейските граници и бреговата охрана, ще трансформира Европол в европейско ФБР, ще създаде генерален план за борба с рака и ще създаде милиони работни места\".    Комисията има членове от целия политически спектър, а 12 от 27-те му представители са жени. Няма пълен паритет, както бе обещано, но за първи път в историята на ЕК има толкова много представителки на нежния пол.    Въпреки това ще има противопоставяне. Евроскептичните, крайнолеви и десни популистки партии на парламента се противопоставят на голяма част от програмата на новата Комисия, а „Зелени“ са скептични.    „Като чух речта на Фон дер Лайен в ЕП днес, вече ми липсва Юнкер\", въздъхна германският евродепутат Райнхард Бутикофер.    Има още един облак, надвиснал над плановете: Брекзит.    Премиерът на Обединеното кралство Борис Джонсън планира да изведе страната от ЕС на 31 януари, след като Брекзит беше многократно отлаган на фона на спорове в Уестминстър заради условията на „развода“. Междувременно той отказа да изпрати представител на Великобритания в Комисията.    Фон дер Лайен изрази съжаление за решението на Великобритания и бе значително по-помирителна от предшественика си Юнкер, който често се шегуваше за това, което определяше като голяма грешка на Лондон.    „Не е тайна, че винаги съм била за оставането (на Великобритания – бел. ред.). Но също така винаги ще уважавам решението, взето от британския народ\", подчерта германката. „И каквото и да бъде бъдещето, връзката и приятелството между нашите народи са неразривни\".  ", "date": "2019.11.27", "title": "Урсула фон дер Лайен спечели евродепутатите с обещание за изграждане на „зелена суперсила“ "}
{"url": "http://epicenter.bg/article/Dve-treti-ot-evropeytsite-iskat-dopalnitelni-merki-za-podobryavane-na-kachestvoto-na-vazduha/199978/7/0", "text": "Според ново проучване на Евробарометър над две трети от европейците смятат, че Европейският съюз трябва да предложи допълнителни мерки за подобряване на качеството на въздуха, съобщава news.bg.    От интервюираните над 27 000 граждани във всички страни членки на ЕС, повече от половината респонденти са на мнение, че домакинствата, производителите на автомобили, производителите на енергия, земеделските стопани и публичните органи не правят достатъчно за подобряването на качеството на въздуха.    Замърсеният въздух причинява над 400 000 случая на преждевременна смърт в ЕС всяка година, като се плаща огромна цена, включително за здравни грижи, пропуснати работни дни и щети за насажденията и сградите.  Проучването разкрива също така необходимостта от по-добра комуникация по въпросите, свързани с качеството на въздуха, особено на национално равнище.    По-голямата част от отговорилите не смятат, че са добре осведомени за проблемите с качеството на въздуха в своята държава. В сравнение с проучване от 2017 г. респондентите са по-склонни да смятат, че през последните десет години качеството на въздуха се е влошило, макар докладваните данни на практика да показват, че през този период качеството на въздуха се е подобрило съществено.    Над две трети от анкетираните (71%) заявяват, че според тях ЕС трябва да предложи допълнителни мерки за решаването на проблемите, свързани с качеството на въздуха в Европа, а 38 % биха искали да имат възможността да изразят виждането си по тези мерки.    От анкетираните 72% заявяват, че мерките за борба със замърсяването на въздуха трябва да се вземат на международно равнище. Половината от участниците в проучването смятат, че решение на проблема трябва да се търси на европейско равнище, а другата половина — че той трябва да се реши на национално равнище.    Най-много са отговорилите (44 %), според които най-ефективният начин за справяне с проблемите с качеството на въздуха е прилагането на по-строг контрол на замърсяването при промишлената дейност и производството на енергия. Тази мярка е най-често посочваната в 25 страни членки.    Над 50% от анкетираните във всички държави смятат, че домакинствата, производителите на автомобили, производителите на енергия, земеделските стопани и публичните органи не правят достатъчно за подобряването на качеството на въздуха.    Европейците обаче са склонни да предприемат повече действия за намаляване на вредните емисии, отколкото през 2017 г.    От отговорилите 70 % твърдят, че са предприели поне едно действие за намаляване на вредните емисии във въздуха. Това представлява увеличение с осем процентни пункта в сравнение с отговорите от 2017 г.    Основната стъпка, предприемана от респондентите, е замяната на по-старите енергоемки уреди с нови с по-добри енергийни характеристики (41 %).    Проучването е проведено в 28-те страни членки на ЕС, в периода между 11 юни и 29 септември 2019 г. В него са участвали 27 565 души от различни социални и демографски групи, които са били анкетирани лично в техните домове на родния им език.", "date": "2019.11.27", "title": "Две трети от европейците искат допълнителни мерки за подобряване на качеството на въздуха"}
{"url": "http://epicenter.bg/article/Kipar-lishi-ot-grazhdanstvo-Deripaska--9-ruski-bankeri--kakto-i-semeystvata-im/199983/7/0", "text": "Кипърският вестник \"Политис\" съобщава имената на девет руснаци, лишени от кипърско гражданство или от така наречените \"златни паспорти\", които се издават на чужденци в замяна на инвестиции, пише \"Фактор\".   Според руската агенция ТАСС обаче, която се позовава на представител на Олег Дерипаска, бизнесменът не е получил от правителството на Кипър официално съобщение, че е лишен от гражданство. Информацията за отнемането на неговия \"златен паспорт\" е невярна, посочва ТАСС.   \"Информацията за лишаване на Олег Дерипаска от кипърско гражданство не съответства на действителността. Той не е получавал от правителството на Кипър никакви официални съобщения за статута на гражданството. Но фактът, че Кипър очевидно е подложен на безпрецедентен натиск от страна на САЩ за създаване на трудности на руския бизнес, е възмутителен и трябва да предизвика сериозно безпокойство сред международната общност\", каза представителят на руския бизнесмен, цитиран от БТА.   В списъка на \"Политис\" деветимата \"инвеститори\" фигурират и 17 членове на техните семейства.    Отбелязва се, че имената на лишените от \"златен паспорт\" са свързани с пране на пари и други финансови нарушения.   Казусът коментира и говорителят на президента Путин Дмитрий Песков. По неговите думи това не засяга Кремъл.   В списъка на \"Политис\" са руския милиардер Олег Дерипаска, синът и дъщеря му, както и бившите шефове на руско-венецуелската Еврофинанс Моснарбанк Владимир Столяренко и Александър Бондаренко, жените и децата им.    През миналата година \"Гардиан\" писа, че Дерипаска два пъти е подавал молба за получаване на кипърско гражданство, като през 2017 година кипърските власти удовлетворяват искането му.    Друг руснак лишен от кипърско гражданство е бившият собственик на \"Промсвязбанк\" Дмитрий Ананиев.    По данни на Евростат, през 2017 година 1313 руснаци са получили кипърско гражданство. За получаването на \"златен паспорт\" е необходимо да бъдат инвестирани в недвижимост на острова не по-малко от 2 милиона евро.    ", "date": "2019.11.27", "title": "Кипър лиши от гражданство Дерипаска, олигархът отрича!"}
{"url": "http://epicenter.bg/article/Tramp-pomilva-puykite-Bred-i-Batar-za-Denya-na-blagodarnostta--/199988/7/0", "text": "Президентът Доналд Тръмп не изневери на чувството си за хумор дори и по време на традиционното помилване на пуйка за Деня на благодарността.    Той пусна няколко шеги за импийъчмънта, предаде Асошиейтед прес.   Той направи коментар, че пуякът Бътър (от анг. Масло) и партньорката му Бред (от анг. Хляб) са тренирани да запазват спокойствие при всякакви условия, \"което ще бъде много полезно, защото вече са получили призовки да се явят в килера на Адам Шиф в четвъртък\". Шиф е председател на Комисията по разузнаването в Камарата на представителите, разследваща Тръмп.    Традицията да се помилва пуйка преди Деня на благодарността датира от 1989 г. при президента Джордж Х. У. Буш.   Източник: Новини.бг", "date": "2019.11.27", "title": "Тръмп помилва пуйките Бред и Бътър за Деня на благодарността. "}
{"url": "http://epicenter.bg/article/Leybaristite-obviniha-Boris-Dzhonsan--che-iska-da-prodade-na-SASht-britanskata-zdravna-sistema/199996/7/0", "text": "Британската Лейбъристка партия обвини днес консерваторите, че водят тайни преговори със САЩ британската здравна система да бъде продадена на американски компании по силата на бъдещо търговско споразумение между двете страни след Brexit, предаде БТА, цитирана от Нова телевизия.    Две седмици преди парламентарните избори във Великобритания лидерът на лейбъристите Джереми Корбин представи пред журналисти 450 страници документи. Според него в тях се съдържа информация за шест кръга преговори във Вашингтон и Лондон от 2017 г. насетне между британски и американски представители за търговските отношения между Великобритания и САЩ след Brexit.  \"Тези документи потвърждават, че Съединените щати настояват националната здравна система да бъде на масата за преговори. Сега имаме доказателства, че Джонсън поставя здравната система на масата за преговори и тя ще е за продан. Става дума за тайни преговори за сделка с Доналд Тръмп след Brexit, сделка, която ще определи бъдещето на страната ни. Тези избори вече са битка за оцеляването на националната ни здравна система\", заяви Корбин. Борис Джонсън отрича някога да е повдигал въпроса за продажба на британската здравна система при обсъждания с американски представители.  Британският премиер уверява, че излизането на Великобритания от Европейския съюз на 31 януари ще позволи на Лондон да си върне контрола върху търговската политика. Американският президент Доналд Тръмп на няколко пъти обеща на Джонсън \"прекрасно споразумение\" след Брекзит, въпреки че наскоро заяви, че постигането му ще е трудно в контекста на сключената от британския премиер сделка за Брекзит с Брюксел.  ", "date": "2019.11.27", "title": "Лейбъристите обвиниха Борис Джонсън, че иска да продаде на САЩ британската здравна система"}
{"url": "http://epicenter.bg/article/Bryuksel-vremenno-zabranyava-konsumiraneto-na-alkohol-po-ulitsite-/200001/7/0", "text": "Гражданите и посетителите на Брюксел няма да могат да пият алкохол в центъра на белгийската столица от 1 февруари до 1 август догодина, предаде Нова тв.    Забраната няма да се прилага за тераси на кафенета и събития на открито.    Мярката е ограничена във времето и ще бъде отменена шест месеца след влизането в сила. След този период ще бъдат оценени ефектите от забраната за консумация на алкохол в центъра на Брюксел.    За нарушаването на забраната е предвидена глоба в размер на 350 евро.    Брюксел не е първият град, който въведе такава забрана. В Мадрид, Дъблин и Рим санкциите за пиене на открито са по-високи, докато такива мерки все още не се прилагат в Берлин, Копенхаген и Лисабон.  ", "date": "2019.11.27", "title": "Брюксел временно забранява консумирането на алкохол по улиците "}
{"url": "http://epicenter.bg/article/Uzhasat-v-Albaniya-prodalzhava--5-3-po-Rihter-razlyulya-grad-Duras-/200007/7/51", "text": "Земетресение с магнитуд 5,3 по скалата на Рихтер е регистрирано близо до албанския град Дуръс в 14:45 местно време (15:45 българско време). Това показва справка на официалната интернет страница на Европейския средиземноморски сеизмологичен център (EMSC).  Трусът е бил с епицентър на 24 км северно от град Дуръс и 42 км северозападно от столицата Тирана, в Адриатическо море. Дълбочината на труса е била 10 км под земната повърхност. Все още няма данни за щетите или пострадалите в следствие на новото земетресение. Канал 3 припомня, че преди ден трус със сила 6,4 по Рихтер причини разрушения на сгради в град Дуръс. Жертвите от земетресението вече са над 20 души, а пострадалите са над 600. ", "date": "2019.11.27", "title": "Ужасът в Албания продължава, 5,3 по Рихтер разлюля град Дуръс "}
{"url": "http://epicenter.bg/article/Tramp-prie-v-Beliya-dom-kucheto-geroy-Konan--uchastvalo-v-aktsiyata-sreshtu-lidera-na--quot-Islyamska-darzhava-quot-/200008/7/96", "text": "Президентът на САЩ Доналд Тръмп посрещна кучето-герой Конан, което участва и беше ранено в акцията, която доведе до смъртта на лидера на „Ислямска Държава“ Абу Бакр ал Багдади, предава CNN, цитирана от \"Фокус\". Президентът посрещна кучето в Белия дом.    Тръмп заяви, че Конан, белгийска овчарка, е пристигнал във Вашингтон от Близкия изток и е получил „медал и плакет“.    „Конън беше много лошо ранен (…) и те мислиха, че може би няма да се възстанови, (но той) се възстанови много бързо и оттогава беше част от много важни акции“, каза Тръмп.    Президентът заяви, че Конан няма да се „пенсионира“ и е в своите „силни години“.  \r\n \r\n Смята се, че по време на акцията кучето е било изпратено срещу Багдади, понеже спецчастите са вярвали, че лидера на радикалната групировка носи жилетка с експлозиви. По-късно стана ясно, че това наистина е било така, като той е детонирал жилетката си и се е взривил, след като е бил подгонен в тунел без изход от кучето.    Конан, част от спецчатите „Делта форс“, които извършиха акцията, вероятно е бил ранен, след като е настъпил оголен кабел или от късо съединение, според източници в американската армия, след срутването на тунела.    За да защитят кучето, „Делта форс“ първоначално класифицираха името и „работното му място“, но Тръмп ги разсекрети, като публикува снимка на Конан, заедно с името му в социалната мрежа Туитър, където го нарече „американски герой“.  ", "date": "2019.11.27", "title": "Тръмп прие в Белия дом кучето-герой Конан, участвало в акцията срещу лидера на \"Ислямска държава\""}
{"url": "http://epicenter.bg/article/Obirat-v-Drezden--Kradtsite-zadignali-unikalen-49-karatov-diamant-/200009/7/0", "text": "Уникален диамант с тегло 49 карата е сред скъпоценностите, откраднати по време на впечатляващия обир в музея \"Грюнес Гевьолбе\" в Дрезден в понеделник, оповести дирекцията му. Крадците, които все още се търсят, са отмъкнали предмети, украсени с общо няколкостотин диаманта, предават Нова тв и БТА. Откраднати са общо 11 предмета и отделни части от други 3 експоната.    Откраднатият \"Бял диамант на Саксония\" е сред скъпоценните камъни в колекцията на Август II Силни, крал на Полша и курфюрст на Саксония в периода 1694-1733 г.    Диамантът с тегло почти 50 карата бил купен от него през февруари 1728 г. за баснословната тогава сума от 200 хиляди талера, се казва в информация на сайта на музея. Дирекцията му окачестви откраднатите предмети като безценни от историческа и културна гледна точка.    \"Става въпрос за кражба на висококачествен скъпоценен камък. Чистотата му не е известна, но потенциалната му цена е 10-12 милиона долара\", заяви експертът Тобиас Корминд.    Сред откраднатите експонати са също огърлица с диаманти на кралица Амалия-Августа Баварска и носена от нея на гърдите панделка с фльонга, украсена с над 600 диаманта. Полицията издирва четирима заподозрени.  ", "date": "2019.11.27", "title": "Обирът в Дрезден: Крадците задигнали уникален 49-каратов диамант "}
{"url": "http://epicenter.bg/article/Stolichnata-biblioteka-otbelyazva-110-g--ot-rozhdenieto-na-Dimitar-Dimov/199956/6/0", "text": "Столичната библиотека отбелязва 110 г. от рождението на Димитър Димов, от 18.00 ч. на 26 ноември, съобщиха от Столичната община.    Българският П.Е.Н.-център и Столична библиотека ще отбележат 110 г. от рождението на българския писател и драматург Димитър Димов - един от класиците на българската литература. От 1942 г. Димов сътрудничи с разкази, пътеписи, откъси от романи и драми във вестниците \"Литературен глас\", \"Литературен фронт\", \"Мир\", \"Народна култура'\", \"Отечествен фронт\", на списанията \"Септември\", \"Театър\". Творбите му го представят предимно като майстор на психологическия и социалния роман. От 21 март 1964 г. до смъртта си е председател на Съюза на българските писатели. Димов е автор на над 20 научноизследователски труда, а след 1966 в архива му са открити нови планове и ръкописи за 2 книги върху теорията на отражението.    Димов утвърждава в българската литература модерен художествен стил, който се отличава с психологическо проникновение, интелектуална задълбоченост, остра конфликтност и тънък усет към богатството на езика. Героите му, носители на силни чувства и амбиции, са детерминирани чрез социалните и нравствените стълкновения на епохата, за което оказва влияние както острото социално зрение на писателя, така и личното увлечение по идеите на Зигмунд Фройд, Фридрих Ницше, Анри Бергсон и творчеството на Октав Мирбо.    Писателя ще представи проф.Светлозар Игов. На събитието ще присъства и дъщерята на Д. Димов - Теодора Димова, която е сред ярко изявените съвременни български писатели. Ще бъдат показани първи издания на Димов от фондовете на Столична библиотека, сред които \"Осъдени души\", 1945 г., \"Тютюн\", 1951 г. и др.", "date": "2019.11.27", "title": "Столичната библиотека отбелязва 110 г. от рождението на Димитър Димов"}
{"url": "http://epicenter.bg/article/Istoricheskata-drama--Ofitser-i-shpionin--tragva-po-kinata-na-29-noemvri/199991/6/0", "text": "Великолепната историческа драма „Офицер и шпионин”, която откри тазгодишното издание на кино-литературния фестивал CineLibri, тръгва в разпространение от 29 ноември! По думите на критиката „Офицер и шпионин” е брилянтен урок по кинематография и създаване на исторически филм. Режисьор на ОФИЦЕР И ШПИОНИН (Франция, Италия 2019), чието оригинално заглавие е J'accuse (Аз обвинявам) е Роман Полански, една от най-мощните фигури в съвременната кинематография. Достатъчно е да се споменат филми като „Бебето на Розмари”, „Китайски квартал”, „Отвращение”, „Тес”, „Горчива луна”, „Пианистът”. „Офицер и шпионин” е адаптация по едноименния бестселър на майстора на психологически бестселъри Робърт Харис, чиито книги са преведени на 37 езика! В лентата блести звездата от „Артистът” Жан Дюжарден; участват също Луи Гарел („Изключителният Годар”), Матю Амалрик („Скафандърът и пеперудата”), Еманюел Сене („Венера в кожи”), Мелвил Пупо и българинът Владимир Йорданов.   За въздействието на филма допринасят отличната операторска работа на Павел Еделман и музиката на Александър Десплат.   „Офицер и шпионин” откри CineLibri 2019 веднага след официалната премиера в рамките на 76-ото издание на кинофестивала във Венеция.   Филмът е красиво заснет, честен и правдив, нещо повече - верен на историческата истина. Полански, който остава едно от най-авторитетните имена в съвременното кино, независимо от скандалите, които съпровождат името му, е създал убедително и пунктуално до болка съчетание от историческа драма и трилър с внушителен бюджет и първокласен кастинг!   Сюжетът ни пренася в Париж от 1895 година, когато, несправедливо обвинен в предателство, младият еврейски офицер Алфред Драйфус е осъден на доживотен затвор на Дяволския остров и е разжалван публично пред огромна тълпа. Възкресявайки скандала, който разделя Франция, предизвиква големия писател Емил Зола да напише прочутата статия в защита на Драйфус „Аз обвинявам” и привлича вниманието на целия свят в навечерието на XX век, „Офицер и шпионин” разказва трезво една история, която звучи изумително актуално и днес - история за лов на вещици, тайни трибунали, доносници и разузнавателни агенции. Всъщност именно чувствителността на Полански към „случая Драйфус” вдъхновява майстора на психологическия трилър Робърт Харис за написването на романа „Офицер и шпионин“ (2013), а по-късно и за сценария на филма. Харис и Полански работят заедно не за първи път – писателят е съавтор на сценария на „Писател в сянка“ (2010), успешна адаптация на романа му „Призракът“, удостоена с над 30 отличия.   НАГРАДИ И НОМИНАЦИИ:  Голямата награда на журито във Венеция, Награда FIPRESCI, Награда Green Drop Award, Sorriso Diverso Venezia Award, 4 номинации за Европейска филмова награда!   Трейлър:   ", "date": "2019.11.27", "title": "Историческата драма „Офицер и шпионин” тръгва по кината на 29 ноември"}
{"url": "http://epicenter.bg/article/Kak-zvuchi-krivo-sadovsko-horo-na-tsigulka--Chuyte-Vasko-Vasilev--i-negovata--quot-Amati-quot-/200002/6/0", "text": "Как звучи криво садовско хоро на цигулка?  Това го може само Васко Василев!  Виртуозът за пореден път вдигна на крака препълнената Зала 1 на НДК във вторник вечерта. Ненаситна за музиката му, публиката го аплодираше непрекъснато, докато той я докарваше буквално до екстаз с парчета от най-различни школи и стилове. Като се започне с класическото \"Болеро\" от Равел, мине се през Пако де Лусия, музика от филми, хита \"Деспасито\" и се завърши с \"Очи чорние\".    Васко не спираше да изтръгва божествените звуци от своята 300-годишна „Амати“, които пронизват сърцето, карат те да изтръпнеш, да настръхнеш от музика...  Васко движеше лъка по струните на цигулката с някакво магическо свещенодействие, а тя изригваше във величествени акорди. Публиката ту затаяваше дъх, ту изригваше в нестихващи аплодисменти.    -   избухваше залата! И така един, два три, пет пъти... Бисовете следваха един след друг.   - В следващия миг залата се превърна в светлинна магия...  А Васко тръгна между редовете с ​невероятното “Болеро“, за да покаже, че поднася своето изпълнение на всеки един от зрителите.    Близо два часа неуморен, облечен неглиже - само по бяла тениска, черни дънки и маратонки, музикантът разливаше очарованието на своя талант. Скачаше и показваше всяко чувство под ситните капчици пот, избили от напрежението и сложността на някои изпълнения. Ту препускаше в галоп, сякаш иска да счупи цигулката, ту нежно я галеше с лъка.   -   Над публиката, невярваща на ушите си, първо мина вълна на шепот, а после избухна в „дааааа“.  -   И „Амати“ се впусна в удивителното приключение „криво садовско хоро“. И взриви залата. И перкусионистът Хуан Хередиа от Chambao се раздаде, за когото това беше истинско предизвикателство, и Васко показа, че за таланта няма граници, няма невъзможни неща. Беше избрал аранжимента на покойния акад. Петко Радев – първи кларинетист на „Ла Скала“, свирил там повече от 10 години.   Беше уникално усещане да се наблюдава не само цигуларя, но и публиката, която го попиваше с любов и възхищение. Васко знае, че където и да ходи, винаги трябва поне веднъж да се завърне в България, за да се поклони на тази публика и да ѝ каже с детската си усмивка, че \"това е най-великата публика на света\". Концертът в Зала 1 на НДК бе част от турнето му тази година на родна земя, включващо 15 града. Обиколката започна на 10 ноември в Плевен и продължава. И както винаги е  чисто нов на сцената –  нова музика, нови инструменталисти, нова визия. Постоянни са само усмивката му и любовния дует с \"Амати\".    Няколко пъти цигуларят отдаваше специално внимание на музикантите, които бяха с него на сцената: перкусионистът Хуан Ередиа, китаристът Дейвид Бъкингам и пианистът Виктор Вайехо.   посочи Васко към младия Виктор, който от време на време оставяше клавишите и надуваше тромпета.  Вайехо.е и продуцент на последния албум на Васко Василев Passion Flamenca, издаден на 10 ноември т.г. За финал на вечерта беше избрал големия си хит Libertango, с които неговите приятели фигуристите Албена Денкова и Максим Ставински, спечелиха световното злато под звуците му, и които бяха в публиката, заедно с още куп звезди - Цветана Манева, Татяна Лолова, Христо Мутафчиев и др.   След концерта Васко Василев спази още една своя традиция – прегърна лично във фоайето на НДК извилата се дълга опашка от стотици фенове, които го очакваха за снимка, поздрав и автограф върху книгата му „Васко @ 40+5“, компактдискове или пък билетите от шоуто. Понякога това е по-зареждащо от самия концерт. Защото без тази любов на публиката, магията е невъзможна.      След София Васко Василев ще зарадва на живо феновете си в Благоевград. За тази своя обиколка в повечето градове той избира по-малки сцени. Идеята е след големите спортни зали да се върне съвсем близо до зрителите и концертите да бъдат много лични и напълно задушевни под звучците на фламенко. Маестрото гостува с тази програма през лятото и зад граница - в Полша и Испания, където почитателите му гальовно го кръстили Васко де Лусия, тъй като композициите му са базирани на фламенкото на Пако де Лусия. Благодарим ти, Васко де Лусия!", "date": "2019.11.27", "title": "Как звучи криво садовско хоро на цигулка? Чуйте Васко Василев и неговата \"Амати\"!"}
{"url": "http://epicenter.bg/article/Stefan-Danailov--Na-vsichki-sam-zabranil-da-me-zhalyat/199920/11/0", "text": "\r\n Едно интервю  за умората и силата да надмогваш болката, за отчаянието и смелостта да не се предаваш. \r\n   \r\n 21.02.2015 г. \r\n \r\n \r\n   \r\n \r\n   \r\n \r\n   \r\n - Пия по 7 кафета на ден. \r\n   \r\n - Не спя. Заспивам към 9-10, събуждам се... \r\n   \r\n - Лявото е оперирано, беше напълно затворено, нищо не виждах с него, само един процеп, колкото да влиза някаква светлинка. Сега те виждам с него, но си много малка. А с другото око те виждам в реални размери. И като отворя двете очи - ужас! Образите се наслагват, размиват и... Сутрин ми идва да скоча от прозореца! Пълна бъркотия в зрението. Опитвам се да не си крия очите, да не ги затапвам много, за да може мозъкът да работи... Беше много тежка операция. Час и половина, пълна упойка... Слава Богу, лекарите са доволни от резултата, не са очаквали такива показатели. \r\n   \r\n - Липса на имунна система заради лекарствата, които пия за онкологичното заболяване. Оттам се появи вирус, който почна да ми яде очите. И двете. Но аз все отлагах прегледа - избори, избори, после парламент, а пред очите ми паяци. Рекох си - пак е лимфомът. Глупости, лимфом! В края на октомври направих снимка при офталмолог и лекарите решиха, че правя инфаркти на окото. Облаците обаче продължиха и преди месец откриха, че липсата на зрение е свързано с моето заболяване и с херпес зостер, който от три месеца ме мъчи. Академик Петя Василева, като разбра за какво става дума, веднага ме прати в Германия, където откриха кой е вирусът, за да може да го атакуват. Тук няма такива лаборатории за биопсии. Заедно с мен дойде и моят д-р Даскалов. Направиха ми операция на лявото око, а дясното го лекуват в момента с инжекции. Но с него пък загубих контраст, като в мъгла съм. А си беше читаво окото. \r\n   \r\n - Според мен никак. Опитвам се да си тренирам зрението с кръстословици и лекарите вече твърдят, че с едното око имам 90% гледаемост. Непрекъснато сменям различни очила. Днес (вчера - б.а.) гледах репетициите на студентите, които бяха специално за осветлението на постановката. Понеже аз съм майстор на осветлението, много се ядосвах, че нямам реална представа за сцената. А в Германия така ме гледаха, че дори направиха фенклуб на Ламбо в Тюбинген. Това е едно градче на 30-40 км до Щутгард, където ме оперираха. Много читави хора се оказаха в тази болница. \r\n   \r\n - Доцентката, първата помощничка на професора, който ме оперира, се оказа българка от Твърдица. Една от медицинските сестри пък бе от Стара Загора, още една лекарка, на която мъжът е професор, също е от България. И като ме приеха, из болницата веднага се разшумя: дошъл българският Марлон Брандо. Защо? Защото съм пълен като него. А аз им казвах: \"Аз бях българският Ален Делон, бе!\" Но понеже те ме водеха навсякъде с количка, платих си оттук количката, и както бях седнал в нея с якето, шапката и черните очила - приличах досущ на Дон Корлеоне... Но много тежко се възстанових от упойката. \r\n   \r\n ? - 4500 евро, ако е амбулаторно. Ако останеш - 8000 евро. След операцията аз станах и си тръгнах. Като излизах от упойка, беше ужасно, мислех, че съм пътник, че ще умра, а една от лекарките ми казва: \"Сега един автограф да ми дадете.\" Рекох си: \"Къде ще ти дам автограф, аз не знам къде съм, не виждам нищо, бе, момиченце.\" Та на другия ден написах с кьоравите си очи някаква картичка, не бях се сетил да взема снимки. Само на доктора подарих един много красив Икар. Платих си всичко. Не чакам от здравната каса. Дори за скенерите при лечението на лимфома във Франция си платих. \r\n   \r\n - Пуша, защото много обичам. \r\n   \r\n -  Невена Малчева, сътрудничката ми, прочела епикризата и ме жали. Сестра ми, Роси, се хванала за главата: \"Той вече смята, че е излишен.  Онази вечер се прибирам и жената (която идва да ми готви) сготвила телешко варено. Отварям хладилника и виждам вътре една тавичка. Вдигам станиолчето и викам: \"Защо е пекла жената това зеле?\" И затворих хладилника. На другия ден се оказа, че това е млечна баница... И това ми пречи. Ужасно е! Лекарите ми казват, че не бива да се отчайвам, но аз се смятам за излишен. Губя реална представа, като ходя - има ли стълби, трябва ли нанякъде да завия, не мога да се ориентирам. Водят ме като слепец. Слизам от колата и някой трябва да ми помага да вървя. А и кръстът ме боли. Обездвижен съм, краката ми са като чугун. \r\n   \r\n - Не е само от килограмите. И преди съм бил пълен. \r\n   \r\n - Да. Вълнувам се от реакцията на публиката за тяхната игра. Но ме е страх да ходя сред хора. Чакам асистентите да ми кажат каква е оценката за постановката. Но аз знам, че студентите ми ще издържат. Готови са. Много са готини. \r\n   \r\n - Много ми дойде, Валерия. Кой ме прокле? Толкова злини ми се струпаха, какво съм направил?  Помниш, миналата година по това време бях в Париж за лимфома... Сега пък очите. Но дай да говорим за баща ми. \r\n   \r\n - Татко е роден в с. Райково, сега квартал на Смолян, учи гимназия в Казанлък, където се запалва по идеите на анархизма. Създател е на студентската организация БОНС в София, бил е ятак на Трънския отряд, а във войната участва като политофицер, много близък до ген. Стойчев. Заедно стигат до Унгария. После става полковник и преподава във Военната академия. Помня го с ей такава голяма коса. Партията го пращала на работа из цялата страна. Затуй аз съм правен в Банско. Дядо ми пък, Данаил Костов, е бил богат човек, който е издигнал читалището в Райково. \r\n   \r\n - След 9 септември 1944-та баща ми бил заместник-началник на политотдела на Българската народна армия. Подпукват го покрай разправата с Трайчо Костов, бяха го задържали 7-8 дни и след това военната му кариера рухна. Не можа да стане професор по политикономия, макар че е написал първата кратка политикономия в България. С идването на Живков на власт обаче такива като татко потънаха. Дойдоха тези, които бяха завършили руската академия и изтласкаха старите офицери. Направиха баща ми директор на Военноисторическия институт (не музей - б.а.), след което го пенсионираха. Но той никога не е бил офицер по дух, даже не можеше да козирува. Междувременно стана председател на Тракийската организация и я оглавяваше повече от 10 години (от 1961 до 1972 г.). В нашите лични разговори (те не са били много) имаше един период, в който останахме само двамата, мама почина много рано, тя бе на 52, а аз - в казармата. Тогава попитах татко защо така се случи с неговата кариера, защо партията го отблъсна, какво и кога се промени? Питах го защо не е станал партизанин, а е бил само ятак. Макар че е бил изтезаван, бит, имаше пирони в тялото си  Татко си отиде с отворени очи от тази агресивност на комунизма, която се наложи във времето. Отиде си огорчен от извращенията, самотен... \r\n   \r\n - На 72, играех в \"Юлия Вревска\". Аз от какво треперя - че на тия години, на които съм сега, си отиде баща ми. Беше много любознателен. Много обичаше Родопите. Двамата с мама се залюбват като учители в Угърчин, участвали са в читалищната дейност. Татко дори режисирал \"Коварство и любов\", играел самия Милер, а майка ми била Луиза Милер. Когато аз играех тази пиеса във Военния театър, реших една вечер да го поканя да гледа представлението. След края на пиесата татко ме чакаше пред служебния вход на Военния театър и ми каза: \"Знаеш ли, Стьопа (той така се обръщаше към мен), след толкова години видях отново Луиза, с която навремето играхме в Угърчин, виждаш ли какво нещо е съдбата.\" Татко много се интересуваше какво играя аз, беше уверен в това, че ще направя голяма кариера като актьор. Майка ми мечтаеше да стана или доктор гинеколог, или оперен певец. И когато татко разбра, че Иван Кондов (тогава съпруг на сестра ми Росица) ми внуши, че трябва да стана актьор, а вече бях почнал да снимам с Рангел Вълчанов \"Инспекторът и нощта\", много се зарадва. И преди да се явя на третия тур във ВИТИЗ, за да ме мотивира, татко започна да ми рецитира Смирненски - знаеше го наизуст целия. Голям сладур беше. Страхотен меломан. Любима опера му бе \"Тоска\", арията на Каварадоси бе неговата мечта. Беше си купил едно грамофонче от Съветския съюз, вечер присядаше на диванче в хола и си пускаше тази ария. И за майка ми беше събитие, когато отиваха на опера. Първото сценично зрелище за мен беше \"Борис Годунов\" на сцената на Народния театър - тогава за първи път влязох в театър. \r\n   \r\n - Като темперамент в младите години приличах много на майка си визуално, а сега приличам на баща си.  Помня, когато татко почина, бях на снимки и в сцената трябваше да се разплача, а не ми идва отвътре. Мери много обичаше баща ми. Тя му затвори очите. Помня, на погребението му на Централните гробища по едно време се чува едно маршируване. И изведнъж до гроба му застава един човек: щрак-щрак - генерал Стойчев с ботушите, брича и сако. Възрастен беше, но дойде и направи почест към полковник Ламби Данаилов. Няма да го забравя. \r\n   \r\n - Не, беше много тих. Когато с майка ми научиха, че пуша и почнаха да откриват цигари в моята куртка, татко взе да ми слага по джобовете брошурки за Ленин, за социализма. После му казвах: \"Абе, татко, бе, къде живееш ти бе, братче, какви брошурки ще ти чета?\" Много ми се разсърди, когато през 1971 г. ми предложиха да вляза в партията и аз отказах. Беше след сериала \"На всеки километър\". Бях официално поканен да стана член на партията, но като прочетох устава и като видях какви изисквания има, които аз нямах намерение да спазвам, отказах. Татко, много потиснат, ме попита защо съм отказал. Казах му честно: \"Не смятам, че мога да отговоря на изискванията на тази партия. И когато през 1976-а все пак влязох в партията, той беше много доволен, макар че вече беше започнал да търпи разочарования. Не завиждаше за власт, за никого лоша дума не каза, но беше разочарован. Идваше у нас, ей тук седне и Мери му сложи нещо да хапне. А той: \"Така много обичам да идвам при вас.\" И тъжен. Макар че не беше оставен сам, редовно ходехме с Мери при него, беше много тъжен. А сега и Мери я няма. Ето, вече 10 месеца ще станат, откакто тя си отиде. Кой е очаквал, че така бързо ще се развие болестта при нея. Ох, миличката... Сега търся зелен камък, мрамор, за надгробната й плоча. Отпред ще е само с едно цвете от месинг, отзад - снимката. \r\n   \r\n - Защото очите на Мери бяха зелени. Но с тези кьорави очи как ще видя дали зеленото е истински зелено? Искам да си е всичко, както трябва. \r\n   \r\n - А за какво да мисля? Нещо ме натиска непрекъснато. Нормално е човек да си мисли, че едва ли не... \r\n   \r\n - С никого. Ама аз и с никого не се виждам. \r\n   \r\n - Сега в неделя ще я приберем с жената, която идва да чисти, и с братовчедките. Държах я, за да ми весели тъжния живот. Добре, ама от сините лампички взеха едни сини мрежи да ми се явяват пред очите. \r\n   \r\n - Всичко е уникално при мен. Може ли да имам такова заболяване, което в България нашите офталмолози не знаят? Някакви гадости да ти ядат очите. Може ли лимфомът да ме сграбчи? Може ли Мери така да си отиде, така да я събори болест-та.  \r\n   \r\n \r\n", "date": "2019.11.27", "title": "Стефан Данаилов: На всички съм забранил да ме жалят!"}
{"url": "http://epicenter.bg/article/-quot-Komersant-quot--Shansovete-za-sreshta-mezhdu-Vladimir-Putin-i-Volodimir-Zelenski-sa-99-9-/199925/11/0", "text": "Шансовете за среща на четири очи между президентите на Русия и на Украйна наближават сто процента, пише \"Комерсант\" в статия със заглавие \"Владимир Путин взе за партньор Володимир Зеленски\".    Вестникът цитира информирани източници, според които е твърде вероятно двустранните преговори на високо равнище да се състоят на 9 декември в Париж, където е насрочена среща на \"нормандската четворка\" за уреждане на конфликта в Източна Украйна. Украинският лидер може да получи и покана за тържествата в Москва през май по случай 75-ата годишнина от победата над нацистка Германия.  Очаква се държавите от \"четворката\" - Русия, Украйна, Франция и Германия, да приемат в Париж документ, предвиждащ стъпки за по-нататъшна деескалация на конфликта в Донбас. Проектът вече е съгласуван, но Москва и Киев имат и други теми за дискусии, отбелязва изданието. Между Русия и Украйна не само че няма в момента преки въздушни връзки - двете страни са въвели и взаимни забрани за полети над своите територии. Сред най-острите проблеми обаче са газовите доставки. Въпросът за транзит на руски газ през Украйна още не е решен и вече се обсъжда на президентско равнище, припомня \"Комерсант\" неотдавнашния телефонен разговор между Путин и Зеленски.    \"Украйна планира до 26 декември да приключи обособяването на газотранспортната си система от държавния концерн \"Нафтогаз\". Новата структура ще транспортира руски газ през Украйна към ЕС - ако страните успеят да подпишат нов договор, тъй като на 31 декември старият изтича. Преговорите бяха в безизходица, но телефонният разговор между двамата президенти може да повлияе на ситуацията\", пише \"Независимая газета\". \"Не се знае обаче в какъв регистър са обсъждали газовата тема държавните глави; според експерти разговорът може да продължи на 9 декември в Париж, добавя всекидневникът. \"Украйна заплашва с кражби на газ\", извежда в заглавие \"Взгляд\". При липса на транзитно споразумение Украйна смята от Нова година да пренасочва руския газ, предназначен за европейците, към свои хранилища. Важно уточнение: без договор суровината ще се разглежда като собственост на неопределен притежател и докато бъдат оформени документите, ще остане в украински подземни резервоари, посочва онлайн изданието, припомняйки изявление на изпълнителния директор на \"Нафтогаз\" Юрий Витренко.    \"Мнозина съзряха тук заплаха и шантаж срещу Русия и Европа от негова страна. Ако Русия не подпише договор до 1 януари, Украйна всъщност ще краде руския газ. Защото европейците изобщо няма да го получат, но горивото ще престане да е собственост на руския \"Газпром\", пише електронният вестник.    Московският експерт Алексей Гривач, цитиран от сайта \"Рамблер нюз\", допуска, че ръководството на \"Нафтогаз\" съзнателно се мъчи да провали газовите преговори, за да организира енергийна криза в Европа. \"Ако това е заплаха, тя е доста глупава, смята руският аналитик Игор Юшков. \"След 31 декември \"Газпром\" просто няма да подава газ в украинската система, ако няма договор за транзит\", съответно \"Нафтогаз\" няма да има какво да събира в украинските хранилища, прогнозира той.    Москва настоява \"нормандската четворка\" да подпише в Париж заключителен документ, но тук изглежда се очертават трудности, пише \"Версия\". Руските дипломати настояват централен момент в документа да бъде крайъгълният въпрос за специалния статут на Донбас, напомня изданието. Подписаната от всички страни в конфликта \"формула на Щайнмайер\" предвижда такъв статут след избори в отцепническия регион, които ОССЕ признае за честни и свободни.  Действащият засега украински закон за специален статут е в сила само до 31 декември, а председателят на украинския парламент Дмитро Разумков призна, че нов закон може да се появи единствено във връзка с резултатите от \"нормандската среща\". А руският лидер Владимир Путин предварително предупреди: Приеме ли се нещо, несъгласувано с Донецката и Луганската народни републики (сепаратистките формирования в Донбас), всичко мигом ще се озове в задънена улица.    Според украинския политолог Руслан Бортник партията на Зеленски \"Слуга на народа\" съзнателно се движи към тази задънена улица, проваляйки и Минските споразумения за Украйна, и мирните преговори изобщо. \"Защото разчита да модифицира част от неудобните точки - за изборите, амнистията, контрола върху границата. Ако не сполучи, Киев може да се оттегли от Минските споразумения. Тогава мирните преговори окончателно ще затънат в дълбока безизходица\", казва експертът.    \"Поредица от скандали заля междувременно пропрезидентската партия в Украйна, съобщава \"Известия\". Неин депутат бе обвинен, че е изнасилил непълнолетна, друг решил да уреди с полицаи \"чадър\" за своя бизнес, а записът на разговора бил качен в интернет. Разгласени бяха данни за доходите на ред парламентаристи и прозвучаха обвинения в рушветчийство. Само за месец в медиите отекнаха десетина скандала, свързани с депутати от партията \"Слуга на народа\", продължава вестникът. Според него има две причини за скандалите. Първо, партията е формирана \"в последния момент стихийно и хаотично\", затова \"под знамената на Зеленски в парламента са попаднали голям брой случайни хора\". Второ, \"Слуга на народа\" е разнородно формирование и нейната група в парламента неофициално се дели на 4 вътрешни групи със собствени сенчести лидери и интереси.    Едната група включва 60 до 80 лични познати на президента Зеленски. Друга се ориентира към олигарха Игор Коломойски, стоящ според медиите зад държавния глава. Трета група включва т. нар. в Украйна \"соросенца\" - протежета на организации, получаващи дотации от чужбина, съответно на западни структури. Четвъртата група се контролира от Иля Павлюк, наричан краля на украинската контрабанда, уточнява \"Известия\".    \"Перспективите на пропрезидентската партия в Украйна засега изглеждат мъгляви\", се казва в статията. Има версия, според която при изостряне на вътрешнопартийните противоречия Володимир Зеленски може да обяви предсрочни парламентарни избори. По закон обаче е длъжен да изчака поне до лятото, когато сегашната Върховна рада ще навърши една година, добавя \"Известия\".", "date": "2019.11.27", "title": "\"Комерсант\": Шансовете за среща между Владимир Путин и Володимир Зеленски са 99,9%"}
{"url": "http://epicenter.bg/article/Asoshieyted-pres--Razsledvaneto-za-impiychmant-sreshtu-Tramp-natrupa-planini-ot-bezsporni-dokazatelstva-/199935/11/0", "text": "След две седмици интригуващи публични изслушвания в рамките на разследването за импийчмънт срещу президента Доналд Тръмп, вече има планина от безспорни доказателства.  Тръмп изрично е наредил на представители на американското правителство да работят с личния му адвокат Руди Джулиани по въпроси, свързани с Украйна, която е силно зависима от помощта на Вашингтон за отблъскване на руската агресия. Президентът е оказал натиск върху Украйна да започне разследвания срещу негови политически съперници, позовавайки се на дискредитирана конспиративна теория, която собствените му съветници оспорват. Американски и украински представители се опасяваха, че Тръмп е замразил жизненоважна военна помощ, докато Киев не обяви, че започва тези разследвания.   Тези факти бяха потвърдени от десетки свидетели, повечето от които утвърдени правителствени служители, работили за правителства и на демократи, и на републиканци. Те разчитаха на имейли, текстови съобщения и паметни бележки в подкрепа на спомените си от станалото през миналата година, когато даваха показания в Камарата на представителите.  Публичните изслушвания, излъчвани часове наред в пряк телевизионен ефир, създадоха образ на американски президент, склонен да използва влиятелния си пост, за да притисне чуждо правителство, за да му направи лична политическа услуга. Дори само по тази причина много демократи са на ръба да инициират гласуване срещу Тръмп преди края на годината в долната камара, което може да доведе до процес по импийчмънт в Сената.  Само че показанията на свидетелите издишат по един основен пункт, който осигурява спасителен пояс за Тръмп и съюзниците му републиканци. Никой от свидетелите не може да заяви, че лично е чул Тръмп да поставя като условие за отпускането на 400 милиона долара военна помощ обявяването на разследвания срещу бившия вицепрезидент Джо Байдън и Националния комитет на Демократическата партия.   Някои републиканци намекват, че дори тази връзка да може да бъде направена, за тях няма да е достатъчен аргумент да подкрепят импийчмънт срещу Тръмп и отстраняването му от поста. А без тази връзка подкрепата за президента сред членовете на Конгреса от Републиканската армия изглежда непоклатима.   \"Не чух нищо, доказващо, че президентът е замесен в подкупване или изнудване\", каза конгресменът представител Уил Хърд, умерен републиканец от Тексас, който ще се оттегли в пенсия следващата година и по тази причина ще бъде индикатор за каквито и да било признаци на отслабване на подкрепата за президента сред републиканците. Подобно на някои други свои съпартийци, той заяви ясно, че намира действията на Тръмп за \"неуместни\", но не и за заслужаващи импийчмънт.   Демократите сега са изправени пред перспективата за процедура по импийчмънт, в която демократите ще гласуват \"за\", а републиканците \"против\". Това ще е в унисон с общественото мнение, изследванията за което показват, че американците са разделени по въпроса трябва ли Тръмп да бъде отстранен от президентския пост заради сделките си с Украйна.  С края на публичните изслушвания демократите спешно търсят начин да задвижат едва четвъртата в историята на САЩ процедура по импийчмънт.   Те трябва да решат дали да започнат да изготвят обвинението въз основа на разкритото до този момент, или да забавят за момента топката и да потърсят показания от още свидетели, които биха могли да им предоставят по-непосредствени доказателства за действията на Тръмп.   Действително има длъжностни лица, които вероятно биха могли да запълнят някои празноти. Демократите поискаха показания от и.д. началник на канцеларията на Белия дом Мик Мълвейни и бившия съветник по националната сигурност Джон Болтън. И двамата са прекарали часове наред до Тръмп в Западното крило и имената им многократно бяха споменати при изслушванията на други служители.   Изглежда обаче малко вероятно Болтън и Мълвейни да изложат своите версии пред Конгреса. Позовавайки се на особения си статут в изпълнителната власт, двамата отправиха запитвания в съда дали трябва да се явяват. Председателката на Камарата на представителите Нанси Пелоси каза вчера, че не желае следващите стъпки в разследването да бъдат оставени \"на произвола на съда\".  Уилям Тейлър, най-високопоставеният американски дипломат в Киев, с чиито показания започнаха изслушванията, представи военната помощ като въпрос на живот и смърт за украинските войници в условията на война с Русия. Той каза, че се е почувствал доста разстроен от възможността правителството на Тръмп да изостави американски партньори в чужбина.  Подполковник Александър Виндман, съветник в Белия дом, който се яви на изслушването във военната си униформа, окичена с медали, каза, че е бил потресен, когато чул Тръмп да иска от украинския президент Володимир Зеленски да разследва Байдън и Националния комитет на Демократическата партия в телефонния разговор на 25 юли, заради който започна разследването за импийчмънт. Виндман, чието семейство е избягало от Украйна, когато той бил на три години, бе принуден да се защитава от обвинения от съюзници на Тръмп, че проявява пристрастие заради произхода си.  Постоянният представител на САЩ в ЕС Гордън Сандланд заяви ясно, че опитите да се издействат от Украйна разследвания не са тайна сред членовете на правителството. \"Всички бяха в кюпа\", каза той.   Демократите планират през следващите дни да мотивират действията си, за да привлекат на своя страна републиканци и да убедят американския народ в своята правота. Техният план е да кажат, че целта на разследването за импийчмънт не е просто да се определи бъдещето на Тръмп, а да се покаже на американците какво трябва да очакват от своя президент.   ", "date": "2019.11.27", "title": "Асошиейтед прес: Разследването за импийчмънт срещу Тръмп натрупа планини от безспорни доказателства!"}
{"url": "http://epicenter.bg/article/Borisov-e--silniyat-chovek--koyto-vdiga-telefona-v-Sofiya-/199946/11/0", "text": "Знакова официална визита, която извади България от рутината на общите декларации и потупвания по рамото и очерта конкретна рамка за прагматично и стратегическо българо-американско партньорство. Това в едно изречение синтезира срещата „Борисов-Тръмп“ в Белия дом. Цялостният анализ на резултатите от визитата предстои, но и първоначалният прочит показва, че се опровергаха дежурните скептични очаквания. Останаха в миманса и елементарните подмятания, че срещата била „привикване“ и просто ответен жест за покупката на американските самолети F-16, Block 70 – твърдение, което издава дълбоко непознаване на механизмите на американската политика, подхода на администрацията на Доналд Тръмп и на новите геополитически реалности. Няколко извода:   На първо място, начинът, по който протече срещата, надхвърли очакванията. Вместо предвидените 15 минути за разговор на четири очи, Тръмп и Борисов беседваха близо час. Към това трябва да се прибавят и разговорите в общия формат между екипа на президента Тръмп, в т. ч. и вицепрезидентът Майк Пенс, и българската делегация. Протоколният брифинг за журналисти пред камината по правило е от порядъка само на няколко минути – възможност за снимки. В случая продължи 11 минути, което контрастира на 3-минутните възможности за снимки с американския президент Бил Клинтън, които имаха президентът Петър Стоянов на 22 ноември 1999 г. и президентът Желю Желев на 13 февруари 1995 г. Направи впечатление, че Тръмп демонстрира подчертано приятелско отношение към българския премиер – и със закачката към българските медии „дръжте се добре с него“, и с официалното „ние го харесваме“, и с дружеската обиколка из Белия дом.   Освен всичко друго, това са ясни политически знаци, че Белият дом конструира текущото си отношение към България около фигурата на министър-председателя Борисов. Това е разбираемо, защото в техните очи г-н Борисов е „силният човек, който вдига телефона в София“. Причините за това са две две. Първо, защото фактите говорят, че е устойчив лидер, който многократно е препотвърждавал общественото доверие в своята политика, печелейки серия от избори през последното десетилетие. И, второ, защото по българския конституционен модел именно премиерът и правителството, подкрепяни от парламентарното мнозинство, са титуляр на изпълнителната власт и от тях в най-висока степен зависи политическият курс на страната. Това е и знак за „уволнението“ на самоназоваващите се като „демократична общност“ соросоиди и грантови дърдорковци, които години наред бяха инсталирани като монополни говорители на Америка в България от стария ред на неолибералния глобализъм, управлявал Вашингтон цели четири десетилетия преди Тръмп. Идеологическата промяна и новият курс на американската администрация, в резултат от завръщането на традиционните консерватори във властта чрез 45-я американски президент, ги оставиха от „грешната страна на историята“.   На второ място, съдържанието на водените разговори, материализирано не само в съвместното изявление, а и в самостоятелен двустранен документ – Рамка за стратегическо партньорство – свидетелства, че за първи път българската страна, макар и неуверено, съумя да излезе от общите декларации и потупвания по рамото и да постигне конкретни и прагматични ангажименти от САЩ. Видимо е, че родната дипломация все още не е осмислила в дълбочина новата американска политика и променената геополитическа архитектура на света при управлението на президента Тръмп. Мнозина у нас все още робуват на старите клишета. Но въпреки това, вероятно политическият инстинкт на премиера Борисов е подсказал адекватния подход – да се гради партньорство извън рамката на ЕС, а България да говори във Вашингтон със собствен глас без непременно да приглася на Брюксел. Прави добро впечатление, че приетата стратегическа рамка, за разлика от подобни документи в миналото, не се изчерпва само с „общи усилия“, „САЩ ще насърчават“ и прочие по-неангажиращи формулировки. Има конкретни ангажименти в сферата на сигурността, енергетиката и индустриалното сътрудничество. Факт е, че противно на нечии очаквания у нас, президентът Тръмп не поиска от България да заеме позицията на „ястреб“ по отношение на Русия. Темата за милитаризация на Черно море чрез военна база в България отпадна от дневния ред на този етап. Борисов съумя да убеди американския лидер през призмата на българския икономически интерес, че това е нежелана стъпка за нашата страна. Ангажиментът за координационен център във Варна, който се занимава с планиране, анализ и координация на усилията на НАТО в региона, е далеч по-добър за страната ни – прави България по-важна политически, без да я превръща в черноморски плацдарм за съюзнически войски срещу Русия. Ключово значение има формулирането като обща цел на двустранните отношения „България да се превърне в истински разпределителен газов център и ключов източник на регионална енергийна сигурност, без монополисти, независимо дали чуждестранни или национални, функциониращ въз основа на пазарните принципи.“   Очакванията, че от срещата ще произтече блокаж на „Турски поток“, не се оправдаха. Нещо повече, за първи път, българското държавно ръководство успя да извади темата за АЕЦ „Белене“ от стигматизирането u като „руски проект“, което услужливо беше наложено от предходните български управления. Проявеният икономически интерес и изпращането на ядрени експерти, които да се запознаят на място с възможностите за американско участие, са добра новина за България. Стига, разбира се, на оперативно ниво родните експерти и чиновници да си свършат работата, защото, както винаги, дяволът е в детайлите.   Закрепен е и активен американски ангажимент за изграждането на газовия интерконектор Гърция-България и плаващата платформа за съхранение и регазификация край Александруполис, което ще позволи устойчиви доставки на американски втечнен газ на конкурентни цени. Като известен пробив по темата с визите, може да се сметне и заявката на Тръмп да се обсъдят възможностите за включването на България в програмата за премахване на визите за определени категории лица за посещения в САЩ до 90 дни, което е първата стъпка към евентуалното им цялостно отпадане. Трябва да се знае все пак, че отпадането на визите понастоящем не е въпрос на политическа преценка, а на покриването на обективни показатели, заложени в американското законодателство (глава осем от US Code), където е заложено условието отказите за визи да бъдат максимум до 3% от общия брой. По този критерий България е много назад с повече от 10% откази, поради нарушенията на американското имиграционно законодателство, които наши граждани правят – пресрочване на разрешения престой, хващане на работа нелегално, докато пребивават в САЩ с туристическа виза, кандидатстване за туристическа виза със скрита цел емиграция и пр. Няколко бележки заслужава и пороят от откровени глупости и измишльотини, които заляха социалната мрежа за посрещането на българската делегация във Вашингтон. Защото не са израз на опозиционност, а обиждат държавата ни. Нашата делегация не е посрещана на „селскостопанско летище в пустошта“ и не е „унизена“ от „дребни чиновници и шофьори“ като посрещачи, както велемъдро дърдореше фейсбук-геополитиката. Като оставим настрана небрежния, казано вежливо, начин, по който изглеждаха министрите Дончев и Каракачанов на слизане от самолета, българската делегация беше посрещната по обичайния начин, както всички делегации, които пристигат във Вашингтон с правителствен самолет, а не с гражданските авиолинии – на летището на Военновъздушната база „Андрюс“. И папа Франциск при последното си посещение в САЩ кацна на база „Андрюс“, и много други държавни и правителствени ръководители. На летището нямаше военни почести, защото такива се полагат само на държавни глави, които са и главнокомандващи на армията – монарси и президенти. Тогава имаме държавно посещение, при което протоколът е по-тежък, предвижда и официална вечеря, и съвместна пресконференция и пр. Когато се посреща министър-председател на официално посещение, какъвто е нашият случай, на летището от американска страна отива някой зам.-министър и командващият на въздушната база, ако се каца там. А официалното посрещане се прави лично от президента на САЩ на Южния вход на Белия дом.   В критичен план – можеше да се постигне много повече, ако на държавно ниво в България имаше реално осмисляне на новия американски курс. Например, да се постави още по-силен акцент в сферата на икономиката, туризма и културата. Но очевидно тези теми ще останат като потенциал за бъдещето. Засега е важно, че вместо просто „конграчюлейшънс“, както неведнъж досега, получихме някои конкретни ангажименти и повече заинтересованост от американска страна. Дали ще ги реализираме, зависи главно от нас.  ", "date": "2019.11.27", "title": "Борисов е “силният човек, който вдига телефона в София”"}
{"url": "http://epicenter.bg/article/The-Wall-Street-Journal--Uspeshnata-godina-na-Putin-stava-vse-po-dobra-/199949/11/33", "text": "Тази година беше доста успешна за държавния глава на Руската федерация Владимир Путин. Това пише американското издание The Wall Street Journal, цитирано от Агенция \"Фокус\". Изданието отбелязва, че тя става още по-добра - сега той събира трофеи от няколко фронта едновременно. Според изданието със сигурност „самият той е изненадан“ с какъв успех е успял да постигне целта си и да всее раздор в политическата система на САЩ.    „Първо, неговите агенти се намесиха в изборите през 2016 г. Сега те могат да се отпуснат и да наблюдават как опитите да отклонят подозренията от Москва и да прехвърлят вината върху Украйна дават плод под формата на ожесточен дебат в САЩ, който допълнително отдалечава силите на привържениците и противниците на Тръмп един от друг“, подчертават от редакцията.    Фиона Хил, която доскоро се смяташе за главен експерт по Русия в състава на Съвета за национална сигурност на президента Тръмп, в показанията си по време на изслушване в Камарата на представителите, проведено като част от процедурата по импийчмънт, обобщи успехите на Русия на този фронт: „Въздействието на успешната кампания, проведена от руснаците през 2016 г., днес все още е очевидно. Страната ни е разкъсана на парчета. Истината се поставя под въпрос. Нашата високопрофесионална и експертна дипломатическа служба се дискредитира“, цитира думите й The Wall Street Journal.    В същото време Путин е „толкова сигурен в своя успех“, че дори „злорадства публично“. „Слава Богу, че никой не ни обвинява в намеса в изборите в САЩ, сега обвиняват Украйна“, цитира изданието думите на Путин от икономически форум в Москва миналата седмица.    В същото време в началото на следващия месец новият президент на Украйна Владимир Зеленски ще проведе първата си среща с руския президент, чиито войски „нахлуха в страната му и отрязаха част от нея“, пише The Wall Street Journal. Украинският лидер разбира, че поради вътрешнополитически битки в САЩ, подкрепата на Америка за Украйна може да бъде прекратена, така че той трябва да започне трудни преговори с Москва, обясняват от редакцията.    „Но тези успехи на американския фронт са само началото на списък от тенденции, които допринасят за късмета на Путин“, се казва в статията. По-специално британската политическа система също е обхваната от дебати относно мащаба на „кампанията за дезинформация“, в която според мнозина Русия се е ангажирала да „убеди“ британските граждани през 2016 г. да гласуват за излизане от Европейския съюз. Премиерът на Обединеното кралство Борис Джонсън отказва да публикува доклада на парламентарната комисия за разузнаване относно „намесата в Брекзит“, провокираща междупартийни конфликти точно сега, когато Великобритания се насочва към нови общи избори, обяснява изданието.    Независимо от това дали Русия е успяла по някакъв начин да повлияе на резултатите от референдума за Брекзит, сега реалността е, че Обединеното кралство излиза от ЕС „по най-трудния и деструктивен възможен начин“, пише още в статията. И тъй като всичко, което уврежда икономическото и политическото единство на Европа, в една или друга степен „облагодетелства Русия“, Путин може да добави към списъка с успехите си през годината ситуацията около Брекзит, смята The Wall Street Journal.    В същото време най-влиятелните членове на НАТО сега са затънали в спорове относно функционирането и бъдещите перспективи на Алианса, създаден преди 70 години специално за „съдържане експанзионистичните действия на Москва“, отбелязва статията. По-специално френският президент Еманюел Макрон наскоро критикува Тръмп за решението му да изтегли американските войски в Сирия, като по този начин дава възможност на Путин да увеличи влиянието си в региона.    Освен това Макрон обяви, че НАТО е в състояние на „мозъчна смърт“ и постави под съмнение валидността на днешната готовност на Алианса за колективна отбрана. Думите му предизвикаха критики от германския канцлер Ангела Меркел и други членове на Съюза, припомня The Wall Street Journal. „И от гледна точка на Путин, разногласията в основния западен военен съюз са най-големият плюс“.    В същото време отстъплението на САЩ в Сирия допринесе за по-нататъшното развитие на тенденция, която позволява на Москва по-активно да действа в Близкия изток. „Всъщност събитията в Сирия изиграха невероятна роля за Путин“. Според изданието именно американските войски и техните кюрдски съюзници са извършили основната част от работата за унищожаване на терористите.    „И сега, след като приключи с всички мръсни работи, Вашингтон всъщност прехвърли контрола над Сирия на Москва, позволявайки й да унищожи или свали неговите кюрдски съюзници“, пише The Wall Street Journal. Сега, когато Путин зае ключови позиции в Сирия, лидерите на страните от Близкия Изток „се втурнаха към него за консултации“, се казва в статията.    Владимир Путин е бивш офицер от КГБ и е очевидно, че е „майстор в занаята си“, отбелязва изданието.    „По време на Студената война той се научи да използва дезинформация и пропаганда, за да играе със слабостите на западните демокрации, като ги използва за собствени цели. И тъмното пространство на интернет отвори изцяло ново поле за него“, заключава The Wall Street Journal.  ", "date": "2019.11.27", "title": "The Wall Street Journal: Успешната година на Путин става все по-добра "}
{"url": "http://epicenter.bg/article/Ivan-Nikolov--V-Balgariya-sa-ubiti-pametta-i-saznanieto-za-Nyoy---mozhe-bi-narochno-/199957/11/0", "text": "Все още се самобичуваме и самообвиняваме, че все още ние сме виновни. Никой през тези години не се постара да разобличи истинската същност на Ньой. Всъщност освен диктат, той е една присъда срещу България и то присъда, произнесена въз основа на фалшифицирани документи, въз основа на едни обвинения, които уличават България в геноцид и престъпления срещу човечеството. Това заяви пред \"Фокус\" Иван Николов, председател на Културно-информационния център в Босилеград, по повод 100 г. от злокобния Ньойски договор.    \"Заради това са откъснати части от нейна територия и народ. В България не си дадоха сметка, че с разпадането на Версайска Европа вече се променят коренно отношенията между двете държави и че България трябваше да ни подаде ръка в процеса на разпадане на Югославия. Тя не го направи и днес ни застигат последствията от това с една страшна сила“, посочи още Николов.  \"Проклятието, което носи границата от Ньой в съзнанието и в живота на хората - е разделението. Винаги разделението значи, че семействата се разпадат на две части. Част от роднините отиват в България, част остават на място. Съдбата на едните и на другите никак не е лесна, но очевидно ние, които сме останали, сме изстрадали страшно много. Проблемите, които останаха нерешени след разпадането на Югославия днес ни застигат със страшна сила“, обясни Николов, като обърна внимание, че днес Босилеград почти е обезлюдял.    \"През последните няколко години, независимо от тези истории, които непрекъснато говореха, че положението на българското малцинство е много добро, че се спазват всички човешки права, явно никой вече не вярва на това, защото младите масово напускат града и си търсят по-добри места за живот“, разказа още Иван Николов.    \"Това е черна дата в нашата история, дата, в която сме разделени от България, когато границата преминава през дворовете, през къщите, през черквите, през гробищата. Очевидно това оставя една тежка травма в съзнанието на нашите деди и след това ние го наследихме“, обясни Николов.    Той описа потресаващата картина след Ньой. По думите му не е било лесно за хората, които са воювали за свободата и независимостта на България, след 6 години да се завърнат по родните си домове и да намерят границата на прага на къщите си. \"Да изпратят децата си на училище и там часовете им да започват с известната лекция \"Я съм правий сърбин\" (\"аз съм истински сърбин\").    След това отново да проследят целия този път, в който започваме да се разпадаме на различни части. Потомците на тези наши предци са воювали за свободата и независимостта на България и вече имат деца и внуци, които се декларират като югославяни, сърби, македонци и като българи“, каза още председателят на КИЦ – Босилеград.", "date": "2019.11.27", "title": "Иван Николов: В България са убити паметта и съзнанието за Ньой – може би нарочно "}
{"url": "http://epicenter.bg/article/Strahat-ot-Kitay-kato-politicheska-upotreba/199958/11/0", "text": "Ровейки се из западните медии и блогове, забелязах, че последните текстове за Китай бликат от параноя. На въпрос на Джонатан Уорд, изследовател от Оксфорд, могат ли американците да живеят в свят, в който Китай има най-силна икономика, най-силната индустриална база и водещи центрове за научни изследвания, отговорите са еднозначни – от Джордж Сорос, който нарече Китай „смъртен враг на отворените общества“, през Виктор Хансън – американски историк и колумнист, който в откровен разговор за Fox News предупреди за „ужасно бъдеще, доминирано от Китай, който е голяма опасност за целия свят“.    Докато русофобията е константа, то страхът от Китай изглежда нараства прогресивно.    Голямото объркване и вероятно страх идва от този непознат феномен – Китай не е парламентарна демокрация, но реформите и промените, които партията извършва, както вътре в себе си, така и в рамките на обществото, са по-мащабни и дълбоки, отколкото в парламентарни демокрации и са несравними с общества с подобни, еднопартийни системи. Парадоксално е също, че в Китай партията няма как да бъде сменена чрез избори, но политиката се променя ефективно, докато на Запад управляващите партии се сменят с лекота, но политиката и вродените предразсъдъци – трудно.    Хансън декларира нещо много интересно. Според него реформите, започнати през 70-те в Китай, са били с цената на ужасяващо замърсяване на въздуха, унищожаване на местните общности и политическа репресия. Освен това той твърди, че стабилизирането на икономиката укрепи диктатурата. Поднебесната империя, продължава той, нарушава всички търговски принципи, като най-вече краде патенти. Освен това манипулира валутата си и малтретира съседите си.    Джордж Сорос отново нарече китайския президент най-големия враг на отворените общества. Той нарече политическата система авторитарна, като заяви, че САЩ трябва да се съсредоточат върху търговската война само с Китай, а не с целия свят. Той добави, че ако китайските компании доминират на пазара на 5G технологии, това би представлявало голям риск за сигурността за целия свят. Според него САЩ са в студена война, чиято температура бавно се повишава.    Когато се говори за Китай обаче, аргументите трябва доста да се осъвременят, за да сме коректни. След като през 2014-а Пекин обяви война срещу замърсяването на природата и въздуха, емисиите са намалени с една трета. Мръсният въздух убива близо милион души годишно и влияе зле на цялостното състояние на страната и затова бяха взети крути мерки. На уебсайта на Световната търговска организация има подробен списък с търговски недоразумения, които има всяка страна – САЩ имат 155 случая, а Китай – 44.    Бившият президент на СТО – Паскал Лами, заяви в интервю за американско списание, че Китай спазва правилата на организацията, но никоя държава няма да я пощади от критика. САЩ първи нарушиха правилата на СТО, като наложиха брутални данъци. А когато говорим за валута, Международен валутен фонд обяви в доклад през август, че Китай не спекулира със своята валута.    Въпросът за политическата система е огромен и не може да бъде обяснен в едно изречение, камо ли с един термин, пък било то и „отворено общество“. С какво например „отворените общества“ помогнаха на Либия за да стане демократична? От страната с най-висок индекс на развитие в Африка, днес Либия от стабилна държава се е превърнала в мафиотска демокрация, който подхранва милицията, трафика на хора, смъртта и опустошението. Всъщност помагат. „Отворените общества“ овладяват обезглавената нация, чието благосъстояние безмилостно са сринали, призовавайки за толерантност към многообразието! Има много спекулации за Джордж Сорос. Сигурното е, че той е един от основните участници в паричната спекулация, която предизвика азиатската финансова криза от 1997 г., когато БВП на пет азиатски страни падна с около 50 на сто в рамките на година, а хиляди хора, останали без състояние, се самоубиха.    Нова, 5G технология предизвика противоречия на Запад. Китайският гигант Huawei предложи да продаде технологията на всеки клиент в Западното полукълбо. Някой отговори ли? Чии кораби плават на 50 километра от китайския бряг? И точно толкова край бреговете на Иран? Кой злоупотребява с кого?    През 1996 г. Самюъл Хънтингтън казва, че в нарастващия свят на етнически и цивилизационен конфликт, вярата в универсалността на западната култура е погрешна, неморална и опасна. В примера за отношенията с държава, която постигна голям успех за кратко време, очевидно е, че някои кръгове на запад подкрепят глобалния прогрес при единственото условието, че те го управляват.         ", "date": "2019.11.27", "title": "\"Политика\": Страхът от Китай като политическа употреба"}
{"url": "http://epicenter.bg/article/Borislav-Tsekov--Vsichki-hrumvaniya-za-promeni-v-Konstitutsiyata-dosega-pretarpyavaha-katastrofa-/199967/11/34", "text": "         Аз не мога да споделя такова становище. Българската прокуратура и сега, както и двете върховни съдилища са отчетни със своите годишни доклади пред Народното събрание. Тези доклади са предмет на анализ, има възможност за широки парламентарни дебати по тях и оттам набелязване на законодателни и административни, ако са нужни, корекции в рамките на съдебната администрация за преодоляване на установени проблеми. Така че вероятно президентът има предвид нещо друго, но предстои да видим каква точно форма на отчетност си представя. Но тезата, че българската прокуратура и главният прокурор не са отчетни, е недостатъчно обоснована, според мен.         Да, в това има разум, може да се обсъжда. Българските институции, основните политически партии в парламента са изразявали готовност за обсъждане на такива промени, каквито са били включително внушавани, одобрявани и от страна на европейските институции.         Президентът има своето правомощие на конституционна законодателна инициатива, така че той е в правото си да прецени дали, кога може да започне подготовка за евентуалното упражняване на това правомощие. От тази гледна точка неговата заявка е съвсем легитимна. Трябва обаче да се знае, че конституционните промени, от какъвто и характер да са те, никога не се случват заради това, че в някоя група в обществото, в отделна партия, неправителствена организация, отделен експерт или дори отделна институция се е зародила някаква идея за конституционна промяна. Неслучайно между другото никога досега българският президент от влизането в сила на тази Конституция през 1991 г., не е упражнявал това правомощие. И причината да не се упражнява това правомощие е, че никога досега в обществото ни е възниквал т.нар. в правната гилдия „конституционен момент“. А именно едно широко, споделено в обществото, в експертната общност и сред парламентарните политически сили съгласие за необходимостта от определен тип промени. Така че частични идеи, частични инициативи, групови хрумвания, партийни инициативи, институционални инициативи може да има, но те са изначално обречени на неуспех, ако по тях няма широко споделено съгласие. Аз лично не виждам такъв тип широко споделено съгласие за някаква съществена промяна в Конституцията и не смятам въобще, че Конституцията е виновна за определени проблеми или неуспехи на българските институции и на българските политици.         И те катастрофираха, като цяло тъкмо защото не бяха плод на консенсус, а бяха резултат на усилията, на хрумването на една малка група, която в крайна сметка не успя да спечели подкрепа за тези промени. Неслучайно самата процедура за конституционни промени е така конструирана, че да не може едно агресивно, радикално малцинство да натрапва волята си на цялото общество. Да не може улицата и групи, които протестират по една или друга тема, да налагат със силата на натиска на цялото общество конституционния модел, в който живеем. Затова се иска съгласие, затова се иска волята на гражданите. И именно това е причината такива тежки процедури с големи мнозинства, две трети, три четвърти от всички народни представители, да са необходими. Така ще е ясно, че това е реално осъзната потребност, че това е реален обществен интерес, зад който стои преобладаващата част от обществото. Представено чрез парламентарните политически сили и преобладаващата част от експертната общност от конституционалистите и в по-широк план, разбира се, на юридическата общност.         Вижте, никой не е казал, че Конституцията е някаква свещена крава, която не трябва да се докосва. Разбира се, че ако има някаква разумна идея, по която се постигне широко съгласие за промяна, това очевидно ще се случи. Но не виждам перспектива да се появи такава идея, да се получи такова обществено съгласие. Това бих искал да уточня. Така че промени по принцип да, но въпросът е да преценим доколко се реалистични. А иначе всяка дискусия е добре дошла, всяка дискусия е по-добра от мълчанието. Най-малкото би имала един познавателен характер, би помогнала дори за повишаване на правната култура, надявам се, в определена част в обществото, ако не на цялото общество. Но съм силно скептичен, че към днешна дата подобни дискусии могат да прераснат в конституционни дебати и в една успешно реализирана конституционна промяна, независимо дали предложението за нея идва, както повелява Конституцията, от определена част от депутатите, или от президента на Република България.  ", "date": "2019.11.27", "title": "Борислав Цеков: Всички хрумвания за промени в Конституцията досега претърпяваха катастрофа "}
{"url": "http://epicenter.bg/article/Dots--Marin-Genchev-i-arh--Hristo-Genchev--Agentsiya-za-miliardi-ili-mashina-za-vlast-/199970/11/33", "text": "  По времето на Римската република успешните политици като Гай Юлий Цезар си осигуряват гласове в изборите, като раздават големи количества храна и организират забавления. Поетът Ювенал нарича този феномен “panem et circenses” - хляб и зрелища. Ако трябва да преведем случващото се на езика на Министерството на труда и социалната политика (МТСП) - за да имаш власт в древния Рим е трябвало да станеш “частен доставчик на социални услуги”.   Е, днес ако новия Закон за социалните услуги (ЗСУ) влезе в сила няма да е нужно да завладееш и плячкосаш Галия за да работиш по “античен” образец. Достатъчно ще е “твои хора” да ти дадат безценен лиценз за “частен доставчик на социални услуги” платени от държавата. Ето как става “тая работа”.   Едно от нововъведенията в ЗСУ е създаването на Агенция за качеството на социалните услуги (АКСУ). Въпреки, че към настоящия момент в структурата на МТСП има две социални агенции - Агенцията за социално подпомагане (АСП) и Държавната агенция за закрила на детето (ДАЗД), законодателят е решил да създаде още една структура.   Новата агенция ще “осъществява контрол и мониторинг на предоставянето на социалните услуги”, ще “лицензира доставчиците на социални услуги”, ще “прави предложения ... за разработване на нормативни стандарти и критерии за качество и ефективност на социалните услуги” [1].   За разлика от настоящето законодателство [2], с новия ЗСУ [3] всички доставчици на социални услуги освен общините ще подлежат на лицензиране. Това означава, че новата агенция реално се явява регулатор, който ще решава кой и при какви условия ще може да бъде доставчик на социални услуги. А новото законодателство дава много права на “доставчиците на социални услуги” - от това да участват в мултидисциплинарните екипи в случаите на “деца в риск” [4] до това техните доклади да бъдат признати в съда като доказателства наравно с документи на държавни органи [5].   И всички в системата ще зависят от благоволението на АКСУ.   С други думи, който контролира Агенцията за качеството на социалните услуги той ще е в пълен контрол над системата за социални услуги. Това може да са честни хора, но могат да бъдат и користни личности свързани с лобистки кръгове и сенчести интереси. Те теоретично биха имали и средствата да създават социално недоволство, да влияят на избори и да организират протести.   Много добър пример за подобен подход е очевидната стратегия на МТСП да противопостави исканията на майките на деца с увреждания на желанието на родителските организации за отмяна на ЗСУ. По време на дискусията за Истанбулската Конвенция, под знамето на битите жени, НПО сектора опита да прокара “джендър-идеологията” и да си осигури държавно финансиране. Сега се прави опит нуждаещите се от социална помощ да бъдат използвани като аргумент за овладяване на системата за социални услуги и прокарване на чужди за обществото ни идеологии.   Сега идва ред да говорим за пари. За 2019 г. средствата предвидени за социални услуги са 260 млн. лв. от тях 15,6% [6] или 40 млн. лв. са дадени на частни доставчици на социални услуги (ЧДСУ). През 2020 сумата ще нарастне на 290 млн.. Посоката е нагоре. В допълнение към това от 2021 г. до 2027 по оперативна програма “Развитие на човешките ресурси” са предвидени за усвояване 4 млрд. лева. Това е със 70% [7] повече от настоящия програмен период. Една част от тях ще бъдат усвоени под формата на предоставяне на услуги. С други думи парите за социални услуги са много и ще стават все повече.   В света на държавната администрация реорганизациите и реформите рядко се правят с цел системата да стане по-ефективна. Надграждането на Агенцията за социално подпомагане и/или на Държавната агенция за Закрила на детето би бил по-ефективен вариант за постигане на целите заложени в ЗСУ. Изборът да се създаде нова организация може да се обясни с факта, че в новата структура целия персонал ще бъде новоназначен. От директор до портиер. А това е най-подходящия момент тази структура да бъде овладяна. И това очевидно прави ЗСУ толкова значим.   Когато пише поздравителен пост по случай приемането на новия закон, зам. министър Русинова благодари първо на екипа си, после на НПО сектора и едва накрая на депутатите гласували закона. Тази поредност е показателна за влиянието на лобито на “правилните” НПО-та върху работата на МТСП. Ако същите лобита имат решаващата дума при назначаването на ръководството и екипите на новата агенция, ефектът ще бъде един - системата на социални услуги ще бъде трайно превзета от организациите добили печална известност покрай опита да бъде ратифицирана Истанбулската конвенция. Същите, които от десетилетия работят за прокарване на чужди на обществото ни социални модели. Ако успеят те ще продължат своята деструктивна дейност, но вече с обществен ресурс.   Очевидно НПО идеалът за хубав живот е наличието на собствена “губерния”. Твое гарантирано място на държавната хранилка. Това е великолепно обобщено в становището на св. Синод на Българската Православна Църква от 25 ноември 2019 г.:   “Създаването на Агенция за качеството на социалните услуги, която ще лицензира частните доставчици и ще извършва контрол и мониторинг по отношение на предоставянето на социалните услуги, не дава достатъчни гаранции за ефективност на контрола, отчитайки нивото на корупция в държавата ни...” \r\n \r\n \r\n \r\n  ", "date": "2019.11.27", "title": "Арх. Христо Генчев и доц. Марин Генчев: Агенция за милиарди или машина за власт  "}
{"url": "http://epicenter.bg/article/NSI--Povishavane-na-patuvaniyata-na-balgari-zad-granitsa-i-na-chuzhdentsi-u-nas-prez-oktomvri/199940/4/0", "text": "През октомври 2019 година броят на пътуванията на български граждани в чужбина и на посещенията на чужденци в нашата страна се увеличават с близо 4% спрямо година по-рано, но бележат очаквано отстъпление от рекордните исторически върхове, достигнати през летния ваканционен сезон, показват данни на Националния статистически институт (НСИ), цитирани от БНР.    Пътуванията на българи в чужбина през миналия месец се увеличиха с 4,1% на годишна база до 473,3 хиляди (спрямо октомври 2018-а), но отстъпват за трети пореден месец от рекордните 779,5 хиляди пътувания зад граница, отчетени през юли.    Най-солидно увеличение на пътуванията на българи зад граница е отчетено в посока към Сърбия (ръст с 12,15), Турция (с 9,0%), република Северна Македония (с 5,3%), Германия (с 4,7%), Австрия (с 4,1%), Румъния (с 3,7%), Гърция (с 0,25) и други, като в същото време намаляват пътуванията на български граждани към Унгария (спад с 9,0%), Франция (с 4,6%), Италия (с 1,5%), Белгия (с 0,6%) и други.    През октомври 2019 година най-голям брой български граждани са пътували в посока Турция (115,9 хиляди), следвана от Гърция (100,4 хиляди), Сърбия (36,5 хиляди), Румъния (34,9 хил.), Република Северна Македония (26,6 хил.), Германия (26,6 хил.), Австрия (16,6 хил.), Обединеното кралство (16,3 хил.), Италия (15,1 хил.) и Испания (12,6 хил.).    Пътуванията през октомври на българи зад граница с цел почивка и екскурзия са в размер на 27,3% от общия дял, пътуванията с други цели (гостуване, обучение, посещение на културни и спортни мероприятия) - в размер на 44,0%, докато пътуванията със служебна цел са 28,7% от техния общ брой.    Посещенията на чужденци в България пък нараства през октомври с 3,7% на годишна база до 766,4 хиляди броя, макар че отстъпват с около 1,5 милиона от техния рекорден връх от 2,3252 милиона, достигнат през август (в края летния туристически сезон).    Делът на гражданите от ЕС от общия брой чужденци, посетили нашата страна през миналия месец, е достигнал 52,2%, или с 2,6% по-малко в сравнение с десетия месец на 2018 година.    През октомври намаляват посещенията на граждани от Полша (спад с 32,7%), Италия (с 19,7%), Холандия (с 11,7%), Белгия (с 10,9%), Германия (със 7,1%) и други, като същевременно се увеличават посещенията на граждани от Обединеното кралство (с 10,2%), Австрия (с 8,2%), Гърция (с 3,2%), Румъния (с 1,5%) и други.    През октомври повишение с 9,8% бележат посещенията на граждани от групата \"Други европейски страни\", като най-голям ръст от 17,8% отчитат посещенията в нашата страна на граждани от Турция, показват данните на НСИ.    Преобладава делът на посещенията в България с други цели - 45,4%, следвани от посещенията с цел почивка и екскурзия - 35,8% и тези със служебна цел – 18,8%.    Най-голям брой посещения в България през октомври 2019 година са реализирали гражданите от Румъния (144,8 хил.), Турция (125,8 хил.), Гърция (99,7 хил.), Република Северна Македония (57,9 хил.), Сърбия (53,9 хил.), Германия (39,1 хил.), Украйна (27,1 хил.), Обединеното кралство (21,3 хиляди), Израел (14,8 хил.) и Полша (13,6 хил.).  ", "date": "2019.11.27", "title": "НСИ: Повишаване на пътуванията на българи зад граница и на чужденци у нас през октомври"}
{"url": "http://epicenter.bg/article/Tesla-veche-ima-250-hil--porachki-za-noviya-Cybertruck/199948/4/0", "text": "Tesla е получила 250 хил. поръчки за електрическия си пикап, който беше представен преди пет дни, обяви главният изпълнителен директор на компанията Илон Мъск в туит, предават Ройтерс и БТА Мъск рекламира новия Cybertruck в социалната мрежа и редовно публикува информация за броя на поръчките, които са пристигнали при компанията от премиерата насам.    След повече от 50 интеракции в Twitter след представянето, във вторник вечерта той написа: “250k” - референция към броя на поръчките.    Компанията не е потвърдила веднага данните след края на обичайните работни часове.    Tesla пусна предварителните поръчки веднага след представянето на пикапа и позволи на потенциалните купувачи да резервират превозното средство, като депозират 100 долара, които могат да им бъдат върнати, спрямо 1000 долара, които искаше за резервацията на седана Model 3 през 2016 г. Началната цена на новия електромобил е 39 900 долара.    Пускането на футуристичния пикап миналата седмица беше свързано с гафове, след като “бронираното стъкло” на прозорците не издържа на теста за удар. Като цяло електрическото превозно средство сякаш притесни Wall Street в петък, тъй като акциите на Tesla завършиха търговията с 6,1% понижение на цената.    Не всички поръчки се превръщат в продажби, тъй като много от тях е вероятно да бъдат отменени, а средствата да бъдат върнати. Tesla планира да започне производството на пикапа в края на 2021 г.    Компанията получи 325 хил. поръчки за Model 3 в първата седмица на резервации, която се състоя преди три години. Cybertruck може да се конкурира с тези данни, тъй като остават още два дни до края на първата седмица за предварителни поръчки.", "date": "2019.11.27", "title": "Tesla вече има 250 хил. поръчки за новия Cybertruck"}
{"url": "http://epicenter.bg/article/Nad-1-milion-rusnatsi-sa-vav-falit/199951/4/0", "text": "Бpoят нa pycнaцитe, ĸoитo oтгoвapят нa ĸpитepиитe зa личeн фaлит, нaдxвъpли eдин милиoн зa пъpви път в иcтopиятa, пoĸaзвa пpoyчвaнe нa aгeнция зa ĸpeдитeн peйтинг, цитиpaнo oт Тhе Моѕсоw Тіmеѕ и money.bg.  Pycнaцитe мoгaт дa oбявят бaнĸpyт, aĸo имaт дългoвe oт нaд 500 xил. pyбли ($7,8 xил.) и ca изocтaнaли c пoнe 90 дни в пoĸpивaнeтo им. Зa cpaвнeниe, cpeдният дoxoд в cтpaнaтa e oĸoлo 45 xил. pyбли ($700).    Haциoнaлнoтo бюpo зa ĸpeдитнa иcтopия пocoчвa, чe 1,03 млн. pycнaци oтгoвapят нa тoзи ĸpитepий, пoвишeниe oт 5 пpoцeнтa cпpямo пpeдxoднaтa гoдинa.    Caмo oĸoлo 10 пpoцeнтa oт зaдлъжнeлитe pycнaци, ĸoитo oтгoвapят нa ĸpитepиитe, oбявявaт личeн фaлит, ĸaзвa глaвният изпълнитeлeн диpeĸтop Aлeĸcaндъp Bиĸyлин. Πpeз пъpвитe дeceт мeceцa нa 2019 г. 54 xил. pycнaци ca пoдaли дoĸyмeнти зa фaлит.    Haд 70 пpoцeнтa oт тяx ca взeли нeoбeзпeчeни или т. нap. бъpзи зaeми. Жизнeният cтaндapт в Pycия нe ce e пoĸaчвaл пpeз пocлeднитe пeт гoдини и в cъщoтo вpeмe нeoбeзпeчeнитe ĸpeдити pacтaт бъpзo, yвeличaвaйĸи ce c нaд 20 пpoцeнтa нa гoдишнa бaзa.    Haд 50 пpoцeнтa oт вcичĸи зaдлъжнeли зaдeлят пoнe пoлoвинaтa cи зaплaтa, зa дa въpнaт изтeглeнитe ĸpeдити, пoĸaзвaт cĸopoшнo пpaвитeлcтвeнo пpoyчвaнe. Πpeз минaлaтa гoдинa тexният дял бe 42 пpoцeнтa.", "date": "2019.11.27", "title": "Над 1 милион руснаци са във фалит"}
{"url": "http://epicenter.bg/article/Davat-zelena-svetlina-na-sgradata--quot-Zlaten-Vek-quot-/199955/4/0", "text": "\"При реализирането на проекта не са налице предпоставки за какъвто и да било транспортно-комуникационен проблем в околната улична мрежа\", е заключението на експертите.    Във връзка с последните публични становища на ИК Лозенец, станали повод за поредната манипулация на общественото мнение, от \"АРТЕКС\" правят следното уточнение.    Според ИК Лозенец строежът на многофункционалната сграда \"Златен Век\" ще повлияе негативно на трафика в района. \"Златен Век е на 3 улици, които са по 2 метра – просто не ми се мисли, след като се построи какво ще се случи – там няма да има влизане, излизане\" – твърди Мариян Башур от ИК Лозенец.    Тъй като твърденията му не изглежда да почиват на експертна фактология, бихме искали да запознаем обществеността със специално изготвено транспортно проучване, чиято цел е да изследва транспортния трафик в района, в който се намира многофункционалната сграда \"Златен Век\". Транспортният анализ съпоставя сегашното състояние на трафика с бъдещото - при функциониране на сградата.    При проучването е извършено ръчно преброяване на всички автомобилни потоци в 7 кръстовища около сградата и по бул. \"Черни връх\" в пиковите часове. За да се постигне максимално точна обективност на проучването, местата на преброяване на трафика са предварително съгласувани с Отдел \"Пътна полиция\" към СДВР.    Взети са предвид осигурените паркоместа в сградата и предполагаемият генериран от тях трафик в пиковите часове (7:30 – 9:30 и 17:00 – 19:00).    Заключението след транспортния анализ е категорично – \"Пропускателната способност на околните улици позволява да се поеме натоварването от бъдещата сграда. При реализирането на проекта не са налице предпоставки за какъвто и да било транспортно-комуникационен проблем в околната улична мрежа. От гледна точка на транспорта и комуникациите се дава положително становище за изпълнението на тази сграда.\"    Призоваваме ИК Лозенец да използват факти при формирането на аргументацията си, тъй като всяко становище без доказателства би могло да манипулира общественото мнение.    Бихме искали да обърнем внимание и на гражданите и медиите да бъдат внимателни и критични към всяка информация, която им се предоставя, както и да не правят прибързани заключения на базата на \"безспорни твърдения\", които не са подкрепени с доказателства и факти.    Вярваме, че дейността на инициативните комитети и гражданските сдружения би била в обществена полза, ако предлагат решения на реалните проблеми на града, а не ако се стремят да спрат развитието му, се казва в позицията на \"АРТЕКС\".", "date": "2019.11.27", "title": "Дават зелена светлина на сградата \"Златен Век\""}
{"url": "http://epicenter.bg/article/Programirane--izkustven-intelekt--kibersigurnost---vodeshti-temi-na-Global-Tech-Summit/199975/4/0", "text": "Над 2500 разработчици на софтуер и ИТ професионалисти се очаква да посетят тазгодишното издание на Global Tech Summit, което ще се проведе в периода 10-12 декември в НДК. Под шапката на най-големия технологичен форум в Източна Европа са обединени специализираните конференции за програмиране и нови технологии Java2Days, CodeMonsters и AI&SmartTech, които формират най-мащабното събитие за програмиране и технологии в страната.    Java2Days e първата конференция, посветена на Java технологиите не само в България, но и в региона. Събитието е с 11 годишна история, 2-рото по големина в Европа и на 3-то място в световен мащаб. Java2Days е вдъхновител за създаване на други подобни събития, разширяване на технологичната общност и популяризиране на Java технологиите.    CodeMonsters е конференция отново посветена на технологиите и тенденциите в сферата на разработката на софтуер, но без тези в обхвата на Java2Days. Мигриране на приложения към облака, aвтоматизирано тестване, запазване на анонимност в блокчейн, писане на приложения за Alexa, модерен С++, поддържане на остарели приложения, защита на мобилни приложения са само част от темите, включени в програмата.    AI&SmartTech е събитие за програмисти и ИТ професионалисти в областта на изкуствения интелект, интернет на нещата, обработка на големи масиви от данни и последните иновативни технологии.    Програмата включва над 110 сесии - лекции, уъркшопи, дискусии, в които участват водещи експерти от IBM, Oracle, Google, Microsoft, VMware, Uber, Dassault Systemes, RedHat, Eclipse Foundation и др. Водещите теми на събитията за разработчици през 2019 г. са киберсигурността, създаването на сигурен код и защитата на личните данни.    Global Tech Summit e и първият независим форум в глобален мащаб, който обявява безплатен вход за всички желаещи да се срещнат световноизвестни имена от индустрията и да станат част от най-голямата общност на софтуерни разработчици по време на събитието. Това е възможно чрез заявяването на специален билет, наречен “Explorer Pass”.    По време на официалното откриване световно известни мениджъри ще представят бъдещето на разработката на софтуер - от навлизането на изкуствен интелект до предизвикателства, свързани със сигурността, IoT (Интернет на нещата). След това посетителите ще имат възможност да се включат в различни технологични дискусии, които представят теми като бъдещето на водещи технологии и платформи за разработка на софтуер, създаване на сигурен код, блокчейн, създаване на софтуер за автономни автомобили, смарт технологии, чатботове и други.    Програмата включва още панели с водещи експерти в областта на човешките ресурси, на които присъстващите ще могат директно да задават своите въпроси и да получат информация как се селектират кандидатите по CV, какво е най-важното по време на интервю, какви са бонусните схеми и, разбира се, топ съвети за успешно развитие в технологичния бранш.    За предприемачите са предвидени дискусии с мениджъри от водещи технологични компании, както и с инвеститори от Силициевата долина. Като част от събитието ще бъде проведено и състезанието Startup World Cup Sofia, а победителят ще има възможност да участва във финала в Сан Франциско и да грабне голямата награда от 1 млн. долара. Участниците в стартъп състезанието ще имат възможност да се борят и за други награди, които ще бъдат предоставени и осигурени чрез Innovation Center и партньорската мрежа.    Събитията дават достъп до и специалните зони “Community Zone”, “Tools & Platforms” и #JobsAhead. Пространството “Community Zone” е място, където посетителите могат да се запознаят с представители на технологичните общности в страната и чужбина, да се срещнат със съмишленици и да разширят контактите си. “Tools & Platfoms” ще даде възможност на посетителите да тестват различни средства за разработка и да разширят професионалните си познания. #JobsAhead е зона за кариерно развитие, където посетителите ще могат да се информират за отворените позиции и възможности за работа на щандовете на софтуерните компании.    Регистрацията е отворена на сайтовете на всяко от отделните събития - Java2Days, CodeMonsters и AI&Smart Tech. За улеснение на желаещите, регистрации се приемат и на е-mail: contact-gts@innovationcenter.tech Последователите на събитията във Facebook и Twitter имат възможност да заявят присъствие или да се информират допълнително чрез директни съобщения.", "date": "2019.11.27", "title": "Програмиране, изкуствен интелект, киберсигурност - водещи теми на Global Tech Summit"}
{"url": "http://epicenter.bg/article/Biser-Petkov-za-bolnichnite--Nyama-da-ima-oshteteni-/199979/4/0", "text": "Министърът на труда и социалната политика Бисер Петков заяви, че е важно да се каже, че хората няма да бъдат ощетени при изплащането на болничните, а ще се търсят решения да има по-строги и дисциплиниращи мерки за тези, които си позволяват да злоупотребяват с това право.   \"Болните хора няма да бъдат ощетени, а ще се търсят решения да има по-строги и дисциплиниращи мерки по отношение на тези хора, които си позволяват да злоупотребяват с това право\", каза министърът на труда и социалната политика Бисер Петков пред журналисти. Той направи това изявление преди да влезе на заседанието на парламентарната комисия по социални въпроси.   Според Бисер Петков решението ще се вземе в рамките на Националния съвет за тристранно сътрудничество (НСТС) с търсене на пресечна точка между крайните, по думите му, искания на работодателите и на синдикатите. Министърът каза, че на този етап не знае да е насрочено заседание на НСТС.  От бизнеса искат да не поемат нищо от срока за временна неработоспособност. Една от работодателските организации - Асоциацията на индустриалния капитал в България, дори напусна тристранния съвет в знак на протест.   КТ \"Подкрепа\" пък свика трихиляден митинг днес. От синдиката поискаха отново работодателите да поемат първите пет дни от болничните напълно.    Бисер Петков допълни, че с помощта на институциите, които реално осъществяват контрола, ще се търсят допълнителни мерки той да стане по-ефективен. Такъв е и духът на предложението, направено между двете четения на Закона за бюджета на Държавното обществено осигуряване.", "date": "2019.11.27", "title": "Бисер Петков за болничните: Няма да има ощетени!"}
{"url": "http://epicenter.bg/article/Godishnite-tehnologichni-nagradi-s-rekordni-270-nominatsii/199980/4/0", "text": " са регистрирани към момента. Това споделиха организаторите на единствените у нас събитие с фокус върху разработката на софтуер, което за втора поредна година ще отличи най-добрите професионалисти, екипи и компании от софтуерната индустрия.    Кандидатите се борят за призове в следните категории: Софтуерна компания на годината, Най-добро работно място, Кампания на годината, Благотворителна инициатива на годината и др. Ще бъдат раздадени и специални награди за компаниите и професионалистите, които следват глобалните тенденции в технологичния сектор против дискриминация, развитие на технологичните общности, обучение и насърчаване на младите таланти, социална отговорност.    Годишните награди - Global Tech Summit Technology Awards имат за цел да отличат не само водещите технологични компании, но и професионалистите, които стоят в основата на успешните бизнеси в ИТ индустрията. Номинираните ще се съревновават за титлите: Софтуерен разработчик на годината, Екип за разработка на софтуер на годината, Ръководител на екип на годината и Технологичен екип на годината.    По време на церемонията ще бъдат обявени ТОП 10 разработчиците на годината и ще бъде връчена специалната награда “Developer On Focus 2019” на DevStyleR - медията с акцент върху живота на софтуерния бранш и професионалистите заети в него. Призът “Developer On Focus 2019” ще отличи най-влиятелните професионалисти в обществото на софтуерните разработчици. В надпреварата ще вземат участие всички експерти, които през годината са взели участие в едноименната рубрика на DevStyleR. Гласуването е отворено на сайта на технологичната медия DevStyleR и по традиция ще бъде затворено непосредствено преди церемонията.    Global Tech Summit Technology Awards се отличават от другите формати, тъй като представят и оценяват постиженията на ИТ експертите и компаниите през очите на техните колегите от индустрията. Финалните резултати ще бъдат обявени по време на официалната церемония на 10 декември в НДК.    Форумът Global Tech Summit обединява конференциите Java2Days, CodeMonsters, AI&Smart_Tech, предназначени за професионални разработчици, ИТ експерти и ентусиасти. В програмата на мащабното събитие са включени и безплатните инициативи Free Tech Training, предназначена за студенти, както и Tech4Kids - за по-малките, но обещаващи технологични таланти.    GlobalTech Summit е международен технологичен форум, който обединява конференциите Java2Days, CodeMonsters, AI&Smart Tech, както и безплатните образователни инициативи FreeTech Trainig и Tech4Kids. През последните 11 години конференциите (част от GTS) се утвърдиха като водещи за технологичната общност не само в страната, но и в цяла Източна Европа. От 10-ти до 12-ти декември повече от 110 световноизвестни лектори ще представят последните тенденции в областта на разработката на софтуер и ще споделят опита си с посетителите. Java2Days е едно от най-посещаваните събития в световен мащаб, посветено на Java технологиите (с 11-годишна история). CodeMonsters е конференция, която се фокусира върху всички технологии за разработка на софтуер, освен Java.  AI & Smart Tech е ново събитие, което е с акцент изкуствен интелект, машинно самообучение, проектиране и изграждане на \"умни\" инфраструктури и др. Така 3-те събития заедно формират едно място, което представя последните новости в областта на софтуерната разработка като цяло и е притегателен център за 2500+ разработчици на софтуер и ИТ професионалисти. Free Tech Training - безплатна инициатива за студенти и начинаещи професионалисти (ежегодно в нея се включват над 600 студенти, обучаващи се в т.нар. компютърни специалности и ученици от последните класове на специализираните училища и математически гимназии) Tech4Kids - безплатен фестивал за деца от 7 до 14 години (разделени на групи), което има за цел да ги запознае с новите технологии, професиите, свързани с разработката на софтуер, както и да им даде възможност да направят своите 1-ви стъпки в програмирането и роботиката. В програмата на GTS 2019 са включени и тематични дискусии с участие на водещи технологични експерти, HR мениджъри и мениджъри на водещи компании, поредица от хакатони, Годишни Технологични Награди, пространства за демонстрация на средства за разработка на софтуер, зона за директна среща между специалисти и компании с отворени работни позиции и много др.", "date": "2019.11.27", "title": "Годишните технологични награди с рекордни 270 номинации"}
{"url": "http://epicenter.bg/article/MRRB-osiguryava-108-mln--lv--ot-OPRR-za-meditsinski-helikopter--remont-na-134-km-patishta--sportno-oboru/199982/4/0", "text": "Над 108 млн. лв. ще бъдат осигурени допълнително по управляваната от Министерството на регионалното развитие и благоустройството Оперативна програма „Региони в растеж“ 2014 - 2020 г. за купуване на медицински хеликоптер, рехабилитация на 134 км републикански пътища, енергийна ефективност на сгради в малките общини и ново спортно оборудване на 80 професионални гимназии.   Това стана ясно по време на 15-то заседание на Комитета за наблюдение на програмата. То бе председателствано от заместник-министъра на регионалното развитие и благоустройството и ръководител на Управляващия орган на ОПРР Деница Николова. В него участваха и Аурелио Сесилио и Йо Говаертс от Генерална дирекция „Регионална и градска политика“ в Европейската комисия. Това съобщиха от пресцентъра на МРРБ. 20 млн. лв. от допълнителните средства ще бъдат пренасочени към Министерството на здравеопазването, което ще може да купи хеликоптер за въздушно спасяване и превоз на нуждаещи се пациенти, спасителни и донорски операции. По проекта ще бъдат анализирани и идентифицирани най-подходящите площадки за излитане и кацане.   „Целта ни е да осигурим специализиран санитарен транспорт за нуждаещи се в труднодостъпни региони, пострадали при инциденти, както и трансплантация на органи, тъкани и клетки. Така ще постигнем цялостно обновяване и модернизиране на спешната помощ в страната“, коментира зам.-министър Николова и отбеляза, че в момента със 163 млн. лв. от ОПРР се ремонтират всички спешни медицински центрове в страната и се доставят 400 нови линейки.   Нови над 57 млн. лв. ще бъдат инвестирани и в рехабилитация на републикански пътища, както и за изграждане на интелигентна транспортна система за повишаване на пътната безопасност, решиха още членовете на комитета. С 55 млн. лв. Агенция „Пътна инфраструктура“ ще може да ремонтира още шест пътни отсечки с дължина 134 км, свързващи 11 общини в шест области. „5 от допълнителните отсечки са в Северна България, с което потвърждаваме приоритета на правителството за подкрепа на развитието й“, посочи Николова.   Участъците, които ще се ремонтират, са Мизия -Оряхово - Крушовене в област Враца; Поликраище - Елена - Сливен в областите Сливен и Велико Търново; Русе - Кубрат - Исперих - Дулово в областите Русе и Разград; Полски градец - Тополовград - с. Устрем в област Хасково; Каблешково - Межден в област Силистра и участък от пътя Варна - Белослав - Разделна - Падина - Житница в област Варна.   От началото на настоящия програмен период с 377 млн. лв. по ОПРР се финансира рехабилитацията на други 24 пътни отсечки с обща дължина близо 505 км.   С малко над 2 млн. лв. от средствата ще се финансира проект на Държавна агенция „Безопасност на движението по пътищата“ за интелигентна транспортна система, която ще помага на водачите с ценна и навременна информация за пътната обстановка и състоянието на пътната мрежа, включително и наличие на инциденти. Тя ще се състои от сензори, метеорологични и пътни станции, интелигентни електронни пътни знаци с променливо съдържание и възможност за засичане на скорост. Те ще са разположени в критични точки, определени след анализ на транспортното натоварване, специфични данни за климатичните условия – честота на валежи от дъжд и сняг, мъгла, потенциални опасности от заледяване и др.   „Очакваме така да допринесем за намаляване на броя и тежестта на пътнотранспортните произшествия, засилването на контрола на движение по републиканските пътища и подобряване на ефективността на пътното поддържане“, коментира зам.-министър Николова.   Допълнителни близо 25 млн. лева ще получат 28-те малки общини и периферни райони в страната за подобряване на енергийна ефективност на жилищни и обществени сгради. Сумата ще се допълни с още 14 млн. лв. спестен ресурс, който предстои да се насочи към тях в края на месеца. Така общият бюджет ще достигне близо 40 млн. лв., като вече се дава и възможност за саниране на сгради с повече от 35 апартамента.   От началото на програмния период по ОПРР се изпълняват 202 проекта за енергийна ефективност на стойност 204 млн. лв. в 28-те малки общини.   Около 6,2 млн. лв. ще получи Министерството на образованието и науката. С над 4,5 млн. лв. от тях ще се извърши ремонт на 7 професионални гимназии и Тракийския университет. С останалите над 2,5 млн. лв. около 100 средни училища в страната ще получат ново спортно оборудване. Така почти всички новоремонтирани учебни заведения ще получат адекватна и иновативна спортна база. Зам.-министър Николова отбеляза, че за обновяването им са инвестирани 618 млн. лв. от ОПРР, като до момента са ремонтирани 80 сгради - 49 училища, 26 детски градини и 5 университета.   „Отчитаме много добро изпълнение на Оперативна програма „Региони в растеж“ 2014-2020 г., каза още регионалният заместник-министър. Към днешна дата е договорен 86% от ресурса ѝ или 2,5 млрд. лв. Над 1,5 млрд. лв. са разплатените средства по проекти на бенефициентите, а близо 30% или 1 млрд. лв. са възстановените средства от ЕК.   „Програмата има най-пряк принос към хората, най-видима е от обществото, защото основен бенефициент са най-големите и средни общини в страната“, коментира още тя. Николова отбеляза, че няма риск от неизпълнение на програмата.   „През следващата година очакваме голям брой проекти да бъдат завършени, а по някои от приоритетните оси отчитаме изпълнение на проектите между 80 и 100%. Тя добави, че се работи активно и за разработване на бъдещата програма за регионално развитие, която е фокусирана върху развитие на територията чрез повишаване потенциала на всеки един регион. Аурелио Сесилио изказа своята подкрепа за разпределянето на допълнителните средства и посочи, че проектите са изключително важни, тъй като страната ни единствена в ЕС не разполага с хеликоптер за медицинско спасяване. Инвестициите в пътната инфраструктурата също са от значение за подобряване на транспортната система в страната.   „Новият състав на ЕК си поставя приоритет в следващия програмен период Европа да води политика по-близо до хората. Интервенциите по ОПРР представляват тази цел, защото дейностите касаят живота на всички хора“, коментира Сесилио.", "date": "2019.11.27", "title": "МРРБ осигурява 108 млн. лв. от ОПРР за медицински хеликоптер и ремонт на 134 км пътища"}
{"url": "http://epicenter.bg/article/Kristin-Lagard-dobavi-svoya-podpis-na-novite-evrobanknoti/199989/4/0", "text": "Новият президент на Европейската централна банка (ЕЦБ) Кристин Лагард добави своя подпис на новата емисия евробанкноти, които определи като най-материалния символ на европейската интеграция, предаде \"Асошиейтед прес\".    Лагард сложи подписа си на кратка церемония днес в централата на ЕЦБ във Франкфурт, седмици след като започна осемгодишния си мандат като първата жена президент на банката.    Всяка евробанкнота носи подписа на президента на ЕЦБ. Повечето банкноти в обращение сега са с подписа на Марио Драги, който отстъпи поста на Лагард.    На церемонията днес новият президент на ЕЦБ каза, че 79 на сто от трансакциите в еврозоната се правят в брой. Лагард допълни, че 23 милиарда банкноти на стойност 1,26 трилиона евро в момента са обращение, а една трета тях се използват извън 19-те страни членки на еврозоната.    Кристин Лагард отбеляза по време на церемонията, че централните банкери имат основно задължение да поддържат стойността на еврото стабилна.    \"Сега е наше задължение да поддържаме доверието в единната валута, като гарантираме, че банкнотите са сигурни, платежните системи са здрави и стойността на еврото е стабилна. \"    Наскоро г-жа Лагард призова за \"по-иновативни\" начини за справяне с предизвикателствата, произтичащи от глобалните търговски спорове и изменението на климата. \"Европа се нуждае от иновации и инвестиции, за да отговори на тези предизвикателства и да запази конкурентоспособността си в дългосрочен план, както и да засили вътрешното търсене\", предупреди тя.", "date": "2019.11.27", "title": "Кристин Лагард добави своя подпис на новата емисия евробанкноти"}
{"url": "http://epicenter.bg/article/-Toplofikatsiya-Pernik--Vazhno-e-da-vavedem-vodeshti-evropeyski-praktiki/199995/4/0", "text": "    - Непрекъснато осъществяваме ремонти и обновления на съръженията, за да имаме сигурност и да намалим до минимум аварийността.    През последите години обърнахме сериозно внимание на техническото и финансово състояние на Предприятието. Във всички случаи осъществените реконструкции са капиталоемки и решението за тяхното изпълнение е въпрос на бизнес решение и целесъобразност. Изготвили сме нов дългосорчен план, по който се движим стриктно, за да подобряваме и развиваме Предприятието.      - Да, готови сме. Персоналът е добре подготвен, съоръженията са готови за работа.       - За новото ни инвестиционно намерение ще бъде проведена нова процедура съгласно Закона за опазване на околната среда. Надяваме се да получим разрешение и да ни бъде дадена възможност да реализираме нашия проект. Внедряването на биомасата ще спомогне за запазването на цената на парното и топлата вода. Това се дължи на факта, че биомасата е по-евтино гориво.    - Да, смилането на биомаса ще се извършва в нови съоръжения. Биомасата трябва да бъде на достатъчно дребна фракция, за да е подходяща за използване в нашите котли. Поради тази причина сме планували да закупим и шредиращи машини. Ще преустроим частично и Четвърти и Пети парогенератори.    - Централното топлоподаване е един от ефективните начини за отопление на домовете. То е екологичен, достъпен и евтин метод. При него има концентрация на изгарянето на горивото, което значително подобрява чистотата на въздуха. Използват се съвременни методи за очистване на димните газове, които са неприложими в печките. Един пример: Топлофикация на час изгаря 75 000 кг въглища.   Електрофилтърът ни улавя не по-малко от 99% от емитираните фини прахови частици, което означава, че през комина се отделят прахови частици, колкото от горенето на едва 750 кг въглища, което е значително по-малко. Същевременно през този един час се отопляват всички училища, детски градини и ясли, държавни учреждения, болницата и около 20 000 частни дома. Това само разделено за частните жилища е по 37.5 гр/час въглища на жилище. В същото време домовете, които не са абонати на дружеството ни, но се отопляват на твърдо гориво /въглища, дърва и др./, за да поддържат комфортна температура горят минимум 2кг. въглища на час. И естествено емитират през комините си пълният букет от прах и аромати. С просто око се вижда, че отоплението с централно парно е над 50 пъти по-екологично и щадящо околната среда и хората от индивидуалното ползване на алтернативни методи за отопление.    Присъединяването към централното отопление става лесно. Необходимо е етажната собственост, след решение на Общо събрание, да подаде заявление към нас.    При централното отопление има по-високоефективно оползотворяване на отделената топлинна енергия. Климатиците и духалките работят на ток, което е много по-голям разход на средства - киловат топлинна енергия ние продаваме за 8.5ст., а ел. енергията струва около 25ст.      - Като работим в посока да спечелим доверието на потребителите. Смятам, че важен принос имат и новите технологии в дейността ни Чрез тях ние се развиваме и усъвършенстваме изграденото дотук. Наравно с това екологията и опазването на околната среда трябва да са основен приоритет за всички нас.    - Чрез повече прозрачност и коректност в работата. Все повече от клиентите ни се възползват от предимствата, които дава системата за дистанционен отчет. Те получават информация за реалното си потребление всеки месец и така намаляват съмненията за правилното изчисление на потребяваната топлинна енергия. С дистанционния отчет допълнително се установяват и манипулации, като например опити за кражби на топлинна енергия    Нека поговорим и по една много тревожна тема за жителите на град Перник. Става въпрос за водния режим. Няма да Ви карам да коментирате в детайли, защото въпросите не трябва да са към Вас. Искам просто да ми кажете, гражданите на гр. Перник имат ли поне парно?    Ситуацията е изключително неприятна. Но независимо от водния режим, парно и топла вода ще има в гр. Перник. Използваме изграден алтернативен водоизточник в река Струма, за да се справим със трудната ситуация. Искрено се надявам в най-кратки срокове да бъде намерено решение на този проблем.      - Тук не става въпрос за оптимизъм, а за сериозна работа. В последните 10 години всички ние се опитваме да променим и оптимизираме работата си. Важно е да въведем работещи европейски практики. За да подобрим бъдещето на топлофикационните дружества, се иска и политическа воля и подкрепа. Не бива да оставяме топлофикациите в страната ни на самотек.", "date": "2019.11.27", "title": "“Топлофикация Перник“: Важно е да въведем водещи европейски практики"}
{"url": "http://epicenter.bg/article/Prokuraturata-razsledva-prichinyavane-na-smart-po-nepredpazlivost-za-intsidenta-v--quot-Pirogov-quot--/199932/3/0", "text": "Софийска градска прокуратура е образувала досъдебно производство по чл. 123 от НК за инцидента в \"Пирогов\".    Това съобщи прокурор Зорница Таскова, говорител на Софийската градска прокуратура, предаде Novini.bg. Разследването е за причинена смърт на повече от едно лице. Наказанието при такива случаи е от три до десет години затвор.    Припомняме, двама мъже, пациенти, загинаха при пожар в \"Пирогов\" тази сутрин. Огънят е пламнал около 4 часа във Второ вътрешно отделение на болницата. Все още се изясняват причините за инцидента. Били са евакуирани 32 души.   Прокурор Таскова обясни, че в момента се извършват процесуално следствени действия на мястото на инцидента. Предстои назначаване на експертизи и разпити на свидетели.   ", "date": "2019.11.27", "title": "Прокуратурата разследва причиняване на смърт по непредпазливост за инцидента в \"Пирогов\" "}
{"url": "http://epicenter.bg/article/Tsatsarov-razporedi-sledovateli-ot-NSlS-da-razsledvat-intsidenta-v--Pirogov-/199959/3/0", "text": "Главният прокурор Сотир Цацаров разпореди следователи от Национална следствена служба да разследват инцидента в „Пирогов“, при който загинаха двама пациенти. Това   по повод настъпилия в ранните часове на деня инцидент в УМБАЛСМ „Н. И. Пирогов”, при който починаха двама пациенти.     Досъдебното производство се води за причиняване на смърт на повече от едно лице, поради незнание или немарливо изпълнение на правно регламентирана дейност, представляваща източник на повишена опасност- престъпление по чл. 123 ал.3 от НК.   Незабавно след възникване на инцидента и уведомяването на прокуратурата е създадена организация и са предприети процесуално-следствени действия от разследващи екипи, ръководени от СГП. По разпореждане на главния прокурор Сотир Цацаров разследването се провежда от следователи от Национална следствена служба, които към момента извършват оглед на местопроизшествието с участието на вещи лица и експерти по пожарна безопасност. Разпитват се свидетели, изземва се документация от лечебното заведение.     Разследването на среднощния инцидент, при който загинаха двама пациенти, вече е установило и други нередности. Все още непотвърдена е версията, че пожарът и последвалият взрив са предизвикани от искра от цигара.      \"Единият от загиналите пациенти е имал голяма нужда от подаване на кислород. Пациентът не е можел да диша без този кислород, който му е подаван. Системата за подаване на кислород е нова. По принцип голяма част от болните в това отделение са на кислородна терапия, така че там е нормално да има повишени нива на кислород.     Вътрешният министър Младен Маринов също отбеляза, че бързата намеса на екипа на \"Пирогов\" и на пожарната са намалили щетите. \"Срутването на стена в отделението не застрашава дейността на болницата и сградата. Контролираме ситуацията на място\", каза още Маринов.   Незабавно след възникване на инцидента и уведомяването на прокуратурата е създадена организация и са предприети процесуално-следствени действия от разследващи екипи, ръководени от СГП.   По разпореждане на главния прокурор Сотир Цацаров разследването се провежда от следователи от Национална следствена служба, които към момента извършват оглед на местопроизшествието с участието на вещи лица и експерти по пожарна безопасност. Разпитват се свидетели, изземва се документация от лечебното заведение.  ", "date": "2019.11.27", "title": "Цацаров разпореди следователи от НСлС да разследват инцидента в „Пирогов“"}
{"url": "http://epicenter.bg/article/Dve-momcheta-na-13-i-15-godini-sa-zadarzhani-za-ubiystvo-v-Haskovo/199962/3/0", "text": "Окръжната прокуратура в Хасково ще внесе искане за постоянен арест на единия от двамата младежи, задържани за жестокото убийство в село Александрово, съобщиха от пресцентъра на МВР и Агенция \"Фокус\".   Двете момчета от с. Александрово - на 13 и на 15 години, са установени и задържани вчера за извършено тежко престъпление на 24 ноември.    По първоначални данни двамата срещнали жертвата си – 61-годишен, който бил приютен в дома на родителите на по-малкия, и при възникнала разпра между тях, мъжът извадил нож, което провокирало агресията в младежите, които го нападнали и пребили до смърт. Като видели, че е мъртъв, го изнесли на улицата в опит да прикрият действията си, а ножа захвърлили около къщата.    Тялото на мъжа е открито в понеделник сутринта на тротоара, в близост до мястото където е живеел. В хода на разследването е извършен оглед на място, иззети са веществени доказателства, разпитани са свидетели и е назначена съдебномедицинска експертиза. При аутопсията, съдебния лекар е констатирал следи от травми по тялото на жертвата, които са причина за смъртта.    В хода на предприетите действия хасковските криминалисти, с помощта на психолози от Института по психология на МВР в София, влезли в дирите на установили, че в убийството намеса имат момчетата. Полицаи довели малолетния в управлението, а по-големият бил намерен при роднини в симеоновградското село Тянево, където се укривал.    След изтичането на марката му закрила, 13-годишният е освободен, а на съучастника му е наложена мярка на задържане до 72 часа. Предстои Окръжна прокуратура - Хасково да внесе искане в съда за вземане на мярка неотклонение „Задържане под стража“ спрямо обвиняемия. По случая е образувано досъдебно производство, като разследването се води от следовател.  ", "date": "2019.11.27", "title": "Две момчета на 13 и 15 години са задържани за убийство в Хасково"}
{"url": "http://epicenter.bg/article/Arestuvaha-bankova-sluzhitelka-ot-Varna--iztochila-1-mln--leva-ot-smetki-na-klienti/199972/3/0", "text": "38-годишната специалистка от отдел „Банкиране на дребно“ в клон на българска банка във Варна е задържана до 72 часа с постановление на дежурния прокурор в Окръжната прокуратура във Варна. Това съобщават от пресслужбата на Апелативната прокуратура.   Невена Й. е привлечена като обвиняема за длъжностно присвояване на близо 1 млн. лева, като голяма част от сумата са от влогове на вложители в банката. Престъплението е в особено големи размери и представлява особено тежък случай.    Средствата са били превеждани на мъж от Монтана, с когото банковата служителка се запознала в интернет. За трите години виртуална връзка Невена Й. изпращала с колети по куриерска фирма присвоените средства. Освен тях тя и баща ѝ изтеглили кредити, които също били изпратени на мъжа, както и средствата от влоговете на двамата ѝ родители. Първите средства, които изпратила на своя виртуален приятел, били лични.    Между банкерката и мъжа от Монтана, който се представял в разговорите в интернет като Мирослав Михайлов, не е имало нито една среща на живо. Това не е истинското име на мъжа, на когото Невена изпратила общо 970 000 лева за трите години връзка в интернет и социалните медии.    Пред разследващите Невена обяснила, че средствата били нужни на нейния интернет приятел, за да реши финансови проблеми с лихвари. Тя разполагала само с три негови снимки. Парите изпращала на името Сергей, който бил уж негов братовчед.    Образуваното досъдебно производство ще установява как са били присвоени суми от срочните влогове на клиенти на банката, как са били изпращани, а и получавани от човек, който по лична карта е с други имена.    Окръжната прокуратура във Варна ще внесе искане за вземане мярка за неотклонение „Задържане под стража“ във Варненския окръжен съд на обвиняемата Невена Й.   Банкова служителка е била задържана вчера във Варна заради присвояване на 1 млн. лева от сметки на клиенти. Парите са превеждани в сметка. Сигнал за престъплението са подали от самата банка. Това съобщи на извънреден брифинг днес окръжният прокурор Красимир Конов, предаде Радио \"Фокус\" - Варна.    „Служителката е изпълнявала длъжност за банкиране на дребно. Инициалите ѝ са Н.Г.Й“, добави директорът на ОДМВР комисар Даниел Пашов.    Според прокурор Конов престъплението представлява особено тежък случай.   „Заедно с жената, която е присвоила суми на отделни вложители и се е разпоредила с тях, има засечени и други лица. Изясняват се действията на всеки от тях. Изяснява се и механизмът на присвояването. Общият брой на засегнатите не е ясен, но част от вложителите вече са известни. Разследваният период е за около три години“, каза още той. По думите му от банката са оказали пълно съдействие.    Ще се търси вариант за възстановяване на голяма част от присвоените средства. В хода на разследването са извършени много процесуално-следствени действия, разпити, претърсвания и изземвания. Разследването е в начален етап. Предстои уточняване на много обстоятелства. Служителката в българска банка е задържана за 72 часа.    За подобни престъпления законът предвижда наказание от 10 до 20 години лишаване от свобода, конфискация на имуществото и лишаване от права. Според прокурор Конов различни доказателства, както и около 30 000 лева са били иззети досега и от трето лице.    „Жената не е криминално проявена. Не е попадала в полезрението на полицията по такъв тип престъпления“, уточни още комисар Даниел Пашов.", "date": "2019.11.27", "title": "Арестуваха банкерка от Варна, източила 1 млн. лева от сметки на клиенти"}
{"url": "http://epicenter.bg/article/VAS-ostavi-v-sila-reshenieto-na-KZK-za-stroezha-na-natsionalnata-detska-bolnitsa/199984/3/0", "text": "Тричленен състав на ВАС отхвърли жалбата на Камарата на архитектите в България (КАБ) и остави в сила решението на Комисията за защита на конкуренцията, с което е потвърдено решението на министъра на здравеопазването за откриване на процедура за възлагане на обществена поръчка с предмет: „Избор на изпълнител за извършване на инженеринг (проектиране, строителство и авторски надзор) на Национална многопрофилна детска болница“. Това съобщиха от пресцентъра на Върховния административен съд. Решението по административно дело 12024 от 2019 г. на ВАС е окончателно.    Тричленният състав смята, че решението на КЗК е правилно и при постановяването му не са допуснати нарушения, които да водят до неговата отмяна. В утвърдената от възложителя документация за участие се съдържат минимално необходимите данни за изготвяне от потенциалните участници на концепция за изпълнение на дейностите по предмета на поръчката.    В тази концепция, участниците следва да опишат и обосноват своето виждане за изпълнението на проектирането по всички фази и части на инвестиционния проект, в т. ч. етапи, работен процес и последователност на изпълнение, времево съвместяване на дейностите (включително и времеви график) предмет на проектирането, като изложат организационната структура и управление на човешкия ресурс, начина на изпълнение на поставената задача, при съобразяване на: взаимна обвързаност между отделните части на инвестиционния проект, така че да бъде представен краен продукт, за който след разглеждането и приемането му да може да бъде издадено разрешение за строеж. С оглед обема и сложността на предмета на поръчката, възложителят е предвидил на фаза участие в процедурата да бъде представен идеен проект или концепция за изпълнение, а изготвянето на инвестиционния проект с всички негови фази да бъде изпълнен от определения изпълнител. На етап участие в процедурата се изисква доказване на необходимия екип, който да има компетентност и опит за изпълнение на дейностите по предмета на поръчката.    Върховните съдии не приемат твърденията и аргументите на КАБ, че липсата на разделяне на поръчката на обособени позиции - обособена позиция за проектирането и обособена позиция за строителството, ограничава конкуренцията и не допуска до самостоятелно участие в процедурата проектантите. Разделянето на поръчката на обособени позиции е въпрос на целесъобразност и не подлежи на съдебен контрол.  Тричленният състав смята, че цялостната организация на работния процес и качественото изпълнение на поръчката обуславя нуждата дейностите по проектиране, изпълнение на строителството и упражняването на авторския надзор да се изпълнят от един изпълнител. В хипотеза на включване на повече от един изпълнител при обособяване на отделни позиции би се стигнало до необходимост от сложен процес на координация от страна на Възложителя и мобилизиране на голям ресурс, което ще доведе до затруднения и опасност от ненавременно и некачествено изпълнение на поръчката. От друга страна спецификата на предмета на поръчката предполага единни решения, които могат да бъдат постигнати единствено при съвместното изпълнение на всички дейности на обществената поръчка. Търсените от възложителят качество и срочност на изпълнението са и предвид обекта, който следва да бъде изграден, а именно Национална многопрофилна детска болница.    През февруари 2019 г. възложителят е извършил обследване на конструкцията, като заключението е, че строежът може да бъде довършен, след извършване на строително-възстановителни дейности. Съгласно препоръките на извършената конструктивна експертиза, е предвидено да се възстанови целостта на сечението на стоманобетоновите елементи и да се извърши усилване на подовите конструкции и стоманобетонови шайби. След идентифициране на дефектите в конструкцията въз основа на данните от извършеното обследване е предвидено изпълнителят да предложи на възложителя конструктивно решение по отношение на мероприятията, които следва да се приложат спрямо конструкцията на сградата за привеждането ѝ в съответствие с изискванията на действащата нормативна уредба, изготвената конструктивна експертиза и количествени сметки.", "date": "2019.11.27", "title": "ВАС остави в сила решението на КЗК за строежа на националната детска болница"}
{"url": "http://epicenter.bg/article/Spetssadat-otstrani-ot-dlazhnost-direktora-na-agentsiyata-po-hranite-v-Burgas-i-chetirima-sluzhiteli-/199997/3/0", "text": "Специализираният наказателен съд отстрани от длъжност петима служители в Областната дирекция по безопасност на храните в Бургас, сред които и директорът Георги Митев по искане на Специализираната прокуратура. Това  През август 2019 г. те бяха привлечени към наказателна отговорност за участие в организирана престъпна група за искане и получаване на подкупи от собственици на търговски обекти - за да не бъдат проверявани и да не им бъдат съставяни актове за административни нарушения.    Съдът прие за основателно искането на прокуратурата за отстраняване от длъжност на обвинените, за да не могат да заличават или манипулират доказателства, както и да влияят на свидетели, чиито разпити предстоят.    Определението на съда не е окончателно и може да бъде обжалвано.  ", "date": "2019.11.27", "title": "Спецсъдът отстрани от длъжност директора на агенцията по храните в Бургас и четирима служители "}
{"url": "http://epicenter.bg/article/Agentsiyata-za-tehnicheski-nadzor--Tragediyata-v-Pirogov-ne-v-rezultat-na-neizpravnost-na-kisloroda/200006/3/0", "text": "Трагичният инцидент в болница \"Пирогов\", при който след взрив на инсталации за кислород, не е настъпил в резултат на неизправност на тези съдове. Това се казва в позиция на Държавна агенция за метрологичен и технически надзор, разпространена до медиите тази вечер.  По-рано през деня премиерът Борисов заяви:  Дано не се окаже, че са пушили в стаята, а Томислав Дончев подчерта: Незлонамерена човешка грешка вероятно е причината за инцидента \"Пирогов\" . При взрива тази нощ загинаха двама пациенти на Второ вътрешно отделение на столичната болница за спешна помощ. Единият от загиналите мъже е бил с тежка кислородна недостатъчност, а другият мъж е бил настанен късно снощи в болницата.    От ДАМТН изразяват съболезнованията си към близките и роднините на двамата загинали и изясняват следното:    \"1. Инсталациите за кислород не представляват съоръжения с повишена опасност. Тези съоръжения са описани и изброени изчерпателно в глава 5, чл. 32 от Закона за техническите изисквания към продуктите. Поради тази причина, над тези инсталации не се осъществява технически надзор.    2. Инсталациите за кислород в стаите на лежащо болните в болничните заведения (където е настъпил трагичния инцидент) също не са Съоръжения с повишена опасност и на тях не се осъществява технически надзор по смисъла на цитирания законов текст.    3. ДАМТН осъществява технически надзор на стационарно монтирани съдове, работещи под налягане за съхранение на течен кислород. С такива съдове са оборудвани повечето големи болнични заведение в страната.    В УМБАЛСМ „Н. И. Пирогов” има два такива съда за течен кислород. Те са инсталирани в отделно помещение. Съдовете се проверяват по план веднъж на четири години. На съдовете е извършен технически преглед в установения срок и заключението е \"годни за експлоатация\".    4. Трябва да се подчертае, че трагичният инцидент не е настъпил в резултат на неизправност на тези съдове\".    По-рано днес същата позиция изрази бившият директор на \"Пирогов\" доц. Спас Спасков, който заяви пред БНР, че изключва техническа причина за инцидента. По думите му системата е централизирана и се проверява ежедневно. Обслужва се от отделен персонал. Според него не е възможно да е имало некачествено извършване на проверката, тъй като хората, които осъществяват тази дейност, са под контрола на лекарите в отделенията.", "date": "2019.11.27", "title": "Агенцията за технически надзор: Трагедията в Пирогов не в резултат на неизправност на кислорода"}
{"url": "http://epicenter.bg/article/Stanishev-kam-noviya-shef-na-EK--Evropeytsite-veche-nyamat-tarpenie--iskat-rezultati-/199986/2/0", "text": "\"Днес ще получите много по-голяма и консолидирана подкрепа от групата на социалистите и демократите в ЕП, отколкото през юли т.г. И има три причини за това. Първо, поехте сериозни политически ангажименти за прогресивна промяна на Европа – социална, екологична и икономическа. След разговорите Ви със социалистите, най-социалната програма на ЕК от години насам е на масата и тя отразява променения политически баланс в ЕС. Ние ще я подкрепим, но ще бъдем достатъчно бдителни и взискателни към това как ще я изпълнявате. Първият тест ще бъде Многогодишната финансова рамка, защото политики не се правят без ресурси.“, започна обръщението си към Урсула фон дер Лайен лидерът на ПЕС Сергей Станишев в пленарната зала в Страсбург.    Като втора причина за подкрепата лидерът на европейските социалисти посочи силния отбор от европейски комисари от левицата, с визия, компетентност и енергия. „Изпращаме ги там с ясен политически мандат. Успяхме да извоюваме ключови ресори – външна политика, икономика, новия зелен пакт, вътрешни работи, регионално развитие, околна среда, работни места и социални права. Тази Комисия обаче ще бъде успешна, само ако скъса с предишния модел, когато ЕНП задушаваше всички останали и налагаше тяснопартийна работна програма. Трябва да има баланс – в политиките и между политическите сили.“    „Европейските граждани вече нямат търпение, искат резултати. В последините евроизбори участваха рекорден брой европейци, не бива да ги разочароваме. Няма време за губене – хората очакват качествена промяна в живота си. Започнете веднага, имате само 5 години.“, апелира евросоциалист №1.     ", "date": "2019.11.27", "title": "Станишев към новия шеф на ЕК: Европейците вече нямат търпение, искат резултати! (ВИДЕО)"}
{"url": "http://epicenter.bg/article/Spirat-speshniya-priem-na-detsa-v-Pediatriyata-/199987/2/0", "text": "Спрян е приемът на деца в интензивното отделение в столичната детска болница заради липса на анестезиолози. Това каза изпълняващият длъжността директор доц. Димитър Калайков, съобщи Канал 3.    Двама от работещите в болницата анестезиолози напуснаха, а третият не може да изпълнява тази дейност, обясни лекарят. Докато не се намерят необходимите специалисти отделението няма да работи и няма да се приемат деца нито за интензивно лечение, нито за интензивно наблюдение.    Доц. Калайков е изпратил доклади за проблема до Столичната регионална здравна инспекция, Столичната здравноосигурителна каса, Центъра за спешна медицинска помощ, както и е разговарял по телефона с министъра на здравеопазването Кирил Ананиев.    В интензивното отделение две от работещите медицински сестри са на по 75 години, каза още доц. Калайков и изрази съмнение, че ще се намерят желаещи да работят в болницата заради ниското заплащане на труда.    Двамата анестезиолози напуснаха Педиатриата след трагедията с 3-годишния Алекс, който почина заради тежка двустранна пневмония, а родителите му обвиниха три болници, че са си прехвърляли момченцето, без да му окажат адекватна помощ.", "date": "2019.11.27", "title": "И.д. директорът на Педиатрията: Спрян е приемът на деца в интензивното отделение"}
{"url": "http://epicenter.bg/article/Patriarh-Neofit--S-zhelanie-i-obich-Stefan-Danailov-se-trudeshe-za-razvitieto-na-kulturata-/199990/2/0", "text": "Патриарх Неофит поднесе съболезнования по повод кончината на големия български актьор и общественик Стефан Данаилов,        ОБИЧНИ В ГОСПОДА БРАТЯ И СЕСТРИ,    Поднасяме най-искрени съболезнования по повод кончината на големия български актьор и общественик Стефан Данаилов. Смъртта, която в един миг идва и отнема всичко, е тежък момент, когато думите са безсилни да изразят болката от загубата на един обичан от народа човек.    Стефан Данаилов остава в паметта ни като човек, който в битността си на министър на културата с лекота, желание и обич се трудеше за развитието на културата във всичките й сфери. Напусна ни актьорът, пресъздал изключително добре образа на св. Цар Борис I в едноименния филм.    Благодарни сме за доброто му отношение към светата Църква и за всички добри инициативи, свързани с връщането, реставрирането и съхранението на православните ни храмове и манастири.    Отправяме молитва към небесния ни Отец да упокои душата на новопреставилия се Божий раб в селенията на праведните!    Господ да утеши близките му в тези нелеки за тях дни, като им дарува сили да превъзмогнат скръбта от тежката загуба.    Вечна и блажена да бъде светлата му памет!           ", "date": "2019.11.27", "title": "Патриарх Неофит: Думите са безсилни да изразят болката от загубата на един обичан от народа човек!"}
{"url": "http://epicenter.bg/article/Spas-Spaskov/199992/2/0", "text": "Бившият директор на \"Пигогов\" Спас Спасков коментира в предаването \"Плюс - минус\" по Нова телевизия взрива и пожара в болничното заведение през нощта. \"Това отделение е с медицински газове, колкото в останалите. Това е вътрешното отделение, което е разположено в най-старата сграда на „Пирогов”. Това е сграда, строена около 1930 година. Ремонтирана е няколко пъти, но последният ремонт, който аз помня, беше преди 20-25 години\", заяви в ефира на Нова той.   „Това не мога да го отнеса към газовата инсталация. Тя се реновира непрекъснато, компромис не се прави. Още когато аз работех в болницата, имахме договори със снабдителите за постоянен контрол, който се прави в рамките на около месец. Имахме и предполагам, че има човек, който отговаря за тази инсталация и я оглежда. Освен това и най-малко отклонение на работата се наблюдава от лекарите и те веднага алармират. Този техник ежедневно проверява и поправя повредите”, добави той.  „В „Пирогов” по-голямата част от местата, в които пациентите се нуждаят от кислород, той се подава през централизирана система. Има газова станция в двора на болницата, която се зарежда с огромно количество кислород. По тръбопроводи от нея кислородът достига до там, където е необходим”, разясни Спасков.  „В момента можем да прави само хипотези. Разбрах, че има група, която ще направи изключително задълбочено проучване. Там, където има повече кислород, има опасност от взрив. Поради тази причина в тези помещения е забранено да се влиза с цигари. За персонала съм сигурен, че не влизат с цигари там”, категоричен е той.  „Преди години имаше едно подобно запалване в кислородната станция. Слава Богу, проблемът много бързо се овладя. Тогава проблемът беше технически. Практически е възможно пациент да е запалил цигара. Много пъти съм си мислел, как обездвижен човек, пушач, ще се сдържи да не запали цигара? Ако има провинение, трябва да има санкция, а каква трябва да е тя? Не може санкцията да е изписване”, смята бившият директор на болницата.  „Други варианти, тъй като става въпрос за възпламеняване, то може да стане от искра. В контакт, който е технически неизправен, също може да предизвика искра и да се случи инцидент. Това, което знам със сигурност, е, че два пъти годишно се минава на инспекция, за да се проверят тези неща”, каза още Спасков.    „За да може за толкова кратко време да се евакуират такава голяма група хора, това обикновено е отиграно. По времето, когато бях директор, с пожарната отигравахме подобна ситуация. Връзката между пожарната и болницата беше изключително добра. Освен това на територията на болницата има щатен пожарникар, който ежедневно прави проверки. Може би досега сме приемали, че всичко това, което се прави до тук, е достатъчно. Според мен има цяла поредица неща, които е имало. Най-вероятно сега пожарната ще излезе с нови препоръки. В болницата винаги сме се съобразявали с това и сме ги приемали”, добави той.  ", "date": "2019.11.27", "title": "Спас Спасков: Сигурен съм, че персоналът не влиза с цигара в помещенията с много кислород"}
{"url": "http://epicenter.bg/article/Diana-Kovacheva-shte-zashtitava-grazhdanite-ot-svrahpravomoshtiyata-na-bankite/199994/2/0", "text": "Единственото жилище да не може да бъде продадено от съдебен изпълнител дори когато е ипотекирано до приключване на делото на длъжника поне на първа инстанция. Това е едно от предложенията за промени в Гражданския процесуален кодекс (ГПК), които омбудсманът подкрепя, съобщиха от пресофиса на омбудсмана.    „Като омбудсман подкрепям да се даде глътка въздух на длъжника, дори и в случаите на ипотекирано единствено жилище, като се запази несеквестируемостта му (да не може да се продаде), поне до приключването на делото на първа инстанция. Т.е. по принцип, когато длъжникът се съгласи сам да ипотекира единственото жилище, то няма защита и спрямо него може да се прави принудително изпълнение, но в този случай, тъй като производството може да приключи много бързо, смятам, че е добре да се даде възможност поне до приключване на първоинстанционното производство да не се допуска принудително то изпълнение“, е позицията на омбудсмана доц. Диана Ковачева.    Европейската комисия също обръща внимание на проблема като посочва противоречие с чл. 7 от Хартата на ЕС за основните права, а именно правото на гражданите на зачитане на личния им живот и на жилището им.    „Ако имаш едно жилище и го ипотекираш, за да изтеглиш заем, в този случай, то вече не е несеквестируемо, т.е. може да бъде обект, включително и на публична продан. Но в случаите, когато вече има съдебно производство и се очаква принудително изпълнение, то може да приключи много бързо, в рамките на седмици и хората да останат на улицата“, посочва Ковачева. Затова омбудсманът настоява в този случай да се запази несеквестируемостта на единственото жилище, поне до приключване на първоинстанционното производство.    Сред текстовете, инициирани от обществения посредник и приети на първо четене от парламента през март т.г., е този за промяна в чл. 411 от ГПК. Предложението включва при разглеждането на заявлението за заповед за изпълнение, съдът да може да откаже да я издаде, при вероятност за наличието на неравноправна клауза, защото на този ранен етап от производството, магистратите все още няма как да бъдат сигурни.    „Предложеното от омбудсмана е в съответствие със становището на един от генералните адвокати към Съда на ЕС от октомври тази година и постоянната практика на съда на ЕС, така че нашето настояване е да се приеме нашият вариант“, аргументира се доц. Ковачева.  Тя допълни, че пред Комисията ще защити и промяната в чл. 420, свързана със спирането на принудителното изпълнение по искане на длъжника по всяко време, включително по време на исков процес.    Омбудсманът настоява за приемането ѝ, защото е в съответствие и с указанията, които Европейската комисия дава към България в официалното уведомление до страната ни от януари т.г.    „В писмото си ЕК на три страници излага становище, според което, спирането на принудителното изпълнение е ключов елемент от всяко ефективно правно средство за защита, тъй като в противен случай принудителното изпълнение ще приключи преди края на съдебния контрол за задължението. ЕК обръща внимание, че за длъжника е трудно да представи изискваното обезпечение на този етап. Всъщност, другите два варианта за редакция на тази разпоредба не са в съответствие с указанията на ЕК да не се допуска дискреция (възможност за преценка) на съда при вземане на решение дали да спре принудителното изпълнение и процедурата да не е с прекалена правна сложност, което може да разубеди длъжника да поиска спиране изобщо“, обясни омбудсманът доц. Диана Ковачева.    Сред предложенията на омбудсмана са съдът служебно да следи за наличие на неравноправни клаузи, както и към заявлението за заповед за изпълнение да се приложи и договорът, от който произтича задължението.    Ковачева ще настоява длъжниците да не могат да бъдат осъдени само въз основа на извлечение от счетоводните книги на банките. Общественият защитник ще аргументира и предложенията, инициирани от институцията за увеличаване на сроковете от двуседмични на едномесечни.", "date": "2019.11.27", "title": "Диана Ковачева ще защитава гражданите от свръхправомощията на банките"}
{"url": "http://epicenter.bg/article/-Nikolina-Angelkova-provede-rabotna-sreshta-s-poslanika-na-Darzhavata-Izrael-u-nas/199998/2/0", "text": "Министърът на туризма Николина Ангелкова проведе работна среща с Н.Пр. Йорам Елрон, посланик на Държавата Израел в България, съобщиха от пресцентър на Министерството на туризма.    Основен акцент в разговора бяха конкретни инициативи за задълбочаване на сътрудничеството между двете държави в областта на туризма. Израел е важен и перспективен партньор за страната ни. Нашите очаквания са всички положени усилия да доведат до задълбочаване на доброто ни сътрудничество и увеличаване броя на туристите между двете страни, заяви министър Ангелкова.   Тя цитира данни, според които Израел се нарежда на 11-о място по брой на входящите туристи в страната през миналата година. През 2018 г. България е била посетена от 244 146 израелски туристи. Отчетеният ръст спрямо 2017 г. е 17,3%. За периода от януари до септември 2019 г. в страната ни са пристигнали над 212 хил. израелски туристи. Министър Ангелкова открои важността на израелския пазар за българския туризъм и добави, че Министерството на туризма редовно участва на туристическото изложение IMTM в Тел Авив, където представя дестинация България с акценти върху зимна и лятна почивка, възможности за балнеолечение, за провеждане на културно-познавателни турове, за пътувания с цел развлечения и други.     Министър Ангелкова предложи организиране на съвместен бизнес форум, по време на който туроператори от двете държави да обменят опит и да обсъдят както бъдещи съвместни инициативи, така и различните форми на туризъм, които предлагат двете държави. Тя отправи покана към посланика за участие в годишната среща на министъра на туризма с дипломатическия корпус у нас, както и покана за второто издание на Международния инвестиционен форум в туризма, което е планирано за пролетта на 2020 г. Двамата споделиха тезата, че изготвянето на специализиран маршрут за популяризиране на основните еврейски забележителности в страната надгражда усилията на Министерството на туризма за промотиране на културно-историческото наследство на България. В инициативата се включиха общо 16 общини, които излъчиха представители в работната група, чието първо заседание предстои. Тема на разговора бе и промотиране активно на дестинация България, в това число и пред наследниците на българските евреи, които живеят в Държавата Израел, с възможности да посетят страната на своите предци, за да се запознаят с богатата ѝ история и култура.   Н.Пр. Йорам Елрон изказа благодарност за добрите взаимоотношения между двете държави и заяви готовността си за сътрудничество и подкрепа при реализиране на бъдещи инициативи. Той изрази очакванията си все повече български туристи да посещават Израел. Н.Пр. Йорам Елрон допълни, че е важно да има диверсифициране на туристическия продукт и израелските туристи да посещават България както за море и планина, така и за СПА и уелнес ваканции, към които те проявяват", "date": "2019.11.27", "title": " Николина Ангелкова проведе работна среща с посланика на Държавата Израел у нас"}
{"url": "http://epicenter.bg/article/Krasimir-Valchev--Dneshnite-pokoleniya-chetat-tvarde-malko/200000/2/0", "text": "\"Под игото\" има историческа и художествена стойност. Според мен това не е направено с цел провокация, но със сигурност има и други начини да се пробуди интересът на децата към четенето, които според мен трябва да научават нови думи. Днешните поколения четат малко и предимно малки текстове и си общуват с емотикони. Натрупването на знания и придобиването на функционална грамотност става с четене.   Това заяви в предаването \"Плюс-минус\" по Нова телевизия министърът на образованието Красимир Вълчев. Той коментира издаването на романа на Иван Вазов \"в превод\" на съвременен български език. В текста около 6000 архаични думи от романа били осъвременени, за да бъдат \"по-разбираеми за младежите\".   Министърът на образованието отговори и на въпроси, свързани с промените във висшето образование. Красимир Вълчев заяви, че няма как едно висше училище да обучава студенти, ако няма акредитация. Според него университетите у нас трябва да се оптимизират, тъй като навремето са били създадени на принципа на специализацията.  \"Видяхте, пробвахме с крайната либерализация и това доведе до множество университети и неползотворна конкуренция. Имаме много пропуски в системата на висшето образование, но смятаме, че най-важното е студентите, които са учили, да се реализират\", отбеляза Красимир Вълчев.    На въпрос за ниските заплати на младите преподаватели в университетите просветният министър посочи, че МОН не регулира заплатите, както го прави в средното образование, тъй като става дума за различни модели между висшето и средното образование и поясни, че възнагражденията на лекторите е в компетенциите на академичната автономия.    В заключение министър Вълчев сподели, че за да имаме по-силно и качествено висше образование е необходимо университетите у нас да бъдат по-добре интегрирани в европейските университетски мрежи.  ", "date": "2019.11.27", "title": "Красимир Вълчев: Днешните поколения четат твърде малко"}
{"url": "http://epicenter.bg/article/Prof--Nikolay-Gabrovski--Blagodarenie-na-barzata-reaktsiya-be-predotvratena-po-golyama-tragediya/200003/2/0", "text": "Това, което видях, към 3:50 часа бе, че в една от стаите на вътрешното отделение на „Пирогов“ е имало взрив. Имало е пламък, чул се е тътен. По това време санитарите и сестрите са били в коридорите. Дори един санитар се е хвърлил върху сестра в коридора, за да я защити с тялото си. Това заяви заместник-директорът на болница УМБАЛСМ \"Пирогов\" и и.д. директор на лечебното заведение проф. Николай Габровски в предаването „Лице в лице“ по БТВ.    По думите му 3-4 минути след взрива на етажа са нахлули охранителите. Изключително бърза е била реакцията по овладяване на пожара. 32 души са били веднага евакуирани. Пожарът е бил ограничен.    „Изказвам моите искрени съболезнования на близките на двамата загинали пациенти“, коментира проф. Габровски.  Той благодари на подкрепата и бързата реакция на всички институции. „Благодарение на бързата реакция бе предотвратена по-голяма трагедия. Евакуираните бяха настанени в други отделения. Имаше опасения за обгазяване на пациенти, които бяха приведени в противошокова зала, но не се установиха тежко засегнати. Незабавно сформирахме екип от психолози, които да разговарят с близките и пациентите. Опитахме се да създадем оптимални условия за по-малко стрес сред персонала, посетителите и пациентите“, увери директорът на най-голямата спешна болница у нас.    „Не мога да не кажа добри думи за куража на служителите ми. Те реагираха толкова бързо и адекватно. Те се втурнаха да помагат, въпреки стреса. Всички се обединиха“, призна проф. Николай Габровски.    Той обясни, че веднага след инцидента са започнали да звънят негови колеги и да предлагат помощ. „Дойдоха няколко линейки на Спешна помощ и ВМА. Имаше една пълна мобилизация“, стана ясно от думите му. „Големите щети са само в рамките на стаята, в която е бил взривът. Засегната е и съседната стая. Лошото е, че само в трудни моменти се обединяваме, но можем“, обобщи той.    „Категорично не е била взривена кислородна бутилка. Това е най-старата част на „Пирогов“. Там се намира стаята с инсталацията за кислород. Не се касае за неизправност на инсталацията. Има лице, което ежедневно проверява тези системи. Въпреки взрива болница УМБАЛСМ „Пирогов“ не спря да работи. Единствено тежко шокови пациенти не можехме да поемаме, но за кратко. Бързо беше възстановен нормалния ритъм на работа“, подчерта зам.-директорът на болницата.    Според него е нужно цялостно решение за ремонт на сградата. „Сградата има много стара архитектура и това я прави по-уязвима. Ако не беше бързата реакция, мащабите на трагедията щяха да са много големи“, каза проф. Габровски.  Той коментира и кризата с педиатричната болница в София. „В течение сме на ситуацията. Смятам, че УМБАЛСМ „Пирогов“ има една много сериозно работеща структура за обслужване на деца. Имаме и много голям опит. Ще се опитаме в тази ситуация да съдействаме максимално. Столичани спокойно могат да търсят помощ в „Пирогов“. Структуриран в един екип от болници, които могат да поемат тези функции. Опитът на педиатрите е много ценен и ние ще разчитаме на тяхната експертиза. Имаме готовност да поемаме случаите, екипите ни са на разположение. Гарантирам, че София няма да остане без педиатрична помощ“, увери проф. Николай Габровски.  ", "date": "2019.11.27", "title": "Проф. Николай Габровски: Благодарение на бързата реакция бе предотвратена по-голяма трагедия"}
{"url": "http://epicenter.bg/article/Ivan-Nalbantov--Usmivkata-na-Balgariya-beshe-Stefan-Danailov/200004/2/0", "text": "Пред камерите на бТВ актьорът Иван Налбантов изказа болката и обичта си към покойния Стефан Данаилов и рецитира стехове в негова памет. \r\n Иван Налбантов спешно пътува с автобус от Самоков, за да се включи в телевизионното предаване и да отдаде почит към големия си приятел и творец. \r\n   \r\n Сега ще говорим много за Стефан и аз ще кажа, че Стефан е загуба за нацията. Такъв неповторим артист не се ражда всеки ден или всяка година. Каквото и да кажем за него, ще бъде вярно.  \r\n   \r\n Подобни таланти се програмират на Олимп и се пръскат сред народи и континенти, заяви актьорът. Стефан Данаилов бе усмивката на България и загубата му е загуба за нацията ни. \r\n   \r\n „Звезда в беззвездно време”, той остана верен и на публиката, която го обичаше и ще го обича винаги. \r\n   \r\n „Бог го дари с дълга младост, но затова не му позволи да се ползва от предимствата на старостта”, смята Иван Налбантов. \r\n   \r\n ,,Той викаше ученици у тях на репетиции и всички са му предани. Те са вече толкова много, че командват добрия вкус на българския театър и кино. България имаше нужда от такъв категоричен и романтичен герой, но той не успя да изиграе всичко, което Бог му беше дал'', допълни Налбантов. \r\n   \r\n „Пренебрегна лекарските указания и излизаше на сцената с количка. В дома си събираше студентите си, за да репетират”, припомни актьорът. \r\n   \r\n С честната всеотдайност на твореца се хвърли и в политическия живот, за да отстоява възгледите си, а не да търси облаги. Син на преподавател във Военната академия, той остана верен на идеала. Вярваше, че в този социалистически идеал има бъдеще. Не е наивник, за да се хване на хорото за собствена облага. Стефан Данаилов обичаше еднакво целия български народ и сега целият български народ ще страда за неговата загуба. Тепърва ни предстои да разберем какво сме загубили'', коментира в заключение актьорът и близък приятел на Данаилов. \r\n   \r\n Накрая Иван Налбантов рецитира стихове от Иван Радоев, които точно изразяват същността и мащабите на личността Стефан Данаилов: \r\n   \r\n \r\n \r\n", "date": "2019.11.27", "title": "Иван Налбантов: Усмивката на България беше Стефан Данаилов"}
{"url": "http://epicenter.bg/article/Armeyski-spetsekipi-obezvrediha-nevzriveni-boepripasi--otkriti-v-razlichni-rayoni-v-stranata-/200005/2/0", "text": "Специализиран екип от военно формирование 32 890 – Бургас от състава на Военноморските сили беше задействан днес, 27 ноември, след получен сигнал за открит метален предмет в морето на един метър от брега между Ахелой и Поморие. Това съобщиха от пресцентъра на министерството на отбраната.    Военнослужещите от състава на Военноморските сили извършиха разузнаване на открития предмет, при което беше установено, че това е противотанкова мина ТМ 57. Екипът извърши унищожаване на мината при спазване на всички мерки за безопасност.    Военнослужещи от 78-ми батальон – София от състава на Сухопътните войски днес извършиха разузнаване на невзривен 122-мм боеприпас, открит в района на Учебен полигон „Сливница“.    Боеприпасът ще бъде унищожен при спазване на всички необходими мерки за безопасност. Ръководител на специализирания екип е капитан Александър Цветков.  ", "date": "2019.11.27", "title": "Армейски спецекипи обезвредиха невзривени боеприпаси, открити в различни райони в страната "}
