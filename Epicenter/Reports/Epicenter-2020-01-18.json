{"url": "http://epicenter.bg/article/Zimata-si-otiva--dnes-e-Atanasovden-/204254/2/0", "text": "Павославната църква почита днес паметта на Атанасий Велики, участвал в прочутия вселенски събор в Никея, който му донесъл световна слава на богослов. Атанасий Велики е роден през 295 г. в египетската столица Александрия. Син на бедни християни, той получава добро образование. На 24-годишна възраст е ръкоположен за дякон от Александрийския архиепископ Александър. Участва в прочутия Вселенски събор в Никея, който му носи слава на богослов. Пет години след това придобива епископски сан. Като епископ на Александрия, Атанасий се включва активно в борбата срещу арианската ерес в християнството. След смъртта на архиепископ Александър християните единодушно избират Атанасий за негов заместник.    Атанасий Велики умира на 2 май 373 г.        Според народните вярвания свети Атанас господства над зимните студове, ледове и снегове, покровител е и на домашните животни. Облечен с копринена риза, той отива в планината на бял кон и се провиква: “Иди си, зимо, идвай, лято!”. Затова празникът е известен още и като Среди зима.    Жените спазват същите забрани, които характеризират Антоновден. На Атанасовден в Тракия се заколва черно пиле или кокошка, което се приготвя с ориз и се раздава на съседи и близки против болести. Перата се запазват, защото се вярва, че притежават лечебна сила.        На Атанасовден жените не бива да шият и плетат, защото се смята, че ако се убодат няма да зарасне лесно. Не варят боб и леща, за да не се разболеят децата.   На този ден имен ден празнуват: Атанас, Атанаскa, Tанас, Hасo, Hася. В превод от гръцки език Атанас означава „безсмъртен“.  ", "date": "2020.01.18", "title": "Атанасовден е! Зимата си отива"}
{"url": "http://epicenter.bg/article/Ministar-Karanikolov--Davame-voda-za-Pernik-s-baypas-ot-Sofiya/204261/2/0", "text": "  Това съобщи министърът на икономиката Емил Караниколов на извънредна среща при премиера Борисов за водната криза в Перник.    уточни той.   заяви категорично кметът Йорданка Фандъкова.    Караниколов поясни, че още в сряда може да се започнат строително-монтажни действия.   Ще направим всичко възможно нещата да се случат и по-бързо от обявения срок, подчерта той.   Водопроводът трябва да свързва Мало Бучино и кв. \"Изток\" на Перник като   Ще бъде изградена и пречиствателна станция. Освен това се предвижда съоръжението да е реверсивно, тоест да може да се използва двупосочно. , след което се очаква язовир \"Студена\" да започне да се пълни от дъждовете и топенето на снега. Кметът Станислав Владимиров обяви, това    Това решение обсъдиха при премиера Борисов министрите на икономиката Емил Караниколов, на енергетиката Теменужка Петкова и на екологията Емил Димитров, задено с кметовете на София и на Перник Йорданка Фандъкова и Станислав Владимиров.     „Накратко, още преди два месеца по разпореждане на МОСВ, НЕК започна да отбива част от водите на водосбора на язовир „Белмекен“ към водосбора на „Бели Искър“. Към момента, вследстиве на това действие, наличните обеми в язовира  \"Бели Искър\" са увеличени с 4 млн. кубични метра за срок около два месеца. Водата, която от водосбора на „Белмекен“ се пренасочва към \"Бели Искър\", е около 500 литра в секунда.   \"Решението, което направихме е единственото в момента, което може да се направи, така че да обезпечим следващите няколко месеца в Перник да има вода, докато язовир „Студена“ започне да се пълни, е следното:    Възнамеряваме   чиито обем от вода, който ще се подава, е средно около 300 литра на секунда. Говорим за обеми около 700 хил. куб. метра на месец. Това е специално насочена вода за нуждите на Перник.  , каза в началото на заседанието Емил Караниколов.  Министърът поясни, че в сряда може да се започнат строително-монтажни действия.    „Към момента водата в язовир „Студена“ при този дебит на вход и изход може да покрие около 2 месеца . Нещата се подобряват, но ние трябва да предприемем незабавни действия. Освен това изключително важно - вече сме направили предложения на предприятията в Перник за един водоем, който е съвсем близко до тях, при който държавата ще трябва да се ангажира да изгради 800 метра водопровод. Това може да стане в близките две седмици“, каза още Караниколов. По трасето се предвижда да има и пречиствателна станция, като има възможност и за байпас - от София към Перник, но при нужда и от Перник към София.    След него думата взе министърът на екологията Емил Димитров. Той обясни какво е открил по време на проверката в Перник и заяви, че подобни пренасочвания е имало няколко пъти от 1993 г. досега и водата от Белмекен е в добро състояние и през годините този дебит е наличен за обезпечение на Перник, а и няма да има проблеми за дебита на язовир \"Белмекен\".   Кметът на града Станислав Владимиров благодари за идеята да се ползва подземната водопроводна мрежа на столицата, като обеща, че тази вода няма да изтече, тъй като започват ремонтите на водопреносната мрежа в Перник, както и на пречиствателната станция. Борисов препоръча незабавно да се ремонтира, за да не се губи водата по стари тръби и аварии.       А след нея шефът на НЕК увери, че    Министърът на строителството Петя Аврамова заяви, че МРРБ има готовност бързо да изпълни процедурите по техническата подготовка и стартиране на строежа на допълнителната връзка.   \"В спешен порядък имаме готовност да осъществим всички процедури\", каза тя и стана ясно, ч   Борисов помоли зам.-министъра на строителството Николай Нанков, който също участваше в съвещанието, да съобщи какво се случва в Шумен и Търговище. Заради огромна авария градовете са без вода.   Нанков заяви, че започват ремонти на язовир \"Тича\" и водопровода. Водата в Шумен пък ще потече утре, а в Търговище днес, тъй като е решен проблемът с аварията.   \"Благодаря на министрите, че всеки ден работят по кризата. Уверявам, че през този нов водопровод ще отива вода само от \"Белмекен\" и ще се ползва структурата на София, без по никакъв начин да се засяга водоподаването на столицата и да се взима от тази вода. Ще се ползва само трасето на \"Софийска вода\", обобщи дискусията премиерът Борисов. Той напомни, че и за София се работи по осигуряване на допълнителни количества при нужда и няма да има проблеми в столицата.     \"Работете бързо и да се реши този проблем. Защото 50 години не са правени тези неща, а сега ние трябва да правим всичко накуп. Кое да правим за Шумен - магистрала \"Хемус\" или водопровода? Трябва навсякъде да се решават тези проблеми и да не се допуска изтичане на водата\", каза Борисов и после честити рождения ден на Теменужка Петкова, подсетен от Владислав Горанов.   Накрая премиерът коментира темата с дрехите втора употреба, заради недоволството на Асоциацията за внос на дрехи втора употреба. \"Ние не сме разглеждали като боклуци тези дрехи. Ние не сме коментирали тази асоциация за дрехи втора употреба. Става дума за отпадъци, които влизат в страната и се горят, тях проверяваме. Затова съм наредил в цялата страна МВР, ДАНС да проверяват това и се работи съвместно с прокуратурата\", обясни премиерът Бойко Борисов      \"Белмекен\" е язовир, разположен на 1923 м надморска височина по течението на Сестримска река в Рила планина и е част от каскадата „Белмекен-Сестримо-Чаира“.       Името на язовира означава „Известно място“ и е най-високопланинското водохранилище в Източна Рила; изграден е на река Крива река.    Съоръженията на каскада „Белмекен-Сестримо“ са разположени в североизточните склонове на Рила планина, като          Водите от горния пояс се вливат в язовир „Белмекен“, а тези от долния – в дневния изравнител „Станкови бараки“.    Каскадата се изгражда на три енергийни стъпала:    Първото стъпало от каскадата обхваща събирателните деривации на кота 1900, а именно: „Благоевградска Бистрица“, „Илийна“, „Манастирска“ – „Бели Искър“, „Джаферица “, „Марица 1900“ и „Грънчар“. Водосъбирателният канал „Грънчар“ хваща и водите на реките Благоевградска Бистрица и р. Рилска река с притока ѝ Илийна.   Река Благоевградска Бистрица извира от склона между Голям и Малък Мечи връх в Рила на 2600 м надморска височина. Северно от долината на Благоевградска Бистрица е тази на р. Рилска с притока ѝ Илийна.  ", "date": "2020.01.18", "title": "Борисов: Взимаме вода от Белмекен през София за Перник! (ВИДЕО)"}
{"url": "http://epicenter.bg/article/Daritkova--Polagat-se-neprekasnati-usiliya-za-regulatsiya-na-lekarstveniya-pazar/204274/2/0", "text": "Държавата полага непрекъснати усилия за регулация на лекарствения пазар. Това каза в интервю по БТВ д-р Даниела Дариткова, председател на ПГ на ГЕРБ и шеф на парламентарната комисия по здравеопазване. Дариткова каза също, че има мерки, които дават възможност цените на лекарствата у нас да са най-ниски.    Във връзка със скандала със скъпозаплатените лекарства на частни болници от НЗОК д-р Дариткова нападна шефът на НЗОК. Тя каза, че д-р Дечо Дечев е приключил мандатът си \"ефектно\" през медиите, а е било редно да използва възможностите, които законът му дава, за да се анализира ситуацията около установения от него казус.   Преди седмица управителят на НЗОК, чиито мандат изтича след месец, д-р Дечо Дечев обяви в интервю, че частни лечебни заведения са купували миналата година медикамент, който се поема от касата, на 6 - 7 пъти по-висока цена от държавните и общинските болници. Във връзка с това парламентарната комисия по здравеопазване изслуша шефа на Касата на редовното си заседание тази седмица.   „Опитахме институционално да поставим въпроса. Проведохме и двучасов разговор в Комисията по здравеопазване. От изнесените от Дечев факти, не съм убедена, че става въпрос само за проблем с провеждането на обществените поръчки. Очаквам съответните институции да информират за некоректна търговска практика и за некоректни търговци на едро“, продължи Дариткова.    Относно консултациите за промяна на Изборния кодекс, председателят на ПГ на ГЕРБ каза, че е сформирана работна група към Комисията по правни въпроси и предстои следващата седмица съставът й да бъде ясен, като групата ще използва административния капацитет на Правната комисия, но без задължително членовете ѝ да са такива в правната комисия. Задължението на Работната група е да се произнесе в срок до три месеца.  Д-р Дариткова, която е общопрактикуващ лекар и даде интервюто от кабинета си в Смолян, коментира и проблема с фалшивите болнични. Тя подчерта, че всички реформи, които се правят по отношение на временната нетрудоспособност, трябва да се разглеждат в цялост. Според нея единични решения няма да решат проблема със злоупотребите с използването на болничните. „Надявам се на сериозен анализ, който да покаже откъде идва преразходът“, каза още д-р Дариткова.   Дариткова отговори и на въпроси, свързани с вота на недоверие, който БСП внася. \"Подхождаме много сериозно към предстоящия вот на недоверие. Този вот, както и кризата в Перник, могат да бъдат използвани за по-добри прагматични решения в интерес на хората. В момент на криза не трябва да се политизират решенията\", заяви председателят на парламентарната група на ГЕРБ в ефира на БТВ.   \"Правителството не спира да търси варианти за преодоляване на кризата в Перник. В такива тежки ситуации имаме примери за добри резултати. В законодателството за въздуха постигнахме съгласие със затягане на мерките. Отговорното политическо поведение е да отчитаме случващото се и да се вземат мерки, за да не се получат по-сериозни проблеми за хората от региона. Винаги сме били достатъчно самокритични. Факт е, че се отправиха обвинения за бездействие и срещу областния управител и бивш кмет на Перник. Министрите също носят своята отговорност, но това не трябва да се използва като лов на вещици а да се направи превенция и да не се случват нещата повече така\", каза Дариткова.   Даниела Дариткова отговори и на въпроса защо ГЕРБ не са имали представители на срещата при президента Румен Радев за промени в Конституцията.   \"Още в първия ден на новата сесия на Народното събрание обявих, че ще търсим съгласие с всички за промени на изборния кодекс далеч от следващи избори, за да не сме притиснати от емоции\", каза Дариткова. И продължи: \"Формирана е работна група, която ще търси съгласие по определени теми, свързани с това. Дебатът трябва да се случи в парламента. Той е легитимно избрания и ако искаме да върнем доверието, там трябва да се работи. Конституцията ясно разписва ангажиментите на всеки в законодателния процес. Заради това и самият президент казва, че ролята му идва в края на законодателния процес. Надявам се той да е достатъчно търпелив за да изчака какво ще реши работната група в парламента. Решението на Председателския съвет е тази група да се състои от по трима представители от всяка политическа сила. Ще използва административния капиацитет на всяка група и трябва да се произнесе в срок до три месеца. Започнали сме още миналата година да събираме информация от отговорни институции за проведените последни избори, като ще започнем с анализ кои са най-често установените нарушения. Така ще се гарантира на всеки гражданин, че гласът му ще бъде отчетен\", каза тя   \"Еднозначно не мога да кажа дали от ГЕРБ ще подкрепим машинното гласуване. В края на дебатите ще мога да отговоря\", посочи Дариткова по повод на призива на президента Радев за пълно въвеждане на машинно гласуване.      ", "date": "2020.01.18", "title": "Дариткова нападна д-р Дечев: Трябваше да представи фактите първо пред институциите, не пред медиите!"}
{"url": "http://epicenter.bg/article/Ivan-Ivanov--Sazdavaneto-na-obsht-ViK-holding-e-opit-za-iztochvane-na-miliardi-/204275/2/0", "text": "\"Създаването на общ ВиК холдинг е възможност за прикриване на отговорности, опит за изхарчване и източване на милиарди, защото освен този милиард и двеста милиона от ЕС, очевидно ще се изхарчи и още един милиард от българската държава. А така отговорностите тотално ще се размият\", каза депутатът от ПГ на \"БСП за България\" Иван Иванов пред Дарик радио.    Според него основна вина за проблемите в този сектор, носи управлението в последните години, а именно - неуправлението му от ГЕРБ. Иванов допълни, че липсват приоритети, ясни политики, няма действия. Обърна внимание, че загубата на вода по трасетата е безумно много, че управлението на ВиК дружествата е изключително лошо, както и че разпределение на водните ресурсите е крайно незадоволително. \"Ако не настъпи криза, необходимите средства не се дават. ВиК дружествата бяха превърнати в партийни клубове и все още работят като такива\", заключи Иванов по темата.    \"Трябва да внимаваме тази хуманитарна криза да не прерасне в икономическа. 1500 семейства останаха без работа, на улицата. Проблемът е изключително сериозен, но той си има своята предистория- неспазване на редица ангажименти и въобще липса на желание и приоритети за справяне с проблемите в този сектор. Средства не липсват. Например, такива се осигуряват по оперативна програма \"Опазване на околната среда\" на ЕС още от 2014 година, по която са предвидени милиард и двеста милиона лева за ВиК сектора, но за съжаление не се спазва основното изискване, записано по тази програма, а именно - пари срещу реформи. Реформи не се случиха, качествени мерки не се предприеха, проблемите се замаскират и отлагат, като се чака криза, за да се случи нещо, но това не е нормално управление\", бе категоричен депутатът на левицата.    Той напомни, че освен неспазването на споразуменията за реформи по оперативната програма на ЕС, управляващите нарушават множество други договорености, като например изискването от ЕС България да намали загубите на вода до 20%, което държавата по никакъв начин не спазва. Иванов посочи, че в редица области водните загуби достигат до 80% от целия подаван обем вода, като конкретно назова Шумен и Добрич като такива примери.    \"Идеята за общ държавен ВиК холдинг няма да даде обективна информация какво се случва с всички областни и общински водни предприятия, всичко ще бъде заметено под една обща отговорност, именно за да се прикрие плачевното им състояние. Холдингът няма да оправи проблемите и няма да е способен да даде реален отговор на обществото какво е състоянието на ВиК сектора, какво се случва с ВиК дружествата и защо са докарани до фалит. Трябва ясно да се търси отговорност и да се вземат мерки сега - целево и приоритетно, а не след време, ако се направи такъв холдинг, отново се обвини и показно арестува един ръководител, а не множеството действително отговорни по тези проблеми. А какво ще стане с всички тези водоснабдителни дружества и предприятия, в които държавата няма 51% участие? А какво ще стане в областите, в които има повече от едно ВиК? Всички те ще бъдат оставени на произвола на съдбата ли?\", изказа своите притеснения народният представител на \"БСП за България\".", "date": "2020.01.18", "title": "Иван Иванов: Създаването на общ ВиК холдинг е опит за източване на милиарди!"}
{"url": "http://epicenter.bg/article/Premierat-Borisov-uspokoyava-vnositeli-na-drehi-vtora-upotreba/204277/2/0", "text": "След възражения на асоциацията за дрехи втора употреба, че евентуален мораториум върху вноса на боклуци ще попречи на бизнеса им, премиерът Бойко Борисов успокои, че не става въпрос за внос на дрехи.    „Боклуци са това, което виждате в Бобов дол, на пристанището във Варна, в Плевен, и мисля, че всички би трябвало да аплодират действията на полицията, министерствата, прокуратурата, това да бъде разбито. Въобще не е ставало въпрос за тази асоциация и за този проблем. Няма как, в момента съм разпоредил, криминалистите изземват пепелината от ТЕЦ-овете, така че ако някой е горил, от пепелината ще хванем какво са горили“, каза премиерът на днешната среща в Министерски съвет за търсене на решение за водната криза в Перник.    Бойко Борисов потвърди, че действат засилени мерки за внасяния от Италия боклук. Активизирана е цялата система за контрол.    „И на митниците сме разпоредили, и за проверка на влаковете, и на контейнерите. И виждате вече как панически ги изкарват, хвърлят по улиците и бягат. По цялата страна ДАНС, МВР се занимават с тази работа“, каза той, цитиран от БНР.  ", "date": "2020.01.18", "title": "Премиерът Борисов успокоява вносители на дрехи втора употреба"}
{"url": "http://epicenter.bg/article/Svishtov-i-dve-sela-ostanaha-bez-voda-sled-avarii/204280/2/0", "text": "25 хиляди жители на Свищов и селата Вардим и Царевец остават без вода за неопределен период от време, след като днес аварираха магистралният и довеждащият водопровод, съобщи БНР.    Две крупни аварии на стария и новия водопровод днес в района на свищовското село Вардим изправят Свищов пред водна криза, заяви за БНР кметът на Свищов Генчо Генчев:    „За неопределено време жителите на град Свищов, Царевец и Вардим, може би, ще останат без вода, в зависимост от работата и отстраняването на аварията, но тя е изключително сложна“.    Миналата есен Свищов и двете села четири дена останаха без вода. Старият метален водопровод е компрометиран и често аварира. Новият водопровод за 4 милиона лева, изграден преди 7 години, не работи. За него в Специализираната прокуратура е образувано дело за безстопанственост, но няма развитие, поясни кметът на Свищов.    Общината е готова да обезпечи с минерална вода училищата, детските градини, социалните институции и болницата.", "date": "2020.01.18", "title": "Свищов и две села останаха без вода след аварии"}
{"url": "http://epicenter.bg/article/KAT-provezhda-aktsiya-v-tsyalata-strana/204281/2/0", "text": "Пътната полиция провежда акция в цялата страна за контрол на скоростта.   Засилено присъствие на патрули има по основните пътища у нас, както и в градовете, съобщи Николай Крушарски от Пътната полиция:  „Засилени проверки в цялата страна по отношение на скоростните режими. Това, което забелязваме от статистиката, след направения анализ, е, че за празничните дни – от 20 декември до 1 януари, голям брой от нарушенията на Закона за движение по пътищата са за превишена скорост, както и използване на наркотични вещества и сядане зад волана, така и употреба на алкохол и шофиране след това“. Освен за превишена скорост, ще се следи и за водачи, употребили алкохол и наркотици.  В рамките на акцията за едно денонощие пловдивската полиция засече 386 шофьори с превишена скорост. Установено е шофиране с около 100 км/ч в Пловдив, Първомай и Карлово. Най-много шофьори - 183 - са се движили със скорост между 61 и 70 км в час.    От Гранична полиция съобщават, че в момента трафикът е нормален на всички гранични контролно-пропускателни пунктове. ", "date": "2020.01.18", "title": "КАТ провежда акция в цялата страна"}
{"url": "http://epicenter.bg/article/Kaloyan-Pargov--Byudzhetat-za-tazi-godina-e-sledizboren-i-namalyava/204282/2/0", "text": "В сравнение с миналата година, бюджетът за тази е следизборен и намалява с 50 милиона. Това каза за седмичното обзорно предаване „Метроном“ на Радио „Фокус“ Калоян Паргов, председател на Градския съвет на БСП в София и на групата на \"БСП за България\" в Столичния общински съвет.   Калоян Паргов каза още, че ако се върнем назад в последната година ще се види, че ГЕРБ заявиха, че приемат най-рекордният бюджет от 1 милиард 750 милиона за 2019 година.    „Нарекохме гo всички „предизборен“, но той очевидно, че не постигна основната си цел – да направи по-качествен живота на софиянци, но постигна другата си – предизборната си цел, като даде малко предимство в изборите на ГЕРБ като първа политическа сила“, допълни той.    Калоян Паргов допълни, че софиянци са посрещнали новата година с увеличени 2 данъка – данъка, свързан с превозните средства, който няма как да избегнат, предвид желанието на хората да карат собствените си автомобили – без значение с какъв стандарт. Другият данък е този върху възмездните сделки, който зависи от нотариусите и от прегледите на автомобилите, защото те са дължими на 100%. Според него, това ще доведе с 38 милиона повече приходи в бюджета, което има за цел не да подобри качеството на въздуха, а да намали скрития дефицит в бюджета на столицата, защото е нужно не само да казваш, че приемаш рекордни бюджети, но и да ги изпълняваш и да постигаш ефективно заложените програмни цели. ", "date": "2020.01.18", "title": "Калоян Паргов: Бюджетът за тази година е следизборен и намалява"}
{"url": "http://epicenter.bg/article/---------/204279/3/0", "text": "32-годишен асеновградчанин се самозапали в колата си рано тази сутрин на пътя между селата Лясково и Яврово над Асеновата крепост, предаде DarikNews.    Сигнал за случая е подаден в 07:20 часа сутринта на спешния телефон 112 от 46-годишен ловджия, който пътувал с джипа си по пътя за село Яврово.  На отбивката край пътя ловджията видял лек автомобил, от който излизал дим. Човекът спрял, за да помогне, но в същия момент предната врата се отворила и от мястото на шофьора излязъл мъж, който веднага пламнал. Ловджията се опитал да го загаси с пожарогасител, но мъжът починал от изгарянията.    На мястото пристигнал екип на полицията, който само установил смъртта.    От пресцентъра на Дирекцията на полицията в Асеновград съобщават, че това е 32-годишен асеновградчанин, работил като охранител и със сигурност става дума за самоубийство.    Образувано е досъдебно производство за склоняване към самоубийство, отбелязват от пресцентъра.    Според близки на загиналия той е имал проблеми с приятелката си, с която живеели на семейни начала от началото на годината. Местни жители твърдят, че момичето сутринта получило прощален SMS.    Все още тече разследване относно причините за самоубийството.", "date": "2020.01.18", "title": "Мъж се самозапали от любов"}
{"url": "http://epicenter.bg/article/Eksperti-ot-ViK-operatorite-v-stranata-preminaha-obucheniya-za-razvitie-i-upravlenie-na-otrasala/204024/4/0", "text": "  В рамките на проект „Подпомагане на ефективността, управлението и институционалния капацитет в отрасъл ВиК“, финансиран от Оперативна програма „Околна среда 2014 – 2020 г.“, близо 90 експерти от различни ВиК дружества преминаха през поредица от обучения в продължение на една година. Обученията се проведоха в рамките на 2019 г., като сред темите бяха включени такива, като европейска и национална правна рамка във водния сектор, управление на договорите между асоциациите по ВиК и ВиК операторите, бизнес планиране, финансово и счетоводно управление на ВиК услугите, управление на проекти, проектиране и строителство на ВиК инфраструктура в съответствие със Закон за устройство на територията, планиране развитието на ВиК инфраструктурата, чрез регионални генерални планове и регионални прединвестиционни проучвания в отрасъл ВиК и др. Обученията целяха да надградят знанията и уменията на експертите от ВиК дружествата за справяне с предизвикателствата, свързани с необходимостта от инвестиции и реконструкция на остаряващата ВиК мрежа, целесъобразното бизнес планиране, управлението на големи инфраструктурни проекти и др. Темите и включената информация бяха насочени и към подобряване на предоставяните от дружествата ВиК услуги към потребителите. Провеждането на обучения по подобен начин, чрез включването на широк набор от теми, които затварят цикъл от компетенции, допринасят за цялостното развитие на експертния потенциал и практическо приложение.", "date": "2020.01.18", "title": "Експерти от ВиК операторите в страната преминаха обучения за развитие и управление на отрасъла"}
{"url": "http://epicenter.bg/article/Analizator--ES-shte-zagubi-ot-targovskata-sdelka-na-SASht-s-Kitay-/204278/11/0", "text": "САЩ и Китай подписаха първата фаза от търговското споразумение помежду си. Вместо да се зарадват на примирието, скрепено с подписи, пазарите реагираха сдържано на новината.   Анализаторите започнаха да изчисляват евентуалните поражения върху световната икономика и се въздържаха от позитивни оценки.   Защо дългоочакваната добра новина за подобряване на отношенията между Вашингтон и Пекин не зарадва никого?   На тези въпроси в интервю за БНР отговори Рори Грийн от TS Lombard - компания, която се занимава с икономически анализи от 30 години.   Експертът не бърза с аплодисментите за търговския пакт:    „Ние сме в нова ера на състезание между супер сили. Това е ера на стратегическо надлъгване между Китай и Съединените щати, което може да продължи много години и дори десетилетия. От гледна точка на Пекин Съединените щати са заплаха, която се опитва да ограничи икономическото и технологичното развитие на страната. От Вашингтон нещата се въртят около търсене на политическа подкрепа с антикитайска реторика и действия, било в икономически, финансов или технологичен план“.    „Търговската сделка няма да промени това. Има причина вицепремиерът Лю Хъ да подпише документа, а не президентът, и тя е изключително важна. Лю Хъ е дясната ръка на Си Цзинпин, но той не е несменяем. Това означава, че ако търговската сделка не проработи в полза на Китай, трябва да има виновен и обвиненията ще паднат върху вицепремиера. Президентът Си Цзинпин ще остане на поста си и няма да понесе никаква отговорност за това развитие“, отбелязва анализаторът.    Но пък заедно с всички свои подчинени се надява Тръмп да не спечели втори мандат, категоричен е Грийн:    „Китай може и иска да изпълни споразумението във всичките му части, но със сигурност не е щастлив от този факт. Най-важният аспект е вносът на американски продукти и валутният курс, които от Вашингтон могат много лесно да проследят. От Китай се очаква в следващите две години да прави американски внос за 200 милиарда долара повече спрямо 2017 и ние сме напълно убедени, че той може да се справи. Това е цената, която Пекин плаща, за да си спечели време, през което китайската икономика трябва да навлезе в нов етап и да бъдат проведени структурни реформи. Също така това е период, в който могат да се наместят технологични въпроси“    Въпреки че когато отношенията на Вашингтон и Пекин станат една идея по-добри, търговските атаки на Белия дом се обръщат към Европа, до края на мандата на Тръмп това е малко вероятно - причината е проста, европейската конкуренция не е толкова разпознаваема от избирателите, а единствено те са важни в момента за Тръмп. Нехарактерно за него, но направи и мил жест към Пекин - обяви, че вече Китай не е валутен манипулатор, коментира Грийн.    „Това е напълно политическо послание. Китай беше валутен манипулатор преди около десет години. Вероятно Доналд Тръмп тогава за първи път е чул за този проблем. Сега обаче Пекин се опитва да направи юана по-силна валута, а не да го обезценява. От страна на Тръмп това е политически жест, защото за Китай е важно да се „отърве“ от етикета „валутен манипулатор“. През последните години китайската валута не е била манипулирана.    Очевидно е, че двустранната търговия между Съединените щати и Китай ще се подобри. Сега има по-малко тарифи върху американските стоки, а Пекин е дал обещание да купува много повече американски продукти. За останалата част на света това означава, че ако Китай купува определени продукти от Съединените щати, той няма да го прави и от другите държави. Пример за това са Бразилия, Австралия, Аржентина, които спечелиха доста през последната година, защото Китай престана да купува соя от Съединените щати или пък Катар, от където Пекин купуваше петрол вместо от Тексас. Сега нещата ще се обърнат“, казва анализаторът.    Според него Европейският съюз също ще пострада.    „Преди Китай купуваше технологични стоки от Съединените щати за около 80 милиарда годишно, но след задълбочаването на търговската война, потърси доставки от Европа. Говорим за високотехнологично оборудване, авиочасти и какво ли още не, което най-вероятно Пекин отново ще започне да купува от американски производители. Европейският износ към Китай ще бъде под сериозен натиск заради тази търговска сделка“, прогнозира Рори Грийн.    Възможно ли е обаче да се стигне до втора фаза от търговското споразумение?    „Мисля, че ще е много трудно да се постигне втора фаза от търговското споразумение. Първата част от него съдържа всички лесни компромиси, които Китай е способен да направи. Честно казано е много лесно да се говори за търговия и валутен обмен по принцип, но Съединените щати настояват Пекин изцяло да промени начина, по който китайската икономика функционира - например, да премахне държавното участие в някои икономически сфери; да прекрати нерегламентираните финансови инжекции от държавата към предприятията и да спре преференциалното кредитиране на много ниска цена. Това е цена, която Пекин никога няма да плати, защото това е един от фундаменталните постулати в неговата икономика и от силата на комунистическата партия“, е мнението на експерта.    Макар и търговската война между двете най-големи икономики на света да отне от глобалния растеж, експертите са скептични, че сега трябва да прочетем онзи известен китайски йероглиф като „възможност“, а не като „криза“. Със сигурност подписите означават временно примирие, но кой и кога първи ще го наруши - предстои да разберем, категоричен е анализаторът Рори Грийн. ", "date": "2020.01.18", "title": "Анализатор: ЕС ще загуби от търговската сделка на САЩ с Китай!"}
{"url": "http://epicenter.bg/article/Ekspert-ot-Griynpiys--Balgariya-tryabva-da-e-sred-nay-oblagodetelstvanite-ot-fonda-za--zelen--prehod/204286/11/0", "text": "България би била четвъртият най-голям бенефициент по първоначалните плащания от т.нар. Фонд за справедлив преход, част от Зелената сделка, която председателката на ЕК Урсула фон дер Лайен представи пред Европейския парламент.   Това се казва в разработка на БНР по темата.   Страната ни би получила 458 милиона евро от фонда, ако сделката успешно премине през дългия процес на одобрение от европейските институции.    След като Фон дер Лайен представи сделката в Страсбург от екоорганизацията Грийнпийс излязоха с призив, който поне на този етап изглежда трудно постижим политически - средства от Фонда да се дават единствено на страни, които ясно са се ангажирали с прекратяване на горенето на въглища. Най-голямото противоречие тук е страната, която би получила най-много средства от Фонда за справедлив преход, съответно най-зависимата от въглища - Полша. Но е трудно си представим как България, със значимата роля на Маришкия басейн, се отказва не само от въглищата, а и от това да ги замени с атомна енергия, към което решение се е насочил премиерът Бойко Борисов. Именно това, според „Грийнпийс“, са условията, при които Зелената сделка може да постигне голямата си цел - Европейския съюз да не излъчва въглеродни емисии през 2050 година.        - През декември Европейският съюз се съгласи да постигне климатичен неутралитет до 2050 година, което означава, че ерата на изкопаемите горива приключва. Финансовите средства, които ще са достъпни чрез Зелената сделка, трябва да бъдат използвани за преход към напълно възобновяема система възможно най-бързо. Това означава финансирането на изкопаеми горива да спре моментално, защото то бави прехода и ограничаването на най-лошите ефекти на климатичната криза.    Повечето от европейските страни са се ангажирали с дати за окончателно премахване на въглищата. Надяваме се всички страни да приемат посоката да спрат да използват въглища до 2030 година. Според нас това трябва да е условието за получаване на средства. Да се посветиш на по-чисто и зелено бъдеще, на опазването на целия живот на планетата.       - Климатичната криза изисква поставяне на срокове за извеждането от употреба на някои горива, защото сме осъзнали, че те бавно убиват планетата. Изисква и парите, нужни на хората, които са най-силно засегнати от прехода, да продължат към устойчиво бъдеще. Изисква преосмисляне на образованието и обучаване на младите за устойчивостта и какво всъщност представлява климатичната криза. Трябва да работим по всички тези аспекти едновременно, защото сме се забавили много с действието.       - Зелената сделка разпознава проблема много ясно. Новата Комисия разбира, че европейското общество и ограниченията на планетата ни изискват преосмисляне на икономиката. Зелената сделка съдържа много политики, които ще помогнат за намаляване на емисиите и разрешаване на кризата. Сделката няма да е достатъчна, но самата ѝ посока означава, че Европа се движи към края на изкопаемите горива и климатично-неутрална икономика. Всички правителства трябва да тръгнат в тази посока.    Полша, Чехия, Унгария и Естония през юни м.г. блокираха в Европейския съвет климатичния неутралитет като цел. Но Зелената сделка съдържа предимно законодателни инициативи, които могат да накарат страни като Полша и Чехия да забавят темпото. Европейският парламент показа, че подкрепя по-прогресивни климатични политики. Ще е нужно и съгласието на правителствата и тук ще има препятствия, които Европа трябва да преодолее, но смятам, че хората на континента желаят успеха на Зелената сделка.       - Начинът на постигане на напълно възобновяема енергетика е чрез големи проекти - ветрогенератори, соларни ферми и така нататък. От друга страна трябва гражданите да могат да инвестират в тяхна собствена възобновяема енергия. Нови европейски правила, които ще влязат през тази година чрез Директивата за възобновяема енергия, ще улеснят както бизнес инвестициите, така и тези от малки общности и отделни хора. Промяната идва, донякъде заради по-добрите правила на европейско ниво.    Ако погледнем голямата енергийна индустрия, доставчиците на енергия, много от тях се пренасочват към възобновяеми източници, защото осъзнават, че изкопаемите горива вече не са обществено приемливи. Знам, че това се случва по-бързо в Западна, отколкото в Източна Европа, но промяната идва навсякъде.    .   - Трудно е да се каже. За „Грийнпийс“ е важно хората и общностите да могат да инвестират в собствени възобновяеми източници, както и частните компании да могат да инвестират. Не съм запознат докрай с рисковете от корупция на места като България и предпочитам да не коментирам темата.    Съгласен съм, че България трябва да е една от страните, която да получи най-много от Фонда за справедлив преход, но правителството ѝ, както всички правителства, трябва да се ангажира с прехода, за който средствата са предвидени - отвъд въглищата и замърсяващите горива.       ", "date": "2020.01.18", "title": "Експерт от Грийнпийс: България трябва да е сред най-облагодетелстваните от фонда за „зелен“ преход"}
{"url": "http://epicenter.bg/article/Antikoruptsionnoto-zveno-na-Evropa-pozdravi-Balgariya-za-uspeshno-izpalnenie-na-preporakite/204253/7/0", "text": "Групата държави срещу корупцията (GRECO) към Съвета на Европа е приела доклад с оценка за изпълнението от България на отправените по-рано препоръки за предотвратяване на корупцията сред народните представители, съдиите и прокурорите. Това съобщи пресслужбата на Съвета на Европа, цитирана от Дир.бг.    В заключенията от тази оценка се посочва, че България е изпълнила задоволително или се е справила по задоволителен начин с общо 16 от 19 препоръки, отправени през 2015 година. Останалите три препоръки са частично изпълнени, се отбелязва в документа.    По отношение на народните представители, в рамките на Народното събрание е създаден Обществен съвет, съставен от представители на гражданското общество, за да се улесни обществената консултация, а графикът за разглеждане на законопроектите е удължен, за да се даде повече време на заинтересованите страни да участват в разглеждане на законопроектите в парламентарните комисии. Въведена е процедура за борба с нарушенията на етичните правила от страна на народните представители, като парламентарната комисия може да налага наказания при нарушения.    Извършен е независим преглед на предотвратяването на конфликта на интереси и на проверките на декларациите за имуществото на депутатите, приет е закон за предотвратяване на корупцията и отнемане на незаконно придобитото имущество, създадена е Комисия за противодействие на корупцията и отнемане на незаконно придобитото имущество, се отбелязва в доклада.    При съдиите и прокурорите България също е предприела стъпки за изпълнение на препоръките на GRECO. В структурата на Висшия съдебен съвет (ВСС) са създадени съдийска и прокурорска колегия, за да се избегне влиянието на едната професия върху решенията, свързани с кариерата при другата. Приети са допълнителни правила за проверка на почтеността на съдиите и прокурорите, включително чрез редовни декларации за имущество.    Принципът на случайно разпределение на делата е въведен за съдиите и за прокурорите. Предприети са стъпки за повишение на първоначалното и на текущото обучение на съдиите и прокурорите по въпроси на корупцията. Направена е оценка на ефективността на надзора и прилагането на стандартите за почтеност на съдебната власт и на Инспектората на ВСС са дадени допълнителни правомощия за проверки на декларации за имущество на съдии и прокурори и декларации за конфликт на интереси; съдийската и прокурорската колегия могат да образуват дисциплинарни производства.    Някои от безпокойствата на GRECO не са цялостно разгледани. Броят на членовете на ВСС в съдийската колегия, избрани от Народното събрание, все още е равен на броя на съдиите, избрани от техни колеги, което оставя възможност за неправомерно политическо влияние върху кариерата на съдиите. Петгодишният срок за придобиване на статут на несменяемост от съдиите все още не е намален. Прилагането на допълнителното възнаграждение за съдиите изглежда остава предмет на решения по собствена преценка, се допълва в заключенията.    GRECO поздравява България за постигнатия напредък в изпълнението на препоръките, се посочва в документа, приет първоначално на 6 декември 2019 година. Пред БТА от прессужбата на Съвета на Европа уточниха, че с този доклад наблюдението на изпълнението на препоръките по тези теми се прекратява.     ", "date": "2020.01.18", "title": "Антикорупционното звено на Европа поздрави България за успешно изпълнение на препоръките"}
{"url": "http://epicenter.bg/article/Tramp-s-ostri-dumi-kam-ayatolah-Hameney--Taka-narecheniyat-varhoven-lider-na-Iran-da-vnimava-s-dumite-/204256/7/0", "text": "Върховният духовен лидер на Иран аятолах Али Хаменей трябва „да бъде много внимателен с думите си“, предупреди президентът на САЩ Доналд Тръмп, предава ТАСС. „Така нареченият върховен лидер на Иран, който в последно време не беше толкова върховен, каза някои неприятни неща за САЩ и Европа. Икономиката им се срива, а народът страда. Той трябва да бъде много внимателен с думите си !“, написа държавният глава в профила си в социалната мрежа „Туитър“. Президентът на САЩ също така призова властите в Иран да променят своята политика и да направят републиката „отново велика“. Той публикува това в отговор на съобщение в „Туитър“ на аятолах Али Хаменей, в което пише, че САЩ не подкрепят иранския народ, а всъщност „забиват нож“ в гърба му. Тръмп публикува превод на своето послание и на персийски език (ирански език).  ", "date": "2020.01.18", "title": "Тръмп с остри думи към аятолах Хаменей: Така нареченият върховен лидер на Иран да внимава с думите!"}
{"url": "http://epicenter.bg/article/Ali-Hameney--Tramp-e-kloun--Prezidentat--Meri-si-dumite--/204257/7/0", "text": "Върховният лидер на Иран аятолах Али Хаменей нарече президента на САЩ Тръмп \"клоун“ в свое слово в петъчната молитва, и обяви \"достойните за презрение“ правителства на Великобритания, Франция и Германия за \"слуги“ на САЩ, което предизвика ответната реакция от американския държавен глава.    \"Т. нар. \"Върховен Лидер“ на Иран, който напоследък не е толкова \"Върховен“, изрече някои грозни неща за САЩ и Европа“, написа в Туитър Тръмп. \"Той трябва много добре да си мери думите! Икономиката им се срива, а техният народ страда.“    Малко след туита на Тръмп, в официалния профил на английски език на Али Хаменей в Туитър аятолахът написа, че американското правителство лъже, когато твърди, че е с иранския народ. \"Ако вие стоите до иранския народ, то е само за да го прободете в сърцето с отровните си ками“, написа Хаменей. \"Разбира се, досега не успявате в това и със сигурност ще продължите да се проваляте“.    Тръмп не остана по-назад, той изригна едновременно на английски и на фарси: \"Благородният народ на Иран, който обича Америка, заслужава правителство, което да е по-заинтересовано да му помогне да постигне мечтите си, вместо да убива хората си, когато искат уважение. Вместо да водят Иран към гибел, лидерите му би трябвало да изоставят терора и да Направят Иран Отново Велик!“    Рязкото повишаване на тона и на напрежението между Иран и САЩ бе предизвикано от убийството с ракета от безпилотен американски дрон на влиятелния ирански генерал Касем Солеймани, в отговор на което иранската армия изстреля балистични ракети срещу американски военни в база в Ирак.    В подготовката си да отрази евентуален нов удар, армията на Иран погрешка свали с ракети украински пътнически \"Боинг“ край Техеран, което доведе до гибелта на всичките 176 души на борда – пасажери и екипаж. Тъй като много от пътниците бяха иранци, това предизвика гняв в страната и доведе до протести срещу режима. Канада, Великобритания, Афганистан, Швеция и Украйна, чиито граждани също са сред жертвите, настояха Иран да плати компенсация.", "date": "2020.01.18", "title": "Али Хаменей: Тръмп е клоун! Президентът: Мери си думите! "}
{"url": "http://epicenter.bg/article/Demonstranti-opitaha-da-nahluyat-v-teatar--kadeto-Makron-gledal-postanovka/204258/7/0", "text": "Няколко десетки демонстранти се събраха вчера пред парижки театър, където френският президент Еманюел Макрон бе отишъл да гледа постановка и се опитаха да влязат, но бяха отблъснати от силите на реда, съобщи Франс прес.    Източници, близки до президентската двойка, съобщиха, че трийсетина души са опитали да влязат в театър \"Буф дю нор\", където Макрон гледал постановка със съпругата си.    Префектурата на полицията в Париж потвърди, че демонстрантите не са успели да влязат, информира БТА, цитирана от Новини.бг.    Президентът догледа постановката докрай и напусна сградата с кола към 22 часа под полицейски ескорт.  Демонстрантите останаха около половин час пред театъра и скандираха: \"Всички заедно, обща стачка\". Пред тях бе разположен полицейски кордон.  Близък до президента източник съобщи, че журналист, седящ три реда зад Макрон, е пуснал в \"Туитър\" снимки, които са подтикнали демонстрантите да пристигнат.  Във вчерашния 44 ден от началото на стачката срещу предлаганата от правителството пенсионна реформа в Париж имаше още няколко протестни акции.  Протестиращи блокираха по-рано вчера входа на Лувъра, заради което се наложи известният парижки музей да спре работа, съобщи Асошиейтед прес.  На видеа в социалните мрежи се вижда как гневни посетители освиркват протестиращите.   ", "date": "2020.01.18", "title": "Демонстранти опитаха да нахлуят в театър, където Макрон гледал постановка"}
{"url": "http://epicenter.bg/article/Borisov-sabira-ministri-na-sreshta-za-vodnata-kriza-v-Pernik/204229/2/0", "text": "Премиерът Бойко Борисов свика днес среща, на която да бъдат представени проекти за решаване на водната криза в Перник. Сбирката започва в 9.00 сутринта. При министър-председателят Бойко Борисов отиват министърът на околната среда и водите Емил Димитров, на икономиката Емил Караниколов и на енергетиката Теменужка Петкова във връзка с представяне на проекти за решаване на водната криза в Перник.   На разговора присъстват още кметовете на София и на Перник - Йорданка Фандъкова и Станислав Владимиров, областният управител на Перник Емил Костадинов, както и представители на държавната и общинската администрация.   Снощи пред \"Панорама\" Томислав Дончев обясни, че днес в Министерския съвет премиерът Бойко Борисов е свикал среща, на която ще се обяви как ще се реши проблемът с водната криза.  ", "date": "2020.01.18", "title": "Борисов събра трима министри и двама кметове - решават окончателно за водната криза в Перник"}
{"url": "http://epicenter.bg/article/V-Ruse-11-dni-sa-dishali-mrasen-vazduh/204255/2/0", "text": "В Русе са регистрирани 11 дни с превишения на средноденонощната норма на фини прахови частици само от началото на годината, информиратот Регионалната инспекция по околната среда и водите. Данните са от 1 до 15 януари и са отчетени от автоматична измервателна станция. Последните превишения са регистрирани в девет последователни дни след 7 януари.    „В днешния ден, при наличие на слаб вятър и липсата на мъгла, фините прахови частици са в норми. Това е отчела автоматичната станция във „Възраждане”. От началото на годината станцията е измерила 11 денонощия с превишение на нормите за фини прахови частици 10 микрона.    По данните, които се следят за другите замърсители анализирахме, че основната причина за тези превишения са изгарянето на твърди горива в битовия сектор”, каза инж. Христо Милков от екоинспекцията в Русе.    „Мъглите се появяват най-често през месеците декември и януари, като най-продължителните периоди с мъгла, до десетина дни дори, се случват наистина през януари и то през първата половина на месеца”, коментира Анастасия Стойчева – синоптик от НИМХ. „Миналата и по-миналата година нямахме такива периоди с мъгла, но през 2014 г. от 2-ри до 10-ти януари отново имахме доста мъгливо време”, каза още тя в студиото на „Събуди се” по Нова телевизия.   Проблемът със замърсения въздух в Русе ни измъчва над 30 години и още не е решен. Кметът и Общинският съвет не могат да са безучастни свидетели на това! Това заяви преди седмица градоначалникът Пенчо Милков. Той обяви, че местната управа ще вложи всички усилия, за да търси решение. Милков внесе в Общинския съвет предложение за създаването на Вътрешна комисия, която да проучи всички факти и обстоятелства по замърсяването на въздуха в Русе. \"Комисията ще работи при пълна прозрачност - предлагам заседанията й да са открити за гражданите и медиите. Тя трябва да установи кои са основните групи замърсители, компетентните органи за решаване на проблема и докъде се простира тяхната компетентност, да се установят причините за замърсяването и да се набележат начините за преустановяването му\", обяви кметът.", "date": "2020.01.18", "title": "В Русе 11 дни са дишали мръсен въздух"}
{"url": "http://epicenter.bg/article/Zhalt-kod-za-magla-e-v-sila-za-9-oblasti-na-stranata/204259/2/0", "text": "Жълт код за мъгла е в сила за 9 области на страната на 18 януари. Това сочи справка на сайта на Националния институт по метеорология и хидрология (НИМХ), цитирана от \"Канал 3\".    Видин, Монтана, Враца, Плевен, Ловеч, София област, София – град, Перник и Кюстендил. При отрицателни температури рано сутринта и до обяд ще бъде с отлагане на скреж.    Жълтият код означава, че времето е потенциално опасно. Синоптиците съветват гражданите да бъдат внимателни за големи области с мъгла, на места гъста. Може да се затруднят дейностите на открито. Може да се очаква затваряне на летища или забавяне на полетите, трудни условия за шофиране и удължаване на времето за пътуване.    Около и след обяд ще има временно подобрение на видимостта. Над планинските райони ще преобладава слънчево време. Ще духа слаб източен вятър, в източните райони ще е до умерен от североизток. Максималните температури ще са между минус 1° и 4°, на места в югозападните райони и по морското крайбрежие до 8-9°. Атмосферното налягане бавно ще се понижава, но ще остане по-високо от средното за месеца.    Над Черноморието облачността ще е значителна и на отделни места ще има слаби ръмежи. Ще духа до умерен североизточен вятър. Максимални температури предимно между 5° и 8°. Температурата на морската вода е 7-8°. Вълнението на морето ще бъде 2-3 бала.  Над планините ще бъде предимно слънчево, с повече облаци над Стара планина и масивите на изток. Ще духа слаб до умерен вятър от изток-югоизток и с него ще продължи да прониква по-студен въздух. Максималната температура на 1200 метра ще е около 6°, на 2000 метра – около 1°. ", "date": "2020.01.18", "title": "Жълт код за мъгла е в сила за 9 области на страната"}
{"url": "http://epicenter.bg/article/Borisov-pozdravi-Temenuzhka-Petkova-za-rozhdeniya-den--no-y-se-skara--che-nyama-bonboni/204262/2/0", "text": "Премиерът Бойко Борисов поздрави министърът на енергетиката Теменужка Петкова за рождения си ден.    За това го подсети финансовият министър Владислав Горанов. Министри и кметове бяха на спешна сбирка на \"Дондуков\" 1 заради водната криза в Перник. След като бяха набелязани мерки за спешно водоснабдяване на Перник, Борисов разведри атмосферата, питайки има ли още теми за обсъждане. И тогава Горанов го подсети за рождения ден на Петкова. Борисов се извини, че е забравил и че не е така досетлив, но добави, че ако е имало бонбони на масата, щял да се сети.    Министър Теменужка Петкова е родена на18 януари през 1967 година. Тя е министър на енергетиката на България в кабинета „Борисов II“ от 7 ноември 2014-та до 27 януари 2017 г. и отново – от 4 май 2017 г. – в правителството \"Борисов III\".  ", "date": "2020.01.18", "title": "Борисов поздрави Теменужка Петкова за рождения ден, но й се скара, че не е донесла бонбони"}
{"url": "http://epicenter.bg/article/Kristian-Vigenin--Krizite-v-stranata-sa-nasledstvoto-na-GERB--vreme-e-za-promyana-/204263/2/0", "text": "\"Отстраняването на Нено Димов беше резултат от подготвения вот на недоверие. Всички стъпки, които се предприемат в момента са в резултат именно на нашето усилия да поставим фокуса върху този много сериозен проблем за държавата.\" Това заяви зам.-председателят на Народното събрание Кристиан Вигенин пред БТВ.    По темата с новоизбраният министър на екологията и водите, Вигенин коментира, че дебатите в парламента са показали, че той няма да бъде ефективен: „Тепърва да се запознаваш със ситуацията, когато хората със седмици нямат вода, когато всеки ден се появява нова информация за незаконно внесен боклук, когато в редица градове въздухът не е годен за дишане е меко казано подигравка“.    „Това, което ние искаме е това управление да получи заслужения си финал, защото то не се справи с реформите в нито един сектор, а екологичният сектор буквално застрашава живота ни. Когато става въпрос за въздуха, за земята, за водата- какъв по-силен аргумент едно правителство да си отиде“, категоричен бе Вигенин. Той поясни, че всички, които се обявяват като опозиция на това управление вече имат повече от половината гласове в парламента : „Когато някой се заявява като опозиция при вот на недоверие, е логично да гласува против. Ако гласува за или не участва в гласуването, тогава има ново мнозинство в парламента.    Заместник - председателят на Народното събрание даде пример, който сочи че това управление все повече намалява своята подкрепа : „Деница Сачева, която беше за избрана за социален министър в края на миналата година получи 114 гласа за. Новият министър на екологията Емил Димитров получи 111 гласа. Когато министрите ти се избират с такива гласове, видимо е, че си загубил и мнозинството в парламента“.    Според Вигенин упорството на управляващите да настояват, че сегашното управление е гарант за стабилност и справяне с проблемите е напразно. \"Когато говорим за екология, вече половин милион българи или са на воден режим, или нямат вода. Всеки ден софиянци, перничани, русенци не знаят какво дишат. Те виждат, това, което дишат. Всеки вижда боклуците, които се складират в покрайнините на градовете. Този вот фокусира върху един гигантски проблем за държавата и показва, че това правителство не е способно да се справи с реформите в нито един сектор\", заяви той.    „Тези тежки проблеми са наследството на ГЕРБ. Кризата дава възможност да посочим още веднъж тежките деформации на това управление и не очаквайте от нас да си мълчим. Сега е криза в този сектор, преди бяха други сектори. Всичко това показва, че това управление няма посока и програма, и естественият завършек на всичко това е да се даде нов шанс на ново правителство. България няма време да чака някой тепърва да се поправя. Време е за истинска промяна“, категоричен бе Вигенин.    \"Управлението на държавата не може да продължава така. Поради многобройните калинки във властта, в твърде много случаи решенията се вземат не в интерес на гражданите, а за да се преразпределят едни средства в различни фирми и групи, които след това си връщат услугата по избори. Този модел предизвиква все повече гняв у хората. Мисля, че е нормално на третата година от управлението да дадем един нов шанс на страната“, завърши Кристиан Вигенин. ", "date": "2020.01.18", "title": "Кристиан Вигенин: Кризите в страната са наследството на ГЕРБ, време е за промяна!"}
{"url": "http://epicenter.bg/article/Vizhte-brifinga-na-ministrite-sled-saveshtanieto-pri-Borisov-za-Pernik--NA-ZhIVO-/204264/2/0", "text": "На спешно съвещание при премиера Бойко Борисов бяха обсъдени мерки за водоснабдяването на Перник.   Предложението е вода от алтернативни източници да премине през водопроводната мрежа на София, за да захрани Перник.   На брифинг за медиите след заседанието министрите Емил Караниколов и Емил Димитров и кметовете на Перник и София Станислав Владимиров и Йорданка Фандъкова обявиха какви са неотложните мерки за справяне с водната криза в Перник и как ще бъдат изпълнени те. Миньорският град ще бъде захранен от водосбора на Белмекен, като се ползват тръбите на столицата по едната част от трасето и отделно се изгради около 13 км нов водопровод за връзка с Перник.   Министърът на икономиката Емил Караниколов обяви, че до вторник ще започнат строително-монтажните дейности, няма да има отчуждителни процедури. Стойността на новото трасе е около 25 милиона лева. Относно производствените нужди - направени са заявки към предприятия в Перник като държавата се ангажира с изграждането на водопровод около 800 метра и ремонт на съществуващите канали.   Цената на водата в Перник няма да се променя, подчерта Караниколов.   Кметът на Перник Станислав Владимиров обясни, че на днешното правителствено заседание са обсъдени дългосрочни мерки за водната криза в града. Гарантира се водоподаването на перничани, но в условията на воден режим, подчерта Станислав Владимиров. Попитан кога ще се отмени водния режим в Перник, Владимиров отговори: „Този въпрос трудно някой може да ви отговори. Идеята е да се подава минимум 300 литра в секунда, което означава гарантирането на водоподаването на перничани, но в условията на воден режим.  По думите му това ще доведе до увеличаване на обема на язовир „Студена“ по-бързо. Той изрази надежда през пролетта да има повече сняг на Витоша и да има повече вода в язовир „Студена“. „В момента, в който се достигнат количества, които могат в дългосрочен план да дадат спокойстиве, първото нещо, което ще направим, е да отменим режима на перничани“, обясни Владимиров.    „През последните два месеца бяха предприети редица мерки за повишаване на притока към язовир „Студена“. Някои от тях дадоха резултат. За съжаление не можа да се постигне приток, който да повиши обема на язовир „Студена“. Затова днес на това заседание беше взето решение за траен, дългосрочен вариант, който да осигури достатъчно вода за нуждите на нашия град. За това и вариантът, който да се вземат води на водосбора на „Белмекен“ и да се използва транзитно водопреносната мрежа на Столична община и през Бучино да се подаде вода, това дава спокойствие, това ще даде шанс за по-бързо пълнене на язовир „Студена“. Това дава вариант дългосрочен, който може да се използва и в бъдеще при възникване на криза от подобен мащаб“, добави Владимиров.   Столичният кмет Йорданка Фандъкова отбеляза, че в понеделник Столичният общински съвет ще обсъди разчетите на \"Софийска вода\" и ползването на водопреносната мрежа за решаване на проблема в Перник като подчерта, че това по никакъв начин няма да се отрази на водоснабдяването на столицата. \"Няма да допуснем да пострада София, но в същото време ще разгледаме възможността да помогнем чрез безвъзмездно използване на водопреносната мрежа в града\", посочи Фандъкова.   Екоминистърът Емил Димитров посочи, че водите, които ще преминат през София - от Белмекен-Сестримо, ще допринесат Перник да може да черпи вода. \"Това не е софийска вода. Но в случая печелят и двамата кметове. Печели и моят роден град\", посочи Димитров. Той подчерта, че замърсеният въздух в Перник се следи от съответните станции, а с нарушителите, замърсяващи въздуха на града, \"ще се видят в съда\".   Фандъкова също коментира темата за мръсния въздух в столицата. \"Ние следим, има механизъм, който при необходимост можем да задействаме\", заяви тя. Кметът на Перник поясни, че се надява, че през пролетта със снеготопенето ще започне по-активно запълване на язовир \"Студена\", което ще доведе до отмяна на водния режим.   Васил Тренев от \"Софийска вода\", който също бе на брифинга за медиите, подчерта, че водният баланс на София няма да бъде нарушен с преноса на вода към Перник. Няма да има проблеми с налягането на водата в столицата при преминаването на водни количества по водопреносната мрежа на София за Перник, подчерта изпълнителният директор на „Софийска вода“. Той отговори така на репортерски въпрос дали ще падне налягането на водата по тръбите в София при преминаване на водата за Перник през водопреносната мрежа на столицата.    „Не, няма проблем по отношение на налягането. Тези водни количества, които ще получим допълнително през деривацията на „Белмекен“ те ще бъдат преведени без нарушаване по никакъв начин налягане или водоподаване към нашите клиенти“, добави Тренев.    Той увери, че по никакъв начин не се нарушава водния баланс на София. „Моите съграждани трябва да бъдат спокойни“, допълни изпълнителният директор на „Софийска вода“.      ", "date": "2020.01.18", "title": "Станислав Владимиров: Ще има вода за Перник, но в условията на режим!"}
{"url": "http://epicenter.bg/article/Krasimir-Velchev--Neno-Dimov-ne-e-nuzhno-da-e-v-aresta--toy-ne-mozhe-da-izvarshi-drugo-prestaplenie/204265/2/0", "text": "Депутатът от ГЕРБ Красимир Велчев изказа съмнение дали е необходимо бившият министър Нено Димов да бъде в ареста. Съдиите го оставиха под стража с аргумента, че може да се укрие или да извърши друго престъпление.   \"Задавам си въпроса дали съдът разглежда и осъжда еднакво всички, защото не мога да си обясня как хора с висящи дела, рецидивисти, ги пускат под домашен арест, а един министър, не. Той не може да извърши друго престъпление, защото вече не е министър, второ, той къде може да се скрие, ако се обяви за национално международно издирване\", каза в предаването \"Денят започва с Георги Любенов\" по БНТ зам.-председателят на парламентарната група на ГЕРБ Красимир Велчев. И даде пример, че в други случаи съдиите са пускали под домашен арест.   \"Вчера в \"Панорама\" слушах опозицията да изнася лекции що е то криза, има ли почва у нас, етапи, и стигнах до извода, че те са специалисти по кризите, но не по решението на кризи, а по създаването им, защото непрекъснато, в последно време те насаждат едно такова мнение у хората, че щом в последните 10 години сме управлявали, значи нямаме никакви оправдания\", коментира Велчев. И попита: \"Защо се изпуска този етап 2013-2014 година, когато те върнаха България години назад. Сега същите тези искат вот на недоверие, отново ли искат да спрат развитието на държавата?\"    По отношение на кризите той каза, че се опитва да гледа на нещата отстрани. \"Тази криза в Перник, можеше някои неща да се избегнат и може би затова са такива мерките, които са взети в момента, както от премиера, така и от главния прокурор. Така трябва да работи прокуратурата, да се покаже, че няма да има толериране, когато стане дума за нарушаването на закона\", каза още Велчев.    Нов водоизточник е посоката по която се работи, каза Велчев по повод водната криза в Перник. Според него два месеца е реалният срок да се докара нов водоизточник до язовир \" Студена \". Велчев не предвижда падане на правителството след вота на недоверие идната седмица.   \"Несериозно е да се страхувам от такова нещо, първо защото няма как, според мен. Това са същите, които направиха правителството на Орешарски, няма кой да тръгне след тях. Аз съм убеден, че нормално мислещите хора и в Парламента, ставаше дума и за \" Воля\", г-н Марешки е доста практично мислене има, той е от бизнеса и няма как да подкрепи тези, които създадоха тогава кризата\", коментира Велчев вота на недоверие към кабинета, който левицата внася.    ", "date": "2020.01.18", "title": "Красимир Велчев: Нено Димов не е нужно да е в ареста, той не може да извърши друго престъпление"}
{"url": "http://epicenter.bg/article/Yazovir--quot-Belmeken-quot--e-edin-ot-nay-golemite-hidroenergiyni-kompleksi-v-Evropa/204266/2/0", "text": " Язовир \"Белмекен\" се намира в Рила планина на 1923 м. надморска височина.  Изграден е по течението на Сестримска река, като изходният пукт е село Сестримо.   Река Крива, приток на р. Марица, има голям наклон в участък от 10 км. и естествен пад от 1300 метра.    надморска височина, наличието на естествен концентриран пад от 1550 м. от язовир \"Белмекен\" до с. Момина клисура и възможността чрез деривации на два „етажа“ за извеждане на води до основното водохранилище и изравнител „Станкови бараки“.   Това е един от най-големите хидроенергийни комплекси в Европа.   С изграждането на язовир \"Белмекен\" започва строителството на каскадата.   През тунел и подземен напорен тръбопровод водата от язовир Белмекен постъпва в ПАВЕЦ Белмекен.     От централата през трикилометрова безнапорна деривация водата достига до дневния изравнител на ВЕЦ Момина клисура, и     ", "date": "2020.01.18", "title": "Язовир \"Белмекен\" е един от най-големите хидроенергийни комплекси в Европа"}
{"url": "http://epicenter.bg/article/Yordanka-Fandakova--Preminavaneto-na-voda-prez-vodoprovoda-na-Sofiya-kam-Pernik-nyama-da-zasegne-vodop/204267/2/0", "text": " след срещата при премиера Бойко Борисов за водната криза в Перник, цитирана от „Фокус“. „Към нас беше отправено предложение да помогнем за осигуряване на допълнителни количества вода от водосбора на „Белмекен“ към Перник през водопреносната мрежа на София. Това може да се случи само с решение на Столичния общински съвет. Ще инициирам в понеделник извънредно заседание на Комисията по инженерна инфраструктура на СОС, на което да присъстват министрите на икономиката, на регионалното развитие, кметът на Перник, за да може общинските съветници и гражданите на София да разберат всички детайли“, каза Фандъкова. Няма превишение на фините прахови частици в столицата. Това каза кметът на София Йорданка Фандъкова по време на брифинга в Министерския съвет. Тя припомни, че в реално време има няколко механизма, по които се следи. „От 00.00 ч. през нощта до сега няма превишение на нито една от станциите. Говорим за средно денонощно. Ние следим, имаме механизъм, който при необходимост можем да задействаме“, заяви още Фандъкова.  ", "date": "2020.01.18", "title": "Фандъкова: Няма опасност за водостабдяването на София заради преминаването на вода за Перник!"}
{"url": "http://epicenter.bg/article/Yavor-Bozhankov--Prehvarlyaneto-na-otgovornost-nyama-da-reshi-problemite--te-sa-v-samoto-upravlenie-/204268/2/0", "text": "\"Прехвърлянето на отговорност няма да реши проблемите. Не е проблемът, че се горят отпадъци, а че се горят такива с неизвестен произход. И това не става от вчера и днес, а се случва от 5 години, като боклукът се проверява само по документи, но не и по морфология. ТЕЦ-овете, които ги горят, нямат необходимата технология. Тук говорим за крупни икономически интереси в сферата на енергетиката, които печелят от производството на ток, именно от този боклук. Затова и проблемът е толкова голям. България рециклира повече боклук от Дания и Нидерландия, а българите плащат два пъти повече разходи от Ръмуния и шест пъти повече от Словения. Изводът - имаме проблем в самото упраление.\", заяви депутатът от ПГ на \"БСП за България\" Явор Божанков пред Нова телевизия. Той бе гост на предаването \"Събуди се\".   На въпрос от водещата дали кризата в Перник е основанието за внасяне на вот на недоверие, Божанков отговори, че тя не е единствената причина. Според него левицата е алармирала за всеки един от трите проблема в сектор \"околна среда\" превантивно - относно чистотата на атмосферния въздух, проблемите с водата и проблемите с отпадъците, но мерки не били взети.    \"Стигнахме до извода, че реформи няма да бъдат проведени, това правителство отива към края на своя мандат и очевидно няма да вземе нужните мерки. Те се взимат постфактум, когато стане криза и някоя медия не каже, че боклук влиза от друга държава и се изгаря в България, тогава кризисно институциите се задействат. Обаче те трябва да действат превантивно, така че да не се стига дотук\", каза той на въпрос защо е нужно БСП да внася вот на недоверие, а не просто да повдигне тези теми и разговори в парлемента и пред обществото. \"Работата на опозицията е да посочва проблемите. Мерки не са взети, затова внасяме вот на недоверие, така че да фокусираме цялото обществено внимание в тази посока\", завърши Божанков.  ", "date": "2020.01.18", "title": "Явор Божанков: Прехвърлянето на отговорност няма да реши проблемите, те са в самото управление!"}
{"url": "http://epicenter.bg/article/Toma-Bikov--Da--imame-vina--no-reshavame-problemite-/204269/2/0", "text": "Ако вотът на недоверие успее, кризата в Перник ще продължи, не изключвам варианта да се стигне до пълно спиране на водата. Такава теза разви в ефира на Нова телевизия депутатът от ГЕРБ Тома Биков. Той коментира темата за вота на недоверие, който иска БСП на фона на водната криза в Перник. Да, имаме вина, но решаваме проблемите, подчертава депутатът от ГЕРБ.   Склонни сме да се вслушаме в опозицията, но, ако падне правителството, отиваме на служебно правителство и предсрочни избори, казва той.   „Нашето намерение е да проведем спокоен разговор около сектор „Околна среда”. Водната криза в Перник далеч не е единственото основание да внесем вот на недоверие срещу правителството. Можем да го направим и без вот, но дотук ние сме алармирали за всеки проблем в трите компонента на околната среда”, заяви депутатът от БСП Явор Божанков в началото на предаването „Събуди се” по Нова телевизия.    „Работата на опозицията е именно да вади проблемите и там, където има пропуски – да ги посочва на правителството. Направили сме го, не са взети мерки, затова крайната мярка, която можем да вземем е да внесем вот на недоверие. Целта ни е и с това да фокусираме и цялото обществено внимание в тази посока и да ангажираме максимално обществото с тази тема”, каза още той.    „В рамките на този парламент, ние почти винаги сме постигали съгласие по отношение на приемането на закони, свързани с въздуха и с екологията. Постигали сме съгласие и с БСП, в това число. Законодателната политика традиционно е рестриктивна по отношение на тези неща”, коментира депутатът от ГЕРБ Тома Биков.  „Страхувам се, в този дебат, да не направим така, че покай сухото да изгори и суровото. С това визирам рециклирането на отпадъците. Това е една много важна политика. Тя, сама по себе си, не е лоша. Ако няма рециклиране, то ние трябва да струпваме тези боклуци. Освен, че внасяме боклуци, ние също така и произвеждаме, и изнасяме такива”, каза още той.  ", "date": "2020.01.18", "title": "Тома Биков: Ако вотът на недоверие успее, кризата в Перник ще продължи!"}
{"url": "http://epicenter.bg/article/Vladimir-Shopov--Razdelenieto-mezhdu-Zapadna-i-Iztochna-Evropa-se-zadalbochava/204271/2/0", "text": "В диалога за бъдещето на Европейския съюз Франция и Германия имат сближаващи се позиции по доста ключови въпроси, макар и не по-всички и оттам произтича основният риск за предстоящата конференция. Така Владимир Шопов, политолог и експерт по въпросите на ЕС, коментира пред БНР инициативата на Европейската комисия за конференция на бъдещето на Европа, която ще започне през 2020 и ще продължи до 2022 г.    В предаването „Събота 150“ на програма „Хоризонт“ Шопов отбеляза, че не е случаен фактът, че конференцията започва по време на германско председателство на ЕС и завършва по време на френско: „Възможно е да се получи сценарий, при който след много дискусии и дебати да стигнем до една предпоставена дестинация – видима още сега – и консенсусът да бъде около френско-германските актуални идеи“.    Той подчерта, че това е проблем от няколко гледни точки: „От чисто процедурна гледна точка ще бъде много лошо стечение на обстоятелствата, ако след всички дискусии не се стигне до някакво реално отражение на често разминаващите се концепции за бъдещето на Европа. А много от идеите на Франция и Германия срещат все по-голяма опозиция в Централна и Източна Европа и линиите на разделение с Изтока се задълбочават. И това може да се влоши в резултат на този процес“.    Политологът предупреди, че има идеи, за които трябва да се много да се внимава по време на конференцията и от българска гледна точка.    „Една от идеите на Франция, която среща все по-голяма подкрепа в Германия, е да се намалят областите, в които се изисква единодушие за вземане на решение в рамките на ЕС. Т.е. да се увеличат областите, в които решенията се взимат с квалифицирано мнозинство. Което вече е първият сериозен опит за политическо и правно преформатиране на ЕС, което води до реална Европа на различни скорости“, подчерта Владимир Шопов.  ", "date": "2020.01.18", "title": "Владимир Шопов: Разделението между Западна и Източна Европа се задълбочава"}
{"url": "http://epicenter.bg/article/Boyko-Borisov--Pernik-i-Sofiya-shte-si-pomognat-/204272/2/0", "text": "\"Перник и София ще си помогнат, но всичко, което правим не е за сметка на София\", каза премиерът Бойко Борисов след срещата за водната криза в Перник. Премиерът събра на \"Дондуков\" 1 кметовете на София и Перник Йорданка Фандъкова и Станислав Владимиров и министрите на икономиката Емил Караниколов, на екологията Емил Димитров, на енергетиката Теменужка Петкова на спешно съвещание заради водната криза в миньорски град.   Борисов благодари на министър Караниколов, на зам.-министъра на строителството Николай Нанков, кмета Владимиров и областния управител. „Благодаря им за ангажираността, но на практика както пътят през Владая ползва Перник и София, така софийският водопровод ще даде възможност да прекараме вода от „Белмекен“ за Перник. Казвам го това, за да не започнат спекулации, че водата на София ще отиде в Перник. От „Белмекен“ водата през този водопровод просто ще бъде изтласквана. Просто ще ползваме инфраструктурата на „Софийска вода“.  Според него дългосрочно трябва да се мисли как скъпият вече за света продукт водата да бъде пазен и изразходван правилно. „Нашето отношение, на българите към водата е като нещо, което така си идва. На много места е даденост. Зимно време не се спират чешмите по дворовете, за да не замръзват. От всички решения, това ми се вижда единственото, което може да проработи и да не нанесе никаква допълнителна щета. Ще ни струва пари, но няма да донесе щета, а полза пък и за в бъдеще ще си имаме един проигран вариант реверсивно да си помагат градовете“, каза още министър-председателят Бойко Борисов.  ", "date": "2020.01.18", "title": "Бойко Борисов: Перник и София ще си помогнат!"}
{"url": "http://epicenter.bg/article/Otkriha-italianski-bokluk-v-20-konteynera-i-na-pristanishteto-v-Burgas--Zapochva-razsledvane/204273/2/0", "text": "Районната прокуратура в Бургас започна разследване за нерегламентиран внос на 20 контейнера с италиански отпадъци на пристанище, стопанисвано от „БМФ Порт – Бургас“ ЕАД.   Товарът е транспортиран с кораб на 5 септември 2019 г., като му е бил определен режим временно складиране за срок до 90 дни. По документи, стоката е била декларирана като пластмасови отпадъци и каучук.    Изпращач на контейнерите е италианското дружество „Дентиче панталеоне“ със седалище Авелино, Италия.    Получател на товара е българското търговско дружество „Блацион“ ООД, със седалище и адрес на управление в гр. София. Негов управител е Блаже Игнатовски – гражданин на Република Северна Македония.  Получателят - „Блацион“ ООД, е същият, заради който районната прокуратура във Варна образува досъдебно производство за 25 контейнера със съмнителни отпадъци от Италия, открити на пристанище „Варна-запад“.    В резултат на извършени понастоящем действия по разследването в Бургас е установено несъответствие на декларирания, с част от фактически наличния отпадък.    Действията по разследването и процесуалните такива продължават.    Засега от прокуратурата не казват с каква цел са били внесени отпадъците.   Акцията в Бургас е поредната от последните няколко дни за издирване на боклук.Боклуци бяха открити и във Варна. В ловешко пък полицията задържа 8 тона неустановена течност, а в Пловдив бе разбит нелегален цех за мелене на пластамаса. В края на миналата година италиански боклук бе намерен и край Плевен и Враца", "date": "2020.01.18", "title": "Откриха италиански боклук в 20 контейнера и на пристанището в Бургас! Започва разследване"}
{"url": "http://epicenter.bg/article/Kristalina-Georgieva-pohvali-razgovorite-mezhdu-MVF-i-Arzhentina/204260/7/0", "text": "Управляващата директорка на Международния валутен фонд Кристалина Георгиева каза, че институцията е имала много конструктивен разговор с новото правителство на Аржентина и че ще направи всичко необходимо да помогне на затъналата в дългове страна, предаде БТА, цитирана от Новини.бг.    Аржентина е в тежка дългова криза от миналата година, която я принуди да влезе в преговори с кредиторите си, включително МВФ, за преструктуриране на около 100 милиарда от дълга си.    \"Имахме много конструктивни разговори до момента с новото ръководство в Аржентина\", каза Георгиева на проява във Вашингтон.  \"Стремим се да направим всичко възможно да сме от помощ на Аржентина. Съгласни сме, че е необходимо да бъде възстановена икономиката и да се работи по проблема с нарастването на бедността, засегнал много аржентинци\", добави тя.", "date": "2020.01.18", "title": "Кристалина Георгиева похвали разговорите между МВФ и Аржентина"}
{"url": "http://epicenter.bg/article/ES-rezhe-75--ot-pomoshtta-za-Turtsiya-za-prisaedinyavane-kam-sayuza/204276/7/0", "text": "ЕС намалява значително предприсъединителната помощ за Турция през тази година заради газовия спор в Средиземноморието и военната офанзива на Анкара в Сирия, предаде БТА, цитирайки германската агенция ДПА.    Съкращенията не засягат плащанията, които Европейският съюз извършва към Турция по силата на споразумението за бежанците, съобщиха днес вестници, които са част от германската медийна група „Функе“. Те се позовават на писмо до Европейския парламент от върховния представител по въпросите на външната политика и сигурността Жозеп Борел.    Европейският съюз е решил да намали първоначално планираната сума за 2020 г. със 75 на сто, пише в писмото на Борел.    Според Европейската комисия Турция ще получи само 168 милиона евро финансиране по Инструмента за предприсъединителна помощ. От тази сума 150 милиона евро са предназначени за укрепване на демокрацията и върховенството на закона, а останалите 18 милиона евро - за развитие на селските райони.    Борел оправда съкращенията, като посочи нерегламентираните сондажи на газ от Турция край бреговете на Кипър и военната операция на Турция в Североизточна Сирия, която започна през октомври.    Предприсъединителната помощ на ЕС има за цел да подпомогне страните кандидатки в процеса на реформи и да подобри тяхната конкурентоспособност. Преговорите за присъединяване на Турция към ЕС обаче са преустановени от години.    ", "date": "2020.01.18", "title": "ЕС реже 75% от помощта за Турция за присъединяване към съюза"}
{"url": "http://epicenter.bg/article/Ubiha-balgarin--bolen-ot-SPIN--sled-kato-nahlu-v-istanbulski-restorant-s-machete/204288/7/0", "text": "33-годишният български гражданин Милен Бахчеванов влетя в истанбулски ресторант с мачете, започна да троши, а при последвалата полицейска акция бе прострелян смъртоносно. Това съобщават истанбулските медии, цитирани 24rodopi. Трагедията се разиграла след 22.00 часа в район „Байрампаша.\"    При прегледа в болницата станало ясно, че нападателят е ХИВ-позитивен, съобщава Hurriyet.    Клиентите на ресторанта първоначално изпаднали в ужас от гледката на разярения мъж с мачете, но после започнали да снимат с телефоните си полицейската операция за неутрализирането на опасния нападател.    Милен Бахчеванов се опитал за вземе заложници, но набелязаните лица успели да избягат навън.    Дошлите полицаи опитали да обезвредят нападателя с използването на водна струя, но безуспешно.    „Дошлите полицаи му казаха да се предаде, но той тръгна срещу тях, замахвайки мачетето. Чуха се 19-20 изстрела. Раниха го и откараха в болницата“, разказва пред репортер на DHA очевидец.    Милен Бахчеванов бил ранен в крака. След оказаната първа помощ на място, той бил откаран с линейка в болницата. Починал е от кръвозагуба, въпреки опитите на медицинския екип да спасят живота му.    ", "date": "2020.01.18", "title": "Убиха българин, болен от СПИН, след като нахлу в истанбулски ресторант с мачете"}
{"url": "http://epicenter.bg/article/Myuftiyata-na--Islyamska-darzhava--e-arestuvan/204289/7/0", "text": "В иракския град Мосул бе арестуван Шифа ал Нима, мюфтията на терористичната групировка „Ислямска държава”. Той е един от водещите лидери на ИД, арестувани напоследък.    Любопитното е, че мюфтията страдал от затлъстяването и за отвеждането му е бил необходим цял камион. Той не могъл да влезе в полицейската кола, твърди британският в. The Daily Mail, позовавайки се на силовите служби на Ирак. Изданието публикува снимка как качват в каросерията на камиона духовният главатар на ИД.    Той бил религиозният лидер на терористите и по негови фетви са били екзекутирани учени и богослови, извършен е бил терористичен атентат в джамия и са били разрушени редица обекти на културното наследство, сред които гробницата на пророка Йон.    Британският военен консултант Мейсън Джифърд, който съдействал в борбата срещу ИД в Сирия, заяви в Twitter, че мюфтията е „отговорен за екзекуции на мъже, жени и деца. Това животно е изнасилвало и убивало”, написа Джифърд. Той пожела на иракчаните да обесят терориста.    ", "date": "2020.01.18", "title": "Мюфтията на „Ислямска държава” е арестуван"}
{"url": "http://epicenter.bg/article/Pratenikat-na-OON-prizovava--Chuzhdestrannite-boytsi-da-napusnat-Libiya-/204294/7/0", "text": "Специалният пратеник на ООН за Либия призова за изтегляне на всички чуждестранни бойци от северноафриканска страна, която от години е разкъсвана от въоръжен конфликт, предаде ДПА, цитирана от БТА. \"Представихме план за сигурност, който предвижда изтеглянето на всички чуждестранни бойци независимо от националността им\", посочва пратеникът Хасан Саламе в интервю за панарабския вестник \"Аш Шарк ал Аусат\", публикувано днес, ден преди международната конференция в Берлин за постигането на мир в Либия. По думите му прекъсването на незаконния трафик на оръжие за Либия също ще бъде в дневния ред на утрешната конференция в германската столица. Според вътрешен документ на ООН на срещата ще се работи за постигането на трайно прекратяване на огъня в Либия и прилагането на обявеното оръжейно ембарго. Представители на над 10 държави, включително турският президент Реджеп Тайип Ердоган, държавният секретар на САЩ Майк Помпейо и руският президент Владимир Путин се очаква да участват утре в конференцията, чийто домакин ще бъде германският канцлер Ангела Меркел. Премиерът на международно признатото либийско правителство Файез ел Сарадж и командирът на бунтовниците Халифа Хафтар също са поканени, но не е ясно дали ще участват.  По-рано тази седмица в Москва се състоя конференция с цел да се постигне мир в Либия, но Хафтар я напусна, без да подпише споразумението, припомни ДПА.  Либия е обхваната от хаос от 2001 г., след като бе свален от власт дългогодишният диктатор Муамар Кадафи. Сега в страната има две паралелни правителства: признатото от ООН на Сарадж в Триполи и второ в източния град Тобрук, което е лоялно на т.нар. Либийска национална армия на Хафтар. Европейските държави искат стабилизиране на Либия, която заради вътрешния хаос, стана главният транзитен пункт за мигранти от Африка към Европа през Средиземно море.  ", "date": "2020.01.18", "title": "Пратеникът на ООН призовава: Чуждестранните бойци да напуснат Либия!"}
{"url": "http://epicenter.bg/article/Britanskoto-pravitelstvo-podgotvya-chestvaniya-za-Brekzit/204295/7/0", "text": "Правителството на Великобритания обяви плановете си за организирането на специални прояви в нощта на 31 януари, когато страната официално ще напусне Европейския съюз. Но министърът на финансите и канцлер на държавното съкровище Саджид Джавид призна, че някои сектори от бизнеса в Обединеното кралството ще пострадат след раздялата с блока, предаде Ройтерс, цитирана от БТА. В интервю за \"Файненшъл таймс\", публикувано днес, Джавид казва, че след края на тази година британските регулации няма да съвпадат с европейските, Великобритания няма да участва в съвместните решения и няма да членува в митническия съюз на ЕС. Министърът има предвид изявлението на премиера Борис Джонсън, че преговорите за бъдещите отношения между кралството и ЕС ще приключат до края на 2020 година.  Великобритания ще напусне блока в 23 часа на 31 януари, но ще продължи да спазва законодателството на ЕС през следващите 11 месеца, които са преходен период, поясни Ройтерс. През нощта на излизането от ЕС премиерът Джонсън възнамерява да произнесе обръщение към нацията след заседание на правителството в Северна Англия. Освен това върху сградата на Даунинг стрийт 10 ще бъде прожектиран часовник, който ще отчита с обратно броене времето до 11 ч. вечерта на 31 януари, когато разводът ще стане факт. Целият правителствен квартал Уайтхол ще бъде озарен от светлинно шоу, а национални флагове ще се веят на всички пилони на площада на Парламента. Кабинетът е разпоредил да се изсече възпоменателна монета, която ще бъде пусната в обращение същия ден. Консервативното правителство на Джонсън се е отказало от плана си в уречения час на раздялата с ЕС да зазвучат прочутите камбани на часовника Биг Бен, който все още се ремонтира.", "date": "2020.01.18", "title": "Британското правителство подготвя чествания за Брекзит"}
{"url": "http://epicenter.bg/article/Ekspert-obyasnyava-zashto-tsenite-varvyat-nagore/204270/4/0", "text": "Нова година, нови цени на вода, ток, по-високи транспортни разходи, по-високи разходи за труд – всичко това се очаква да се отрази не само на поразения от чума сектор на свиневъдството. Неслучайно статистиката отчете рекордна за последните 7 години инфлация- 3.8 %.    „Единственият продукт, който е с нестабилно ценообразуване в момента и няма равновесна цена, е свинското месо. При него има парадоксални случаи, в които цената на едро често е по-висока от цената на дребно. Това е нещо, което в една нормална обстановка е ненормално”. Това заяви председателят на Държавна комисия по стоковите борси и тържищата Владимир Иванов пред Нова телевизия.    „Това се случва когато по-големи търговски играчи вземат по-големи количества и съответно продават на по-ниски маржове. Обикновено става въпрос за месо от Европа. Оттам нататък излиза една средноформирана цена, която е по-ниска от цената на едро”, каза още той.    „Ако направим ретроспекция на изминалата година ще видим, че тя премина изцяло под движението на цената на свинското месо. Драмата започна от 5-ти август, след като се появи проблемът с чумата у нас”, допълни още Владимир Иванов.    „Главният фактор, който вдига кривата и дърпа цените нагоре, е цената на свинското месо. При плодовете и зеленчуците има сезонни колебания и то относими спрямо един 7-8-годишен период назад”, каза още той.", "date": "2020.01.18", "title": "Експерт обяснява защо цените вървят нагоре!"}
{"url": "http://epicenter.bg/article/Valentin-Nikolov--SASht-pomagat-na-Ukrayna-v-pregovorite-s-Moskva-sas-sanktsiite-sreshtu-Severen-potok-2/204285/4/0", "text": "Американският законопроект със санкции срещу двата газови проекта „Северен поток 2“ и „Турски поток“ целеше по-скоро да забави процеса, защото те трудно биха го спрели, така че да дадат силен коз в ръцете на „Нафтогаз-Украйна“ да може да се договори с Москва за транзита на газ, заяви пред БНР председателят на парламентарната комисия по енергетика и председател на Световния енергиен съвет в България Валентин Николов.    В предаването „Събота 150“ на програма „Хоризонт“ той посочи, че швейцарската фирма, която полагаше тръбите, се отказа веднага от изграждането на „Северен поток 2“. „Но руската страна подписа договора с „Нафтогаз“ и може спокойно да предприеме стъпки към завършване на „Северен поток 2“.    Валентин Николов коментира, че Германия ще остави Русия сама да завърши проекта, санкциите вече не може да бъдат наложени във връзка със самата мрежова структура в Германия, която ще транспортира потоците от Русия.    „Русия със сигурност сама ще завърши проекта, защото други фирми няма да рискуват американски санкции“, каза още той.    И допълни, че Германия има голямо влияние в Европа и едва ли ще зависи изцяло от Русия заради газа, но влиянието на Москва все пак ще бъде доста по-голямо. Заради по-голямата сигурност на доставките по тръбопровод в сравнение с втечнения газ. ", "date": "2020.01.18", "title": "Валентин Николов: САЩ помагат на Украйна в преговорите с Москва със санкциите срещу Северен поток 2"}
{"url": "http://epicenter.bg/article/Obraha-mitnitsata-v-Blagoevgrad/204284/3/0", "text": "Неизвестни са обрали югозападната териториална дирекция на Агенция „Митници” в Благоевград, съобщават от МВР.  Обирът е станал късно снощи и засега от МВР уточняват липсите.  По неофициална информация на Нова телевизия става въпрос за пари и ценности.   По информация на БНР на територията на митническите складове към Териториална дирекция \"Югозападна\" в Благоевград тече специализирана акция на прокуратурата и полицията.    По неофициална информация става дума за изчезнала стока. Не е ясно дали тя е била конфискувана или е била оставена на склад в Терминала.    Сигналът е подаден към прокуратурата тази сутрин.  ", "date": "2020.01.18", "title": "Обраха митницата в Благоевград"}
{"url": "http://epicenter.bg/article/Srebarni-bizhuta-i-pari-sa-otkradnati-ot-mitnicheski-sklad-v-Blagoevgrad/204290/3/0", "text": "Сребърни бижута и пари са били откраднати от склада в сградата на митническата администрация в Благоевград, съобщава БНР.    Полицията и прокуратурата разследват случая.    Обирът е станал през нощта в административната сграда на митницата в Благоевград.    Крадците са успели да стигнат необезпокоявани в едно от вътрешните помещения, използвано за склад на ценни вещи .    Към момента не се знае дали става дума за конфискувана стока или тя е била оставена за съхранение.    Районният прокурор на Благоевград Борислав Ковачки с известното до момента:    \"Покатерили са се по една аварийна противопожарна стълба. Качили са се на покрива, от там са влезли. Отворили са един прозорец. То хората си личи, че са бързали. Криели са се, тъй като има разхвърляни сребърни бижута. Имаме информация, че там са се държали пари, които липсват. Конкретно стойността ще се установи в рамките на процеса. В момента се извършват действия по разследването. Прави се оглед на местопроизшествието. Периметърът, който трябва да се огледа, е значителен\".    Очаква се утре да има повече подробности около разследването на обира в митницата.  ", "date": "2020.01.18", "title": "Сребърни бижута и пари са откраднати от митнически склад в Благоевград"}
{"url": "http://epicenter.bg/article/MVR--1-chovek-e-zaginal--20-dushi-sa-raneni-pri-katastrofi-v-stranata-prez-izminaloto-denonoshtie/204293/3/0", "text": "Един човек е загинал, 20 души са ранени при 15 катастрофи в страната през изминалото денонощие. Това съобщиха от пресцентъра на МВР.   В столицата са станали 29 леки пътнотранспортни произшествия. Две са тежките катастрофи в столицата. При тях са ранени двама души.", "date": "2020.01.18", "title": "МВР: Един човек е загинал, 20 души са ранени при катастрофи в страната през изминалото денонощие"}
{"url": "http://epicenter.bg/article/Parvan-Simeonov--Da-ne-se-okazhe--che-go-otnasya-tozi--koyto-e-pomognal-na-vlastta-da-si-spasi-kozhata/204283/2/0", "text": "Отлагането е големият проблем с пробитите тръби в Перник. Това каза за седмичното обзорно предаване „Метроном“ на Радио „Фокус“ Първан Симеонов, изпълнителен директор на „Галъп Интернешънъл“.   Той допълни, че водната система на Перник се оказва метафора на държавната система. Според Симеонов няма никакво съмнение, че това, което се е случило в Перник, е политическа или партийна воля нещата да бъдат отложени за след изборите. Той допълни, че е странно Нено Димов да е основният виновник за всичко, което се е случило, защото политическият прочит сочи, че с неговите действия се е спасявала кожата на цялата власт.    „Накрая да не се окаже, че го отнася този, който е помогнал на властта да си спаси кожата. Това е била общополитическа воля, според мен - да се отлагат за след изборите тези неща. Да не говорим, че в народния фолклор се говори за едно мистериозно изчезване на вода от този язовир, едни мистериозни ремонти и едни грамадни обещания, които се въртяха по всички телевизии. И някак си да излезе така, че накрая някой се е опитвал от любимите строителни ресори на властта, защото знаете, че тази власт много обича да разказва, че строи – да не се окаже, че вината се разтоварва на ресор „Околна среда“, допълни той.    Първан Симеонов уточни, че несъмнено в ресор „Околна среда“ има вина, но според него вината е по-нагоре. Той допълни, че действията на правителството малко изглеждат като доиграване на мач и „давай да правим, каквото ще правим само и само да успеем да устискаме до края на мандата“. Това не може вече да е конструктивно за страната. Според него ГЕРБ няма да иска да излиза от властта, а по-скоро, ако се водим по логиката, те ще искат цял мандат, а логиката казва, че може и да го получат, но не всичко се случва логично, уточни Първан Симеонов.", "date": "2020.01.18", "title": "Първан Симеонов: Нено Димов е помогнал властта да спаси кожата си, а го отнася точно той!"}
{"url": "http://epicenter.bg/article/Fandakova--Namalee-li-vodata-v-Sofiya--spirame-podavaneto-za-Pernik-/204287/2/0", "text": "Ако има опасност водата в столицата да намалее, ако се ползва водопроводната мрежа с цел да се помогне на Перник, то водата за миньорския град ще бъде спряна. Това заявява кметът на София Йорданка Фандъкова в позиция, изпратена до медиите.        - Водоснабдяването на София се осъществя от язовир „Искър“ (75%) и язовир „Бели Искър“ (25%). Един от източниците на захранване на язовир „Бели Искър“ е яз. „Белмекен“. Предложението е за пренасочване на допълнителни 600 хил. кубика месечно от водосбора на яз. „Белмекен“, които да бъдат отведени през софийски магистрален водопровод до резервоар „Мало Бучино - нов“ и от там по 13-километрово ново трасе до водопроводната система на Перник.   - Това предложение може да стане факт единствено след решение на Столичния общински съвет (СОС). За тази цел поисках от правителството и кмета на Перник още в понеделник да представят цялата налична информация по предложението на разширено заседание на комисията по инженерна инфраструктура на СОС.    - Към днешна дата водоснабдяването на София е осигурено напълно за години напред от съществуващите водни количества в яз. „Искър“ и яз. „Бели Искър“ към момента. За водоснабдяването на София годишно са необходими около 140 млн. кубика вода (12 млн. кубика на месец).    - В яз. „Искър“ са налични 465 млн. кубика вода, а в яз. „Бели Искър“ - 9 млн. кубика вода. Поискала съм в предложението на държавата, което официално ще бъде изпратено до мен и до общинския съвет, да бъдат включени гаранции за възмездно осигуряване на допълнителните количества от водосбора на яз. „Белмекен“ и монтиране на спирателен механизъм преди изхода на резервоар „Мало Бучино – нов“, така че и при най-малък дисбаланс във водоснабдяването на София подаването към Перник ще бъде спряно.   - Финансирането на всички допълнителни дейности може да бъде единствено от държавния бюджет.     Без пълни гаранции за водния баланс на София и осигуряване на водоснабдяването на софиянци такова предложение няма да бъде подкрепено.   - Допълнително съм възложила на дружеството „Софийска вода“ да предостави пълен анализ на техническите параметри на магистралния водопровод, по който се обсъжда да бъдат доставяни допълнителните количества вода от водосбора на яз. „Белмекен“ до Перник.  Цялата информация за техническите възможности и актуалното състояние на водните запаси на София ще бъде предоставена публично и на Столичния общински съвет, който единствено може да одобри предложението в помощ на разрешаване на водната криза в Перник.    .  ", "date": "2020.01.18", "title": "Фандъкова: Намалее ли водата в София, спираме подаването за Перник!"}
{"url": "http://epicenter.bg/article/Dimitar-Manolov--Neno-Dimov-ne-e-nay-golemiyat-razboynik-v-darzhavata/204291/2/0", "text": "\"Докато в Перник не се появи вода ще има проблем. В язовир Белмекен има вода. Глупости се наговориха. Най-хубаво би било Стомана да се справи със собствените си водоизточници. Паленето и гасенето на пещите не е просто\". С тези думи започна участието си в предаването \"Офанзива с Любо Огнянов\" по \"Канал 3\" президентът на КТ \"Подкрепа\" Димитър Манолов.    \"Търсят се типа лесни решения, но вредни\", подчерта той по повод на водната криза в Перник и заявеното намерение за водостабдяването на града да се използва каскадата \"Белмекен\".   Тези съоръжения се създават се от умни хора, но се управляват от глупави и алчни, коментира Манолов по отношение на хидросъоръженията около Перник.   \"Разгром беше извършен върху напоителните системи в България. Проспали сме го, аз сега разбирам за това. Промишлената вода за \"Стомана\" трябва да идва от яз. \"Пчелина\", заяви той.  \"Глупости е препродажбата на водата от комбината. \"Стомана\" няма как да продава вода, защото не е оператор. За тези, които биха купили вода от нея, тази сделка не би имала никакъв смисъл. Арестът на Нено Димов е доста пресилена работа, излишно надуване на мускули, не той е най-големият разбойник в държавата\", коментира Манолов.    \"Проблемът е в по-широк контекст. Управлението прекалено много се умори за 10 години. И най-малките нещата няма да се разминават. Дори нещо добро да направят, няма да виждат само доброто. Нищо не е само добро\", сподели още той.    \"Зелената сделка\"   касае енергетиката като цяло – транспорта, земеделието. Ударите върху България ще бъдат много тежки. Дали ЕС си дава сметка какво се върши? Процесът на консолидация на ядрото, в която го отнася периферията… Със сигурност сме склонни на протести\", обясни президентът на КТ \"Подкрепа\". ", "date": "2020.01.18", "title": "Димитър Манолов: Нено Димов не е най-големият разбойник в държавата"}
{"url": "http://epicenter.bg/article/Zhivko-Georgiev--Predsrochni-izbori-sa-vazmozhni--Ne-vizhdam-has-da-se-upravlyava--samo-da-se-razpredelya-/204292/2/0", "text": "\"Има студена война между МС и президента. Дебатите са подкрепени от всички ,освен от управляващите. Машинното гласуване няма да реши проблема, президентът няма такива илюзии. Големият проблем на изборното законодателство е все по-нарастващата роля на парите. Това е вакханалия. Не само субсидията е проблема. Унията между олигархия и определен кръг от политическия елит определя изборите\".   С тези думи започна участието си в предаването \"Офанзива с Любо Огнянов\" по \"Канал 3\" социологът и член на стратегическия съвет при президента Живко Георгиев.   \"Големият проблем на изборното законодателство е все по-нарастващата роля на парите. Не само субсидията е проблема. Договорката между олигархия и определен кръг от политическия елит определя изборите\", каза Живко Георгиев.    \"ДПС много добре го казаха – безобразията са ужасно много. Те компрометират най-демократичното – изборния процес. Президентът просто проявява инициатива, заедно с граждански организации“, добави той по повод на консултациите по изборния процес, които инициира държавният глава.   \"Не виждам нещо да е решено във водната криза. Малко се забави нейното избухване да минат местните избори. БСП получи за подарък изцеден до последна капка язовир \"Студена\". Проблемът с кризата в цялото водно стопанство се трупа от 30 години. 100 на 100 има и престъпно действие – с лека ръка се дава публичния ресурс на частни интереси\", сподели той.  \"БСП не е \"партия на водата\". Проблемът на управляващите и на БСП е, че не показват управленски капацитет. Проблемите с водния сектор, с енергийния, в здравеопазването и социалния сектор – всичко това е в негативна тенденция и се нуждае от задел от милиарди, за да се обърне тенденцията и може да избухне.всички, които искат да направят нещо смислено, трябва да се изграждат като алтернатива на ГЕРБ\", заяви Георгиев.    \"Мая Манолова е един от факторите със собствена тежест. Тя е добра като пристан за наказателен вот. Възможни са и предсрочни избори, не виждам хъс и идеи да се управлява, а само да се властва ресурсно. Ако съм Бойко Борисов щях да прекъсна това мероприятие. Ще слушаме тая музика, но оркестърът не става\", каза още Георгиев.  ", "date": "2020.01.18", "title": "Живко Георгиев: Предсрочни избори са възможни! Не виждам хъс да се управлява, само да се разпределя!"}
{"url": "http://epicenter.bg/article/Ramadan-Atalay--Krizata-shte-ostane-kato-beleg-v-upravlenieto-na-GERB-dori-sled-30-godini-/204296/2/0", "text": "\"Свалянето на едно правителство едва ли би разрешило всички проблеми, които те създадоха. Но кризата във водния сектор според ДПС си заслужава вот на недоверие, за да се изясни кой точно е виновен или поне какво е правило това правителство през всички тези 10 години, за да се случи тази криза. Моето лично мнение е, че министър Нено Димов е от интелигентните в това правителство, ерудиран, комуникативен и адекватен. Познава цялостната система, защото беше зам.-министър\".   С тези думи започна участието си в предаването \"Офанзива с Любо Огнянов\" по \"Канал 3\" Рамадан Аталай, депутат от ДПС.    \"Неговият пропуск е предоверяване на министър-председателя си. Да не вземеш решението, което е в интерес на ВиК-Перник. Ако Димов беше внесъл предложения за решения в МС, допускам, че е информирал е висшестоящи за ситуацията, едва ли е умишлено престъпление. Колегите от ГЕРБ се движат с наведени глави и са изненадани от невъзможността от екипите в съответните сектори да предоставят решения. Това означава че има липса на кадри. Няма адекватни решения, които да са предложили\", сподели той.    \"Водният сектор е само един от тези, които нямат адекватност. Неадекватното управление на това правителство, на самотек, на ад хок, на кризи в продължение на 10 години, доведе до това, което е. Вървим по старата приказка на Тодор Живков, ще се наведем да мине вятъра и ще се изправим, но с навеждане нещата придобиват друг изход. Наведеният винаги не го обичат. Не искам България да е в наведено състояние. Всяка криза е една възможност, но ако водната криза, ако е създадена, за да се създаде холдинга, е жестокост\", коментира Аталай.    \"Къде остана конкуренцията и частната инициатива? Едва ли тези големи държавни холдинзи ще бъдат най-прекрасните и ще вземат адекватни решения за излизане от кризата. Ще назначим ли независим контрольор, който да контролира държавните холдинзи? Управляващите нямат отговор\", заяви той.    \"На кое няма алтернатива – на кризите ли? На национализирането на предприятията ли? На това как да бъдат предложени политиките в НС, а не да се дават предложения само от отделни народните представители. Алтернатива винаги има, избирателите ще покажат. Нека застанем зад програма за ускорено развитие. След избори може да има политически формации, които да застанат зад програма с визия. 180-те приоритета на ГЕРБ означават безотговорност. В тях имат ли приоритет да създадат водната криза в Перник? Обществото трябва да се включи много активно в самоуправлението си\", каза още Рамадан Аталай.    \"И ние, и БСП имаме аргументи, не съвпадат всички, но са в една посока. Сетивата на управляващите са толкова затъпени, че не осъзнават дълбочината на кризата, която е създадена. Да възстановим демократичното управление на държавата, всеки който иска да работи в интерес на държавата да заповяда. След вота на недоверие ще се види дали ще се отиде на извънредни избори. Кризата ще остане като белег в управлението на ГЕРБ дори след 30 години\", добави той.", "date": "2020.01.18", "title": "Рамадан Аталай: Кризата ще остане като белег в управлението на ГЕРБ дори след 30 години!"}
{"url": "http://epicenter.bg/article/Tanya-Andreeva--Predsedatelyat-na-NZOK-e-znael-za-problema-s-onkologichnite-lekarstva--VIDEO-/204297/2/0", "text": "\"Вероятно проблемът с онкологичните лекарства не важи за всички болници, но някои работят с определени дистрибутори. Има такива практики, но не навсякъде. Здравната каса не може да заплати нещо, което не е фактурирано.   С тези думи започна участието си в предаването \"Офанзива с Любо Огнянов\" по \"Канал 3\" бившият здравен министър д-р Таня Андреева.    \"Въпросът е как да бъде контролиран процеса на дистрибуция, да не се издава и лицензи за създаване на лечебни заведения на хора, които имат друга дейност с лекарства или със свързани лица\", добави тя.    \"Разликата идва от процедури от закона за общ поръчки. На базата на конкуренция, тъй като медикамента има повече от един производител, цената пада. НЗОК заплаща тази цена, която фактурира болницата. Частните болници са освободени от закона за общ поръчки и могат да купят лекарства на цена, която пожелаят, но не по-висока от регистрираната в позитивния лекарствен списък\", сподели д-р Андреева.  \"Това с какъв медикамент ще бъде лекувано определено заболяване или пациент, е преценка на всеки лекар. Зависи и от това дали медикаментите са в позитивния лекарствен списък на НЗОК или пациентът сам заплаща. Когато се работи с обществен ресурс, трябва да се провеждат общ поръчки. В тях се цели освен да се закупи медикаменти на най-добра цена, така и ефективно да бъде използван този публичен ресурс\", коментира Андреева.    \"Бих предпочела този ресурс да отиде за заплащане на храни на деца с редки заболявания. Всичко е въпрос на политики, а тях трябва да ги създаде МЗО. Шефът на НЗОК е само изпълнител. Д-р Дечев освен да сигнализира нищо друго не може да направи. Това не е ли било ясно на председателя на надзорния съвет на НЗОК, зам.-министъра Жени Начева? Допускам, че министърът не е знаел, но вероятно тя не го е уведомила. Няма как председателя на НЗОК да не знае. Още през 2016 г. имаше сигнали, че тази поправка в закона ще доведе до такова възползване в бизнеса\", каза още тя.    \"Паралелният износ е законен, но е важно по каква схема се случва. Трябва да има строг контрол от МЗ и агенцията по лекарствата. Най-важно е да не се допускат дефицити на пазара. Те се изнасят в чужбина на по-високи цени. Трябва да има равни условия, при които да работят всички болници\", коментира Андреева.  ", "date": "2020.01.18", "title": "Таня Андреева: Председателят на НЗОК е знаел за проблема с онкологичните лекарства (ВИДЕО)"}
{"url": "http://epicenter.bg/article/Pochina-bolen-ot-svinski-grip-v-Smolyan/204298/2/0", "text": "Пациентите със свински грип е починал в Смолян, според информация от МБАЛ- Смолян.    Първата жертва на грипния щам H1N1 в областта е 51-годишен мъж от с. Борино, починал в болницата от тежки белодробни усложнения.    Пациентът постъпи в МБАЛ-Смолян в тежко състояние с вирусна пневмония и в продължение на дни беше на командно дишане. Изследвания в референтна лаборатория потвърдиха, че става дума за щама H1N1, известен като свински грип. Още два доказани случая на свински грип са регистрирани в смолянската болница - 7-годишно дете, което оздравя и 37-годишна жена.    Според лекари от МБАЛ - Смолян, пациентът е починал от усложнения от заболяването.  ", "date": "2020.01.18", "title": "Почина болен от свински грип в Смолян"}
{"url": "http://epicenter.bg/article/Atanas-Kostadinov--ViK-holdingat-shte-uprazhni-kontrol-varhu-60---ot-operatorite-v-Balgariya/204299/2/0", "text": "\"След смяната на министъра на околната среда е една от причините за вота на недоверие. Кризата има два плана – спешни мерки и дългосрочния проблем. Да на спешните мерки. Остава големият въпрос \"защо стигнахме до тук?\". С тези думи започна участието си в предаването \"Офанзива с Любо Огнянов\" по \"Канал 3\" Атанас Костадинов от БСП.    \"Вотът на недоверие е за 10-годишното управление в сектори вода, околна среда и въздух, което е срам за България. Ако бях зам.-министър при никакви обстоятелства не бих продължил водоснабдяването от яз. \"Студена\" за индустрията. Вероятно решението за \"Белмекен\" е най-доброто\", каза бившият зам.-министър на екологията в два кабинета - на Станишев и на Орешарски.    \"Трябва да се редуцира водоподаването от яз. \"Студена\", да се запази до равнището на екологичното ниво, 10 %, поетапно. Той не може да се напълни дългосрочно. Предложението на управляващите е краткосрочно, аварийно\", каза Костадинов.  \"Не може в 21 век да не се спазва рамковата директива за управление на водите, да не се стопанисват на басейнов принцип. Не мисля, че създаването на холдинга е правилна стъпка. От 66 водно-стопански оператора, 36 нямат държавно участие. Те са извън обхвата на този холдинг. 14 % са изцяло държавна собственост. Частни няма, концесионирането е само Софийска вода. Повечето са държавни и общински. Този холдинг ще упражни действие върху 60 % от операторите. Да, единен орган за управление на водите, но не холдинг. Докато не се направят стратегии е безсмислено да правиш шапка на шапката. Дирекция \"Води\" е основния орган за управление на водите\", заяви той.    Нено Димов не е единственяит отговорен, 7 министерства имат отношения към урпавлянието на водите. Защо шефът на ВиК знаейки, че има проблем е поискал същите количества? Кой е подновил разрешителното на индустриалните предприятия до 2029 г? Вземат се спешни мерки без да се оценят последващите действия.   ", "date": "2020.01.18", "title": "Атанас Костадинов: ВиК холдингът ще упражни контрол върху 60 % от операторите в България"}
{"url": "http://epicenter.bg/article/Ministar-Karakachanov-shte-prisastva-na-otkrivaneto-na-Vissheto-voennovazdushno-uchilishte-Georgi-Benkovski/204300/2/0", "text": "Министърът на отбраната Красимир Каракачанов ще присъства на откриването на Висшето военновъздушно училище „Георги Бенковски“, съобщават от пресцентъра на ведомството.    Министърът на отбраната Красимир Каракачанов и заместник-началникът на отбраната генерал-лейтенант Димитър Илиев ще участват в официалното откриване на Висшето военновъздушно училище (ВВВУ) „Георги Бенковски“ в Долна Митрополия в понеделник, 20 януари. На церемонията е поканен и президентът и върховен главнокомандващ на Въоръжените сили на Република България Румен Радев.    Тържественият ритуал за откриването на най-новото висше военно училище ще започне на 20 януари в 11.00 ч. На личния състав ще бъде връчено бойното знаме на училището, което бе осветено на 17 януари.    От 20 януари започва и подаването на документи за ранен и за редовен прием на курсанти във ВВВУ „Георги Бенковски“ за учебната 2020/2021 година.  Припомняме: Решението за откриване на Висше военновъздушно училище „Георги Бенковски“ бе взето от Народното събрание на 18 април 2019 г. и влезе в сила на 1 януари 2020 г. От същата дата с президентски указ за началник на ВВВУ „Георги Бенковски“ бе назначен бригаден генерал Юлиян Радойски.   ", "date": "2020.01.18", "title": "Министър Каракачанов ще присъства на откриването на Висшето военновъздушно училище Георги Бенковски"}
{"url": "http://epicenter.bg/article/Ivelina-Vasileva--Votat-na-nedoverie-nyama-da-mine--Nishto-konstruktivno-i-gradivno--samo-kritika-/204301/2/0", "text": "\"Днес бе предложено решение на кризата в Перник, което ще осигури приток чрез водосбора на \"Белмекен\" към Бели Искър и Мало Бучино. Водопроводът ще обезпечи водоподаването към Перник. Това не означава, че вода за софиянци ще бъде пренасочвана към Перник. Количествата вода са напълно достатъчни за нуждите на София за години напред\". С тези думи започна участието си в предаването \"Офанзива с Любо Огнянов\" по \"Канал 3\" председателят на Комисията по околната среда и водите в парламента и бивш екоминистър Ивелина Василева от ГЕРБ.    \"Ще има и спирателен кран, за да се гарантира и спиране при необходимост. Важно е, че решението бе взето с мобилизиране на целия потенциал на експертите. Има достатъчно вода в Белмекен, няма да бъде застрашено водоподаването. 75 % са загубите по мрежата на яз. \"Студена\", причината е амортизираната мрежа. Над 40 години не са извършвани сериозни инвестиции в мрежата на Перник\", сподели тя.    \"Безобразно е случилото се в Перник и нямам обяснение за това. Имало е индикации за намаляване на обема още миналата пролет и лято, можело е да се вземат мерки, да се ограничи подаването към индустрията и да се намали загубата на вода. Едва ноември месец бяха предприети мерки и действия, не знам защо се стигна до тук\", добави Василева.     \"Има възможност за намиране на технически решения, да се изгради пречиствателно съоръжение. Има алтернативни варианти за решение, трябва да се работи за това. Водата в яз. \"Студена\" трябва да бъде използвана единствено и само за питейни нужди. В Шумен става въпрос на ремонт на централния водопровод, няма паралели с Перник.  Финансови средства има, както по оперативната програма, има 12 договора с ВиК оператори, ВиК холдингът също ще ги подкрепи\", увери тя.    \"В Габрово загубите бяха намалени от 73 на 54 %. Нуждите са огромни, прави се много, но те са много повече. Трябва да се насочат средства и към критичните елементи на инфраструктурата – пречиствателните станции и водопроводите. Мисля, че това е добра стъпка, обмисляна от доста време, подобряване на контрола и управление над дружествата. Целта е да се извършат аварийни ремонтни дейности, те започнаха още през миналата година с подготовката на техническата документация. Да се обезпечи доброто техническо състояние на язовирите, да не се получават разливи при високи вълни\", коментира Василева.    \"ВЕЦ-овете предизвикат притеснение и проблеми особено когато са разположени по поречието на реки. Чрез много мерки не сме допускали нарушения на екосистемите и вредно въздействие върху реките в страната. Важно е стриктно да се прилага законодателството и да не се допускат нарушения, трябва да бъде осигурявано питейното водоснабдяване. Отказах на Емил Димитров да стана зам.-министър, но ще му оказвам пълно съдействие. Вотът на недоверие няма да мине, той не съдържа нещо конструктивно и градивно, а само критики\", каза още Ивелина Василева.   ", "date": "2020.01.18", "title": "Ивелина Василева: Вотът на недоверие няма да мине! Нищо конструктивно и градивно, само критика!"}
