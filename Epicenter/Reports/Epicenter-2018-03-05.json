{"url": "http://epicenter.bg/article/DPS-izpalni-reshenieto-si-da-predizvika-debat-za-otvorenoto-upravlenie-s-parvi-ot-poreditsa-seminari/148659/2/48", "text": "Движението за права и свободи проведе семинар на тема „Отворено управление – нова възможност за либералните демокрации. Привличане на гражданите в процеса на вземане на решения”. Участници в семинара бяха членове на ЦОБ на ДПС, народни представители от ДПС,евродепуатати,  кметове и  представители на местната власт. Специален гост на форума бе сър Греъм Уотсън – дългогодишен председател на АЛДЕ.   В своята встъпителна реч председателят на ДПС  Мустафа Карадайъ разви тезата за кризата на либералната демокрация и политическите процеси, развиващи се в страната и  Европа.   „   Популизмът е на мода, когато политиката и политиците се откъсват от хората и често от дневния ред на политиците липсват важните за гражданите теми.”заяви Карадайъ. Той постави фокуса и целта на семинара -„да мотивираме свободните и активни граждани да участват активно в управлението.”     ”   Сър Греъм Уотсън определи ролята на ДПС като „стабилизиращ  фактор в политическа живот в България”.  И допълни  „Европейската народна партия не отговаря на очакванията на европейските избиратели.  Бих искал да видя, че членството на  България в ЕС я прави по-процъфтяваща и открита страна в ЕС. Вярвам, че посредством председателството, България може да допринесе за интегрирането на страните от Западни Балкани и за създаването на политическа стабилност в региона, нещо от което Европа отчаяно се нуждае.”         „ Карадайъ коментира и темата за продажбата на ЧЕЗ. По думите му става дума за сделка между два търговски субекта, които сключват договори. Той обаче подчерта, че е друго, ако се говори за отношения между граждани и власт. \"Ако властта се опитва да обсебва процесите се превръща в диктатура. Тук трябва да се намеси гражданското общество, но не онова от НПО-та, а от свободните граждани, които носят своята отговорност и които реагират на подобни процеси\", заяви лидерът на ДПС.   Запитан какво смята за закупуването на акции от страна на държавата, Карадаъй заяви, че \"Държавата да се меси в сделки мисля, че не е либералния подход\". Той заяви, че ДПС са готови за избори и вижда обединение в гражданите. \"Който е бил подведен и излъган през 2017 година и не е гласувал за ДПС, в момента наблюдаваме обратния процес\", заяви Карадайъ.", "date": "2018.03.05", "title": "ДПС изпълни решението си да предизвика дебат за отвореното управление с първи от поредица семинари"}
{"url": "http://epicenter.bg/article/Bozhidar-Dimitrov-uchredyava-dnes-dvizhenie--quot-Kubrat-quot--Shte-raboti-za-prezidentska-republika/148621/2/0", "text": "Проф.Божидар Димитров учредява днес ново движение.   Конгресът за създаването на Българско надпартийно движение \"Кубрат\" (БНСК) ще е във военния дом-паметник на столчната ул. \"Солунска\" 21 от 14 часа, съобщиха от Боянски клуб за подкрепа на българската държавност и нация.   Форумът ще е под ръководството на проф. Божидар Димитров, арх. Миломир Богданов, д-р Костадин Георгиев - Калки, Христо Бойчев и ген. Стоимен Стоименов. Сред кандидат-членовете са хора \"от национално отговорните академични среди, интелигенция, офицерство и професионалисти, с гости от Унгария и български политически и граждански организации, се казва още в съобщението.    За създаването на новото движение Божидар Димитров съобщи на 30 януари. Тогава той уточни, че формацията може да се трансформира в партия.   Движението ще работи за възход и величие на България. Това може да стане само при президентска република. Не можем да продължаваме да влачим с тази атрофирала парламентарна република”, уточни проф. Димитров.    От Боянския клуб заявяват категорична подкрепа към протеста на гражданите на Пловдив срещу ареста на българския лекар д-р Иван Димитров и настояват за незабавното му освобождаване, адв. Марин Марковски се включва в защитата на българския лекар.", "date": "2018.03.05", "title": "Божидар Димитров учредява днес движение \"Кубрат\". Ще работи за президентска република"}
{"url": "http://epicenter.bg/article/Tsvetozar-Tomov--Prezidentat-Radev-otgovori-mnogo-tochno-na-patriarh-Kirol/148622/2/0", "text": "  В огорчението на патриарх Кирил от \"реториката на българските власти за ролята на Русия в Освободителната война\" има важен подтекст: ние дължим признателност на Империята, а не на нейните поданици, проляли кръвта си на нашите земи.   Именно затова имперският свещенослужител се дразни от споменаването на поляци, литовци, финландци и го схваща като приравняване на приноса на Русия с този на Полша, Литва, Финландия.   Този подтекст, изглежда, е много точно схванат от президента Руме  ", "date": "2018.03.05", "title": "Цветозар Томов: Президентът Радев отговори много точно на патриарх Кирил"}
{"url": "http://epicenter.bg/article/Govoritelyat-na-Sinoda--Obrashtenieto-na-ruskiya-patriarh-e-za-opredeleni-hora/148624/2/0", "text": "Говорителят на Светия синод - Негово всеблаговейнство протойерей Николай Георгиев, коментира думите на руския патриарх Кирил, който вчера, на заминаване, заяви, че е огорчен от \"риториката на представители на държавата\".   \"На мен ми се струва, че това обръщение е за определени хора и да не се опитваме всички да четем между редовете какво е казал. Аз съм възпитан така, че според мен българският патриарх Неофит трябва да коментира руския патриарх. Един митрополит, да коментира друг митрополит, един духовник, друг духовник. Аз не мога да си позволя такъв коментар, но мога да кажа останалото, което видях от него - вълнението и радостта му от това, което преживя на Шипка. Не съм адвокат на патриарх Кирил и не мога да говоря от негово име. Мога от името на патриарх Неофит и Светия Синод на Българската църква. Чух го, както вие всички го чухте, слушах го внимателно.. Тези, които трябва да го чуят, трябва да отговорят веднага. Този, който има да каже нещо, нека да го каже. Не съм аз човекът\", заяви говорителят на Синода пред БНТ. Отец Георгиев каза, че най-важното при една такава среща между патриарси е да се отслужи съвместно самата литургия и коментира, че подготовката е много трудно дело и е най-големият знак, който може да се даде.   \"Между двете църкви никога не е имало конфликт, между двете държави е имало, дори сме били от двете страни на барикадата, но между двете църкви винаги е имало мир и разбирателството, защото помежду ни е Христос и това е много хубав поздрав, който си разменят патриарсите по време на самата литургия\", допълни той. Отец Георгиев се съгласи с водещия, че воини от Полша, Литва, Финландия и други държави са се били за България, защото тогава техните страни са били в рамките на Руската империя, но това не променя факта, че са хора от други нации. \"В Служебника на българската православна църква, който е непроменен от повече от 120 години, пише: „Всички воини, паднали за свободата на вярата и отечеството” - посочи той. - Така че в българския богослужебен текст не се прави деление на никого и всяка капка кръв е свята. Слушах и словата на Шипка и си спомням и президента, който каза „Костите на 140 години, които са заровени по върховете на славата не могат да бъдат различени по националност. И словата на двамата патриарси бяха точно в тази посока.\"", "date": "2018.03.05", "title": "Говорителят на Синода: Обръщението на руския патриарх е за определени хора"}
{"url": "http://epicenter.bg/article/Zapochna-petitsa-za-promyana-na-natsionalniya-ni-praznik/148632/2/0", "text": ", че той е превърнат ден за преклонение пред чужда държава и разделя нацията вместо да я обединява.   В мотивите към петицията се посочва, че със Санстефанския договор не се създава българска държава, а се постановява руска окупация (в чл. 8). Народът ни дори е заплатил на Москва 32.5 тона злато като окупационен дълг.   \"На 3 март (19 февруари) 1878 год. в селището Свети Стефан се подписва ПРЕДВАРИТЕЛЕН договор между две евроазиатски империи, с който се прекратява войната помежду им и се уреждат взаимоотношенията им. На българите, макар и участвали във войната, е отказано не само участие, но и присъствие при подписването на този акт.\" - подчертават инициаторите на петицията. Те посочват, че не България, а Черна гора, Сърбия и Румъния, получават независимост по силата на Санстефанския договор, но в нито една от тези страни 3 март не само не е национален, но не е и официален празник.   \"Единствено у нас, където резултатът от този договор е заменянето на османската власт с руска окупация, това е национален празник.\" - констатират авторите на документа.   \"Националният празник на една страна трябва да бъде повод за гордост и национално самочувствие. Такива може да има само при отбелязването на важна историческа дата - плод на съвместните усилия и героизъм на народа и неговите управници... Освен всичко друго,  , а не да я разединява. Обединява ли ни сегашния празник или дълбае пропаст на разделение в обществото ни?  Нима в 1337-годишната история на България липсват славни дати, достойни да бъдат национален празник на страната ни?! Нима ни липсват звездни исторически мигове, сътворени изцяло от нас, българите?!\" - питат авторите на възванието, като посочват, че  , която има за национален празник деня на своята окупация от чужда държава.", "date": "2018.03.05", "title": "Започна петиция за промяна на националния ни празник"}
{"url": "http://epicenter.bg/article/DPS-e-sreshtu-vlizaneto-na-darzhavata-v-sdelkata-za-ChEZ/148635/2/0", "text": "ДПС се противопоставя на намерението държавата да влезе в сделката с ЧЕЗ. Според лидерите на партията това би представлявало намеса на държавата в частния бизнес. „Ако властта по един или друг начин се опитва да обсебва процесите, те се превръщат в диктатура”, обяви Карадайъ.   „Министър-председателят трябва да подава сериозни сигнали, че знае за сделката, връщането назад, ако държава влезе и с 34%, това е  намеса на държава и то много сериозна. От всяка безизходица има 17 изхода. Пожелавам на премиера да намери най-добрия изход”, коментира Рамадан Аталай от ДПС по време днешния семинар.   „Сделката с ЧЕЗ ме притеснява най-много с реакцията на институциите. Това е сделка, която не е правена тайно, а всички са изненадани. Как ще се управлява дружеството това трябва да ни интересува”, каза евродепутатът Искра Михайлова.   Председателят на ДПС коментира още, че дори някои избиратели на партията да са били подведени да гласуват на последните избори за друга формация, сега се наблюдава завръщане към движението.   Партията организира днес семинар на тема „Отворено управление – нова възможност за либералните демокрации. Привличане на гражданите в процеса на вземане на решения”. Целта е ДПС да даде началото на широка обществена дискусия за възможностите и предизвикателствата, пред които са изправени демокрациите от новото време.   „Това е важна тема за нас и не само за нас. От тази гледна точка можете да го приемете дори като един вид подготовка за управление на страната от наша страна”, заяви Мустафа Карадайъ след среща на депутатите и ръководството на ДПС в \"Бояна\" в края на февруари, предаде БТВ. За участие във форума е поканен дългогодишният председател на АЛДЕ сър Греъм Уотсън. Поканени са още народни представители, представители на европейските институции, на академичната общност и местната власт.   По основната тема за отвореното управление, Мустафа Карадайъ коментира, че има криза в либералните демокрации и трябва либералните партии да помислят как да се излезе от от тази криза.   „Свободните и активни граждани с помощта на ИКТ могат да се превърнат в мощен катализатор на необходимите социални промени. Ако отвореното управление е моторът на новото време, то отворените данни са суровината за двигателя, а новите технологии са магистралите на това управление“, каза още Мустафа Карадайъ.", "date": "2018.03.05", "title": "ДПС e против влизането на държавата в сделката за ЧЕЗ. Зоват премиера да намери верния изход!"}
{"url": "http://epicenter.bg/article/Shefat-na-BEF-Ivan-Hinovski--ChEZ-sa-izklyuchitelno-obideni-na-Balgariya-i-shte-si-go-varnat-/148636/2/0", "text": "Министърът на финансите отговаря за поддържането на бюджетния дефицит. Една такава сделка ще го влоши и ще ни върне назад. Убеден съм, че Горанов си дава сметка за следващите стъпки на България. Ако имаме планове да влизаме в еврочакалнята, то тази сделка ще ни забави, отбеляза председателят на Българския енергиен форум Иван Хиновски.   През изминалия ден финансовият министър Владислав Горанов заяви, че не е нужно държавата да купува активите на електроразпределителното дружество в България, но ще се подчини на общото решение.  Някои наричат участието на държавата с контролен пакет от 34% активи в сделката между пазарджишката фирма на Гинка Върбакова \"Инерком\" и чешкото дружество ЧЕЗ като национализация. \"Не става дума за национализация, а за обратно изкупуване на акциите от държавата. За мен решението е разваляне на сделката с всички последици. В тази обстановка е по-добре да се загубят едни пари, отколкото да падне правителството или да има политическа криза. Ако сделката не бъде развалена, точно такива са перспективите. Скандалът придобива международни размери\", подчерта бившият член на КЕВР Еленко Божков. Пред Bulgaria ON AIR председателят на БЕФ посочи, че ЧЕЗ няма да се откажат от тази сделка, а участието на държавата с контролен пакет активи е абсурд.  \"Никой инвеститор няма да си заложи капитала. ЧЕЗ са изключително обидени от България и по този начин си го връщат. Ние ще видим как тази сделка ще се сключи\", допълни още той. \r\n \r\n", "date": "2018.03.05", "title": "Шефът на БЕФ Иван Хиновски: ЧЕЗ са изключително обидени на България и ще си го върнат!"}
{"url": "http://epicenter.bg/article/A-kakvo-pravi-Nikolina-Angelkova-na--Oskarite-/148637/2/0", "text": "Наред със световноизвестни звезди като Салма Хайек, Гал Гадо, Майкъл Дъглас и редица други, на най-бляскавото събитие в Холивуд присъства и… българският министър на туризма Николина Ангелкова.   Тя сама публикува поредица от снимки със звездите на бляскавото събитие, уточнявайки във всяка една публикация, че е там „в лично качество”. Не става ясно какво прави тя в САЩ и дали държавата ли плаща разноските й, въпреки твърденията й, че сама финансира пътуването си.   „За мен е голяма чест да съм тук на юбилейната 90-та церемония по връчване на Оскарите. Това бе най-забележителното събитие за целия филмов свят. Ще продължим да промотираме България чрез силата и влиянието на киноиндустрията, киното има милиони фенове и много ни помага. Вярвам, че това ще доведе до успех. Изключително много благодаря на всички мои приятели-актьори, които лично ме поканиха”, написа Ангелкова в страницата си във „Фейсбук”.   Присъствието ѝ на Оскарите предизвика полярни коментари в социалните мрежи.   От една страна някои хора се зарадваха, че тя е там и е успяла да се докосне до холивудския блясък, а от други попитаха дали е заминала на държавни разноски.   На много места Ангелкова лично е отговорила, че тя е там на лични разноски, а не в качеството си на министър. Това пък повдига въпроса как по-точно рекламираме страната си на Оскарите?   Появиха се коментари и във връзка със застрояването на Пирин. „Успяхте ли да поговорите с Леонардо ди Каприо за Пирин, който правителството, което представлявате, планира да унищожи?”, попита Добромир Добрев под една от публикациите на Ангелкова.   „Мартин Макдона можеше да рекламира Слънчев бряг на три билборда, а Гийермо дел Торо – да мистифицира лековитата форма на водата в Павел баня. Пиарите не Ви ли брифнаха по тази опорка”, попита друг потребител под снимките.", "date": "2018.03.05", "title": "А какво прави Николина Ангелкова на „Оскарите“?"}
{"url": "http://epicenter.bg/article/Yuristi--Nyama-osnovanie-d-r-Dimitrov-da-bade-saden-za-ubiystvo/148626/3/0", "text": "От това, което се знае публично за стрелбата в Пловдив, няма никакви основания д-р Иван Димитров да бъде съден за убийството на рецидивиста Георги Джевизов, тъй като става дума за неизбежна отбрана. Около тази позиция се обединиха в студиото на БТВ бившият вътрешен министър Емануил Йорданов, адв. Димитър Марковски и Юлиан Ангелов от ОП/ВМРО, чиято партия настоява за законови промени по отношение на защитата на живота и здравето.   „При тази фактология това е учебникарски пример по упражняване на неизбежна отбрана”, подчерта Марковски. По думите му даже да бъде установено, че д-р Димитров е притежавал незаконно оръжие, това ще е състав на друго престъпление, за което би трябвало да получи условна присъда.   „Крайно време е хората в България да разберат, че мярката за неотклонение не е част от наказанието. Мярката за неотклонение по закон има за цел да попречи на обвиняемият да се укрие или да извърши друго престъпление – представете си как докторът ще се укрие, при положение, че работи, има жена, има две малки деца”, коментира Йорданов.   Според него мярката за неотклонение се използва за получаване на самопризнания и за ограничаване на правото му на защита. Той отбеляза, че през 1997 г. е имало разширяване на полето на неизбежната самоотбрана, но КС е отменило почти всички текстове и затова сега промените в тази посока трябва да са съобразени с решението. „Човек трябва да знае, че спокойно може да защити своето имущество без да има страх, че ще бъде съден”, подчерта Ангелов. И тримата – депутат и двама юристи, бяха категорични, че биха реагирали като д-р Иван Димитров, ако бъдат нападнати в семейния си дом.", "date": "2018.03.05", "title": "Юристи: Няма основание д-р Димитров да бъде съден за убийство"}
{"url": "http://epicenter.bg/article/BABH-unishtozhava-140-000-kokoshki-zaradi-ptichi-grip/148644/4/0", "text": "Огнище на птичи грип са открили в птицеферма в Генерал Тошево служители на Българската агенция по безопасност на храните (БАБХ), съобщи БАБХ. Те изпълнявали програмата за надзор на болестта по птиците, когато попаднали на огнище в птицеферма за кокошки носачки в града в област Добрич.   Предприети са действия по ликвидиране на огнището. Поетапно ще бъдат убити и обезвредени 140 хиляди носачки.   Обособена е трикилометрова предпазна зона и 10 км наблюдавана зона около животновъдния обект, като са наложени забрана за търговията и придвижването на домашни, диви и други птици и яйца за разплод, организиране на панаири, пазари, изложби и други струпвания на домашни или други птици.   Засилени са клиничните прегледи на птиците, отглеждани в останалите селища на територията на област Добрич.", "date": "2018.03.05", "title": "БАБХ унищожава 140 000 кокошки заради птичи грип"}
{"url": "http://epicenter.bg/article/Valeriya-Veleva--Skandalat--Ginka--informatsionen-proval-na-GERB-i-nay-golyamoto-izpitanie-za-Borisov/148614/11/0", "text": ", увличайки в тайфуна си власт и опозиция, икономически и банкови субекти.    от която зависи енергийното бъдеще на близо 3 милиона граждани, националната сигурност и политическата стабилност. Сделка изникнала от Нищото, за да вкара в капан премиер и правителство, без изгледи за скорошно измъкване. Сделка, която влетя и на международната сцена, накърнявайки имижда на страната ни, точно когато тя прави неимоверни усилия да се представи като достоен председател на Съвета на ЕС.    Обществото е настръхнало, гневът е на ръба да се излее по улиците, а властта се оказа безсилна да даде както смислени отговори, така и резултатни решения. Борисов е като тъмен облак (с основание), мята се от едната крайност до другата, воден от различните настроения в обществото и в кабинета, лицето му е изпито от напрежение, а около него няма екип, който да осмисли експертно ситуацията, да анализира безпристрастно и да му даде правилните съвети. Всяка изява на дежурните говорители по медиите вместо да успокояват населението, внасят още повече смут, недоверие и отвращение. Социалните мрежи са взривени от негативни коментари. , която стратезите на партията или не виждат или нямат механизмите да я овладеят. Досегашната тактика на партията не сработва. Освиркването на  Цвета Караянчева на връх Шипка е сигнал за разтварянето на пропаст между управляващата партия и народа.    при скандала „Гинка-ЧЕЗ”. Само че тук негативите за тях ще бъдат още по-големи.   ГЕРБ не бива да сърдят другиму - те създадоха хаоса по темата, като първо сътвориха скандала, после го разгоряха с некоординирани изказвания и действия, не успяха да овладеят разрастването му в общественото мнение и сега са в потрес от размерите му.   , както при Истанбулската конвенция    както при Истанбулската конвенция. ГЕРБ като че ли все още не са разбрали, че вече имат сериозен имиджов проблем в обществото.    липса на екипност, липса на експертност. Непрекъсната смяна на позициите. За пореден път министри се противопоставят на решение на премиера. В правителството няма единно мнение по основополагащи въпроси на пазарната икономика и функциниране на демокрацията.   , прояви на нервност, тичане след скандала, липса на генерална стратегия и тактика за овладяване на ситуацията. Липса на говорители с обществена тежест.    , бездействие по отношение на тяхното използване. Обвиненията, че навсякъде ги дебнат пъклени сценарии издават страх. Търсене на виновници в лицето на президента и опозицията е признак на малодушие.   . Това е най-големият негатив, който ГЕРБ консумират от този скандал.    набъркаха имената на двама президенти и двама премиери и хвърлиха сянка върху успеха на българското европредседателство.     И ще се опитам да поясня защо, проследявайки поведението на ГЕРБ в тази стоварила им се като гръм от ясно небе ситуация, която те още дълго време няма да успеят да овладеят. Сагата е толкова драматична, наситена с изненади, неочаквани обрати, конфликти и противоборства, че спокойно може да се превърне в кинохит.   В късните следобедни часове Кой  можеше да очаква, че това безлично съобщение, което би трябвало да мине в потока от бизнес новините, ще взриви на следващия ден правителството и цялата държава?    заявява в „Здравей България Бомбата е хвърлена. В парламента депутатите на ГЕРБ са в шок, ходят по кулоарите и се питат какво става, никой от тях не знае коя е тази Гинка и споделят, че само Борисов може да знае за сделката, тъй като няма как в сектор от националната сигурност да бъде извършена такава продажба без негово знание. В медиите тръгва мълвата, че министър Петкова е кума на Гинка и че двете се познават отдавна. Опозицията скача, Нинова прави гневна декларация от трибуната, слагайки клеймото  По това време Борисов е в Брюксел, където за първи път председателства неформалното заседание на Европейския Съвет. От София му сюрпризират новината със скандала, в който е намесено неговото име и той провежда спешен телефонен разговор с енергийния министър Теменужка Петкова.  в кулоарите на парламента, че подава оставка, за да не се накърни репутацията на правителството, на премиера и да изчисти името си. Това налива още масло в огъня – щом енергийният министър подава оставка, значи Делян Добрев е прав - енергийната система е в опасност!  от Брюксел премиерът Борисов подпечатва в ефир оставката на Теменужка Петкова.  , уверява той.  заява в „Лице в лице” , че за първи път е чул за фирмата „Инерком” на Гинка Върбакова преди седмица, когато тя изненадващо се появила в краткия списък на купувачите на активите на ЧЕЗ в България.  , слага Трайчо още една главня в разгарящия се огън.  с мисъълта за най-голямата далавера, „зад която стои Борисов”, а отговорните фактори в ГЕРб нищо не знаят. И се спотайват.   поставят на ренген всички факти от биографията на „Гинка от Пазарджик”, които карат българите да настръхнат. До този момент никой не е видял лицето на дамата. Естествено плъзват и спекулации. ГЕРБ са в тотална несвяст. Този ден е изпуснат от тях като реакция. А се оказва един от най-важните в скандала.  - действията са на пожар,  надеждата е с една оставка да се успокои ситуацията. Думите на Добрев са поникнали в съзнанието на българите пред телевизора и в следващите дни ще се разбере какво огромно недоверие към държавата и ГЕРБ е поникнало от тях.   , без нейна снимка и без автор на интервюто. Отговорите са клиширани: \" .” . Ясно, че интервюто е подготвено от управляващите. То обаче предизвиква още повече въпроси и още повече нагнетява ситуацията. В ГЕРБ вероятно се чудят как да отбият атаките, но ясна стратегия нямат. БСП провежда пленум, който потвърждава казаното от Нинова в парламента:   Левицата иска държавата да си върне дружеството. Това пада като камък в съзнанието на хората.   Сутринта премиерът присъства на семинар на младежкия ГЕРБ в Сандански, където заявява:  . Сравнява сделката с ЧЕЗ с покупката на Нова телевизия. Отново грешка – ако не ти харесва Нова телевизия, врътваш копчето на друг канал, докато 3 милиона потребители на ЧЕЗ, ако Гинка ги остави без ток, посягат към свещите. И плюят държавата. В медиите Гинка и нейният бизнес са първа новина. Все в негативен план: неплатени данъци, запорирани сметки, фалшиви ЕГН-та, кухи фирми, протести на хора срещу фотоволтаични паркове. Гинка отсякла 1800 декара вековна гора, Гинка излъгала хора. ГЕРБ не показват никаква мисъл за отпор на канонадата срещу дамата на енергетиката и сделката ѝ .    и лидерите на шестте държави от Западните Балкани. И оставя в България лавината „Гинка” да се търкаля, увличайки със себе си и правителството. В партийните офиси вече се разказват схемите за финансиране на сделката през офшорни компании и използването на български банки за параван. Титаникът \"Гинка\" лети стремглаво към своя айсберг.   . Чертае коридори, магистрали, дигитални връзки, които да свържат балканските столици. Всички го хвалят, Еди Рама обявява:  . А Борисов живее в паралелни реалности. В Лондон му ръкопляскат, в София една Гинка му клати властта. Сутринта Гинка дава интервю първо за Нова тв, после и за БиТиВи. Ясно е, че са взети под контрол. И въпреки това дамата още повече се оплита. Запитана как банката си гарантира, че обезпечава парите, Гинка отговаря:  Пред БиТиВи заявява:   че ако става въпрос за прехвърляне на акции между ЧЕЗ и „Инерком”, няма основания за доказване на опита на компанията и промяна на лиценза. . Почват коментари докъде стигат правомощията на КЕВР. Експерти твърдят, че КЕВР има правомощия да откаже прехвърлянето на активи и акции при положение, че е заплашена енергийната сигурност на страната и региона. Председателят на българския енергиен форум Иван Хиновски цитира чл. 21 от Закона за енергетиката, според който  КЕВР може да откаже придобиване на активи, при положение че дружеството не покаже капацитет да управлява сигурността на доставките, което би застрашило националната сигурност.  и като ощипана мома не смее да припари до „Инерком”. . Радев изразява загрижеността си от липсата на достатъчно информация, както и на прозрачност в процеса на придобиване на активите на една от най-големите компании в стратегически сектор като енергетиката. Казва това, което говорят хората по улиците. ГЕРБ влизат в обяснителен режим, без ефект.    където откъси от нейните интервюта се въртят през час по телевизиите. Кацайки в София Борисов потъва в истинската реалност. Тук обаче никой не е защитил гърба му, никой с нищо не му подсказва как да реагира. Няма екип от експерти, енергийни, юридически, икономически, които да го въведат в детайлите и да му подскажат верен изход.  И в този случай Борисов е сам и действа, както му диктува интуицията и опитът.   Опозицията вече е яхнала скандала. В България не се говори за нищо друго, освен за \"Гинка от Пазарджик\", която може да спре тока на една трета от страната.  Толкова е гневен, че речта му е накъсана. Обявява, че скандалът с ЧЕЗ е акция да бъде свален от власт, подобно на февруарските събития от 2013 г., но \"по друг сценарий, със същите изпълнители - пак ЧЕЗ, ток и популистки изказвания. Не си сдържа нервите. И се зарича с цялата тежест на поста, който заема:„ .    Въпросите валят: кои са гадовете тогава, кои сега. Емват го отвсякъде. Така един нервен изблик отваря нов фронт.    Борисов разказва, че е провел телефонен разговор с премиера на Чехия Андрей Бабиш и му е поискал информация за продажбата на ЧЕЗ. И оповестява полученото от Прага: \" И демонстративно внася в секретното деловодство на НС „изпратеното от премиера на Чехия . Насочва вниманието на всички към „тайната”, която е депозирал в НС.   Изявлението му предизвиква трус и в София, и в Прага.    , къде с назначени постфактум проверки на ДАНС, НАП, финансово разузнаване, не дават успех. Скандалът„Гинка-ЧЕЗ” излиза извън България и се разгаря на дипломатическия фронт. Опозицията само това чака. Обвинява Борисов в лъжа и в уронване престижа на България точно по време на европредсседателството. Депутатите тичат в секретната секция на парламента и виждат, че заведените от премиера „тайни документи” представляват изрезки от чешките вестници, в които са посочени банките, изявили желание да финансират сделката. Между тях изскача името на държавната ББР, която е под личното наблюдение на премиера. И се нанизва пъзелът за участието на държавата в сделката. Чешкият премиер не скрива раздразнението си от създадената ситуация и само след няколко дни ще го покаже на Борисов.  да финансират тази сделка, при какви механизми и дали въпросната фирма е получила политическа подкрепа, за да бъдат банките толкова щедри”. , че    . Създава се усещането, че на думи ГЕРБ са против сделката, но не правят нищо, за да я стопират. Единствената им реакция е да нападат опозицията. И президента. От което още повече губят.    казва експертът Еленко Божков. ГЕРБ не реагират на нито едно от тези предложения.    Нацията тръпне пред развръзката. След  едночасов разговор станалата най-известна дама в България излиза, съпроводена от вицепремиера Дончев и финансовия министър Горанов и дава първия си официален брифинг. От думите ѝ става ясно, че е  Нов обрат! Шок за пазарната икономика! , която забранява в първите пет години да се вкарват нови акционери. Тогава как е обещала на Борисов да предостави дял на държавата и на какво основание пък той ще придобие контрол върху продажбата?  „Ак , обявява изпод вежди финансовият министър Горанов, който стои до Гинка и гледа тя да не изпусне някоя неправилна фраза. Върбакова обявява, че заминава за Чехия, за да преговаря с ЧЕЗ за възможностите българската държава да влезе в сделката.   Така правителството на Борисов пада доброволно в краката на г-жа Гинка от Пазарджик Всички са ошашавени, защото само преди дни Борисов е заявил: \"   , което показва, че огромната част от българите са против случващото се с ЧЕЗ, че не възприемат добре действията на властта до този момент и искат  93% от запитаните твърдят, че са чули за скандала,  Това е поредният студен душ за управляващите. , ако властта не предприеме бързи и адекватни действия. Всеобщото мнение, което звучи от тв екрана и радиоефира е, че е невъзможно държавата да не е била запозната със сделката. Хората коментират, че „непринудената“ постановка за голяма изненада от страна на властта не е била добре отиграна. Въпросът кой стои зад Гинка остава висящ и това още повече подхранва съмненията към управляващите. Обясненията на Борисов, че не познава Гинка, че няма нищо общо със сделката, не хващат декиш.    и В началото15 минути чете написан тект -  Обясненията ѝ не хвърлят светлина върху неяснотите по сделката. Новината идва от изслушването на . За кого е била предназначена разликата, бе въпросът, който плъзна веднага. На следващия ден Томислав Дончев смъмря шефа на ДАНС – това не е трябвало да го казва. Изслушването потвърждава съмненията за източниците на финансиране, а     за откриването на Делфийския икономически форум. Отново добро представяне, отново проекти за Балканите, отново потупвания по рамото. Усмивки и прегръдки. В София обаче ври и кипи. Гинка я коментират и кучетата по улиците. Никой не се сеща, че в София е бил Жан-Клод Юнкер заедно с трима президенти и трима премиери на страните от Западните Балкани.   На сутринта, излитайки от Атина за София, настъпва отрезвяването.  . И за да унижи българския премиер подчертава, че го препраща към ЧЕЗ, ако иска с тях да се обяснява, защото  .   Докато ние тук се чудим коя е Гинка и как може да купи тока на 3 милиона българи, докато търсим кои са банките и кой дава гаранциите, докато се маем как и дали може държавата да влезе в схемата, Бабиш ни посече. С което унижи българската държава. За втори път след разправите с „тайните листчета”.    обявяват български журналисти, които следят как постепенно чешката енергийна компания завладява политическата сцена в България”, пише в своя публикация от България пражкият всекидневник \"Лидове новини\". , пита пражкият вестник. Чешката и българската страна са имали още преди няколко седмици информация за собствениците на \"Инерком\" и за начините за финансиране на важната сделка, но не са се намесили преди подписването на договора за продажба”.   Да, защо? Основателен въпрос Защо българската държава допусна всичко това? Защо не можа да реагира адекватно? Защо Борисов не намери механизмите да излезе от този заплетен казус, както го е правил десетки пъти досега? Защо му изневериха интуицията и политическия нюх? Защо повтори грешките с Истанбулската конвенция? Защо се е обградил с хора, от които няма полза? Защо ги води със себе си, след като те са показали неуважението си към него?   , който асистираше на Гинка, докато тя говореше, че е готова да даде дял на държавата, се отмята:  . Е, кога казва истината г-н Дончев?    пък е убеден, че електроразпределителното дружество не трябва да отива при хора, които  Къде е единството в кабинета? И как могат да се взимат адекватни решения при тези полярни мнения? Как се управлява държава при тази разбита отвътре команда?    и ни осветли, че заминава за Прага в средата на новата седмица, за да постави въпроса за влизането на държавата в сделката.    Борисов и се обявява категорично против влизането на държавата в сделката с ЧЕЗ. \"  заключи и  . И разкри:  . Тогава защо я изгориха? Защо не обясниха правилно ситуацията, така че Борисов да взема правилното решение, а не да действа на пожар?    когато обяви сделката на „фалшива новина”, с което запали преди десет дни пожара в държавата.  Що за поведение е това? Що за отговорност от човек, който, като шеф на комисия, би трябвало да има всичката информация и да говори компетентно. Как ще понесе Делян Добрев вината за това, което сътвори? И изобщо съзнава ли какво направи той за разгарянето на скандала?   В кого да вярва и как да е сигурен, че държавата ще защити правата и интересите му? И как може да функционира нормално правителството при този властови и информационен хаос?   Да се моли на ЧЕЗ и на Гинка да го допуснат до сделката. Унизително! Да се опитва да я спре институционално. Съмнително! Да стои и да чака. Убийствено! На Борисов му трябва развръзка. Спешно. Иначе лавината го помита. Развръзка положителна за него, за кабинета, за държавата. А такава засега не се задава. Но, все някой трябва и ще удари финалния звънец на тази ужасна пиеса. И това ще е най-голямото изпитание за Борисов, откакто се е докоснал до властта.  ", "date": "2018.03.05", "title": "Валерия Велева: Скандалът „Гинка”- информационен провал на ГЕРБ и най-голямото изпитание за Борисов"}
{"url": "http://epicenter.bg/article/Balgarskiyat-konsul-v-Odrin-prizoval-gostite-na-praznika-da-otdadat-pochit-na-padnalite-turski-voyni/148625/11/0", "text": "Тъй като вчера една българска телевизия представи отбелязването на 3 март в Одрин, при което българският генерален консул Васил Вълчев призовал гостите да отдадат почит на падналите турски войни и отменил културната програма, намерих този репортаж на страницата на телевизията Edirne TV. След литургията в църквата Свети Георги, генералният консул  действително кани гостите в ресторант. Според турската репортерка, мероприятието „започва с уважение към мъчениците, които умряха в Африн и народното танцово шоу беше анулирано.” Водещо в заглавието е, че „Подкрепата за операцията „Маслинова клонка” се разпространява като лавина, а последната идва от страна–членка на ЕС”.   Генералният консул Васил Вълчев „говори от името на Република България”. Видеото показва, как той поднася съболезнования на роднините на „жертвите”, които Турция е дала в Африн. И действително призовава гостите да станат и отдадат почит. Не става ясно дали е отдадена почит и на падналите на Шипка турски войници. Впрочем, говори се само за „Национален празник”, а не за „Освобождение”.   – Упълномощен ли е консула да прави такива политически изявления, след като дори ЕК поставя под съмнение предстоящата среща във Варна?   – Знае ли генералният консул в какво се състои нарушаването на член 2 от устава на ООН, което извърши Турция в Сирия и че само броят на убитите деца и цивилни надвишава десетки пъти този на турските военни? – Защо е поканен танцовия състав, след като се налага да бъде отменено изпълнението му? Турската военна операция стартира още на 20 януари.   – Какви са били указанията на посланик Надежда Нейнски от Анкара, каква е нейната роля? Какви са били указанията от българското МВнР? Ако е вярно, това, което твърди българската ТВ Скат, че е отдадена почит на падналите турски войни на Шипка, то както посланик Надежда Нейнски, така и Генералният консул са за отзоваване. Но дори превръщането на Националния празник на България в поклонение на загиналите в Африн турски войници е кощунство.   По–вероятно е турската страна да е манипулирала нашите дипломати и те като послушни момчета да са отменили програмата и на танцовия състав, а изявлението на консула е използвано в рамките на пропагандата за военната операц;ия в Сирия.", "date": "2018.03.05", "title": "Консулът ни в Одрин призовал гостите на празника да отдадат почит на падналите турски войни (видео)"}
{"url": "http://epicenter.bg/article/Izborite-v-Italiya--Sriv-na-levitsata--vazhod-na-populistite--Ochertava-se-nestabilen-parlament/148616/7/0", "text": "Антисистемната партия Движение Пет звезди и крайнодясната, евроскептична и антиимгрантска партия Лига постигнаха голям напредък на произведените вчера парламентарни избори в Италия, отбелязва ДПА. Този резултат, както вече написа в Туитър френската крайнодясна лидерка Марин Льо Пен ще накара ЕС да не спи спокойно. Резултатите на двете партии показват, че популистките и евроскептичните сили укрепват позиции в една от най-големите страни членки на ЕС в момент, в който той се опитва да извърши големи икономически и политически реформи.   Според данните от преброяването на гласовете, подадени вчера и изнесени в електронните издания на италианските всекидневници, Движение Пет звезди на Луиджи Ди Майо получава 30,7 процента в Камарата на депутатите и 31 процента в Сената. Лига на Матео Салвини получава 18,6 процента в Камарата на депутатите и 18,4 процента в Сената. Форца Италия на Силвио Берлускони получава 13,3 процента в Камарата на депутатите и 14,2 процента в Сената. Партията на Джорджа Мелони Италиански братя получава 4,2 в Камарата на депутатите и 4,2 процента в Сената.   Досегашната управляваща партия Демократическа партия на Матео Ренци получава 20 процента в Камарата на депутатите и 19,9 процента в Сената.   Данните непрестанно се усъвременяват. Форца Италия, Лига и Италиански братя са обединени в десноцентристка коалиция. Резултатите им взети заедно показват, че те водят и в двете камари, но нямат необходимото мнозинство за съставяне на правителство. Няколко извода се налагат от изборите. Италия се очертава с нестабилен парламент и вероятността от политическа безизходица е голяма. И коалицията и партията, които са съответно най-големият политически блок и най-голямата самостоятелна партия в парламента, не могат да съставят сами правителство. Движение Пет звезди не е склонно да договаря коалиция с традиционни партии.   В самия десноцентристки блок нещата също се усложниха. Ако той успее да състави правителство, то фактът, че Лигата изпреварва Форца Италия може да надделее при пазарлъците кой да бъде премиер.   Берлускони предлага Антонио Таяни, председателя на Европейския парламент, но Салвини има също премиерски амбиции.   Една единствена сигурност имаше на изборите и това е, че левицата продължава да се срива, отбелязва АФП. Според данните, изнесени досега, се очертава тя да се е представила най-зле от 2007 г., когато бе основана. Вече се отправят призиви към Матео Ренци да подаде оставка, но той засега каза, че няма да коментира резултатите от вота, предаде ДПА.   Преди четири години на изборите за Европейски парламент Демократическата партия спечели 40,8 процента. Тя беше и доминиращата партия в отиващия си италиански парламент. Какво следва от този момент нататък?, пита ДПА.   Десноцентристко правителство, в което освен партиите на Берлускони, Салвини, Мелони, може да влезе и центристката партия Ние сме с Италия. Кой ще оглави правителството в този случай си остава голямата неизвестна.   Правителство на Движение Пет звезди. Преди изборите то представи проект на кабинет с 18 членове, оглавяван от Луиджи Ди Майо и каза, че ще поиска от останалите партии да подкрепят неговата програма, предлагайки отстъпки в замяна. Лигата може да е подходящ партньор, защото споделя евроскептичните възгледи на Движението. Но по-левите негови членове може и да не са склонни на такава коалиция. Демократическата партия вече отхвърли възможността за сделка с Движение Пет звезди.   Правителство на президента Серджо Матарела. До него може да се стигне, ако не бъде съставена коалиция. Той може да бъде посредник в постигане на споразумение за правителство на националното единство с краткосрочен мандат, което ще проправи пътя към нови избори възможно най-скоро. Ако тези варианти не се осъществят, Матарела може да поиска настоящия премиер Паоло Джентилони от Демократическата партия да продължи да изпълнява текущите задължения, докато партиите се опитват да се споразумеят по нов изборен закон. Подобно правителство ще е много слабо.   До април новият парламент ще трябва да се е събрал и да избере председатели на двете камари и лидери на политическите групи и Джентилони да подаде оставка. Засега се планира първото парламентарно заседание да е на 23 март. Иначе не се оправдаха очакванията за изборна апатия. Според данни на вътрешното министерство гласували са 73 процента от избирателите, предаде БТА, цитирайки ТАСС.", "date": "2018.03.05", "title": "Изборите в Италия: Срив на левицата, възход на популистите. Очертава се нестабилен парламент"}
{"url": "http://epicenter.bg/article/Grisho-zapazi-chetvartoto-si-myasto-v-sveta/148628/8/0", "text": "Най-добрият ни тенисист Григор Димитров запази четвъртото си място в световната ранглиста. 26-годишният българин, който през миналата седмица отпадна в първия кръг на турнира от сериите АТП 500 в Дубай, e с актив от 4635 точки.   Швейцарецът Роджър Федерер продължава да бъде номер 1 с 10060 точки, следван от Рафаел Надал (Испания) с 9460 точки и Марин Чилич (Хърватия) с 4870 точки.   Тази седмица първата ни ракета ще участва на Мастърса в Индиън Уелс, който започва на 8 март.", "date": "2018.03.05", "title": "Гришо запази четвъртото си място в света"}
{"url": "http://epicenter.bg/article/Filmat--Formata-na-vodata--grabna-4-Oskara/148627/10/0", "text": "Филмът ”Формата на водата” на мексиканския режисьор, продуцент и сценарист Гилермо дел Торо спечели най-важните награди Оскар. Лентата бе обявена за \"Най-добър филм\", а Дел Торо грабна и престижния приз за \"Режисура\". Приказката за паралелен свят по време на Студената война спечели и в категориите \"Музика\" и \"Сценография\". Лентата имаше общо 13 номинации, сред които за \"Оригинален сценарий\", най-добри актриси в главна и поддържаща роля, и за актьор в поддържаща роля. Преди месец семейството на американския писател и сценарист Пол Зиндел, носител на наградата \"Пулицър\", обвини в плагиатство Дел Торо. Според тях сценарият му е заимстван от постановката на Зиндел от 1969 г. \"Let me hear your whisper\". ”Формата на водата” разказва за самотната Елиза, която е хигиенистка във високосекретна правителствена лаборатория. Нейният свят коренно се променя, когато се влюбва в свръхестествено същество и започва да се бори за свободата му.   Наградата му беше връчена от Ема Стоун, която продължи „традицията” от миналата година да изтъква колко са номинираните жени в категорията за режисьор.   „Невероятното докосване на режисьора е видимо във всеки кадър. Режисьорът е този, който кадър по кадър работи с всеки член на екипа, за да продължи историята, и визията на режисьора е тази, която превръща и най-обикновения филм в произведение на изкуството. Тези четирима мъже и Грета Гъруиг създадоха свои собствени шедьоври”, каза Ема Стоун преди да връчи наградата на Дел Торо.   В речта си мексиканският режисьор, подобно на много други по време на церемонията, изтъкна своето имигрантско минало. „Аз съм имигрант и през последните 25 години живея в своя собствена страна. Част от нея е тук в Съединените щати, част от нея – в Европа, както и на много други места. Смятам, че най-великото постижение на нашето изкуство и индустрията ни е, че изтрива линиите в пясъка, когато светът ни казва да ги изкопаем по-дълбоко”, каза Дел Торо.   Досегашният претендент за „Най-добър филм” – „Три билборда извън града” също беше награден в две категории. Франсис Макдорманд и Сам Рокуел очаквано грабнаха статуетките за „Най-добра актриса в главна роля” и „Най-добър актьор в поддържаща роля”. Това е втората победа за Макдорманд, която вече е наградена веднъж за ролята си във „Фарго”. „Мартин, ние сме банда хулигани, но гледай колко хубаво сме се изтупали тази вечер!”, каза Макдорманд от сцената, обръщайки се към режисьора на филма Мартин Макдона.   След като благодари на семейството си и екипа на филма, тя помоли всички жени с номинации тази година да се изправят в залата. „Огледайте се, дами и господа, защото всички те имат истории за разказване. Всички те имат проекти, които имат нужда от финансиране. Имам само две последни думи за вас тази вечер – райдър за приемственост”, каза Макдорманд, цитиран от БТВ.   Т.нар. „райдър за приемственост” е клауза в договора на актьор или режисьор, която задължава екипът на продукцията да даде равен шанс за работа на мъже, жени, хора от различни етнически групи и други. Подобна клауза поставя процентен минимум на жени и представители на етнически групи, които трябва да участват в дадената продукция.   Критици и кинодейци побързаха да похвалят Макдорманд за казаното, като определиха думите ѝ за много смела постъпка.   Статуетката за „Най-добър актьор в главна мъжка роля” очаквано отиде при британския актьор и режисьор Гари Олдман. Това е първата награда „Оскар”, като до момента е номиниран само веднъж в – през 2012 г. за филма „Дама, поп, асо, шпионин”.   „Искам да благодаря на сър Уинстън Чърчил за невероятната компания по време това на пътуване, на съпругата ми Жизел, която извървя този път с мен. Искам да благодаря и на майка си, която е по-стара от самия Оскар. Тя ще стане на 99 години и в момента гледа церемонията от дивана си. Благодаря за любовта и подкрепата. Слагай чайника на котлона – нося Оскара вкъщи”, каза Олдман с традиционния за британците хумор.   Сам Рокуел спечели награда в категорията „Най-добър актьор в поддържаща роля” отново за филма „Три билборда извън града”, която посвети на покойния актьор и носител на „Оскар” Филип Сиймур Хофман. „Искам да благодаря на Академията – никога не съм вярвал, че ще кажа тези думи. Когато бях малък, един ден баща ми дойде в училище и ме извикаха при директора да говорим. Той ми каза единствено „Синко, баба ти” и двамата се качихме в колата и потеглихме. Аз го попитах „Какво ѝ има на баба?”, а той отговори – „Нищо ѝ няма, отиваме на кино”. Любовта на майка ми и баща ми към киното се превърна в моята любов към киното, благодаря ви”, каза Рокуел.   В категорията „Най-добра актриса в поддържаща роля” статуетката отиде при Алисън Джени за участието ѝ във филма „Аз, Тоня”. „Всичко постигнах сама” се пошегува Джени от сцената и благодари на целия екип на филма.     Най-голямата изненада на тазгодишните награди „Оскар” безспорно е статуетката за Джордан Пийл в категория „Оригинален сценарий”.   Пийл е първият чернокож сценарист, който печели в тази категория и едва четвъртият номиниран. Той не скри изненадата си от това, че е награден, и благодари на майка си, която го е научила „да обича, дори когато се сблъсквам с омраза”.   Нещо любопитно – един от наградените тази вечер е баскетболистът Коби Брайънт, което означава, че той има повече Оскари от великите режисьори Стенли Кубрик и Алфред Хичкок. Той е създател на късометражния анимационен филм „Скъпи баскетбол”, който тази година беше отличен в тази категория.  ", "date": "2018.03.05", "title": "Филмът ”Формата на водата” грабна 4 Оскара"}
{"url": "http://epicenter.bg/article/Vazmozhnost-da-stabilizirate-biznesa-i-otnosheniyata-v-semeystvoto/148656/10/101", "text": "Днес ще имате възможност да стабилизирате бизнеса и отношенията в семейството и притежанията си.   Денят е социален с активна номерологична карта при Път на живота 2, подходящ за пътуване, търговия, обмен на информация и добро партниране.   Сутринта започва с отлични възможности и намерения, след обяд е време за обмен и случване заради другите и на думи, а вечерта приключва с разговори. Активират се исканията, смеха и интригите.   Мото: Аз мога! \r\n \r\n \r\n", "date": "2018.03.05", "title": "Възможност да стабилизирате бизнеса и отношенията в семейството"}
{"url": "http://epicenter.bg/article/Nad-650-detsa-natrupaha-novi-znaniya--blizo-2000-vazrastni-hora-poluchiha-zdravna-grizha/148658/10/0", "text": "    Програмата „Забавно лято, грижовна есен” се осъществява от Фондация BCause за трета поредна година с финансовата подкрепа на „Филип Морис България“ ЕООД, като част от инициативите на Филип Морис Интернешънъл за корпоративна социална отговорност за подпомагане на общностите в различни тютюнопроизводителни региони и общини в България.   През 2017 г. повече от 650 деца откриха силните си страни и натрупаха нови знания, близо 2000 възрастни хора получиха безплатна здравна грижа, над 100 човека придобиха нови предприемачески умения, а 3 старт-ъпа получиха финансиране, за да започнат собствен бизнес.    След успеха на програмата през 2015 и 2016 г., поредното й издание обхвана по-голям брой тютюнопроизводителни райони и към населените места Сатовча, Вълкосел, Кочан, Слащен, Плетена, Крумовград, Странджево, Бенковски, Тутракан, Нова Черна, Цар Самуил, Искра , бяха включени 9 нови населени места Чакаларово, Силен, Караманци, Шишманово, Дулово, Окорш, Правда, Черник, Абланица и Хаджидимово.   Освен организаторите от фондация BCause и партньорите от Народно Читалище \"Бъдеще сега 2006\" и Фондация \"Направи добро-Александровска\", през 2017-а година програмата подкрепиха Фондация \"Конкордия България\", инициативата \"Аз чета\" с писателите Никола Райков, Диана Петрова и Радостина Николова, фондация \"Таласъмче\" и фондация \"Детски книги\", както и студенти по медицина, стипендианти на програмата \"Готови за успех\" на BCause.   В първия етап от програмата „Забавно лято” бяха проведени безплатни летни детски академии, в които бяха почистени 4 двора на училища, 5 парка, един фонтан и 2 близки горски района. В Дулово и Цар Самуил (общ. Тутракан)  инициативата продължи дълго след края на академиите - в последващи акции за почистване се включваха деца, възрастни и местни граждански организации.   Децата, ръководени от своите треньори боядисаха и лакираха пързалки, люлки, пейки и др. Бяха засадени 20 лехи с цветя,  5 семейства в нужда получиха безплатна храна, а на едно семейство бяха дарени дрехи и играчки. Посланията на „Забавно лято” достигнаха до над 1200 души от местните общности.   В резултат на провеждането на летните академии, участващите деца са показали по голяма увереност в себе си, възприемат се като \"важна част от групата”, значително по-склонни са да изразяват и да споделят мислите си, да опишат чувствата си, както и да възприемат ученето за забавно.   Във втория модул на програмата - „Грижовна есен”, медицински екипи от фондация „Направи добро - Александровска\" организираха безплатни специализирани медицински прегледи на близо 2 000 възрастни хора в 22 населени места от районите на Кърджали, Хасково, Силистра и Благоевград.   В рамките на 24 дни лекарите прегледаха  от селата Вълкосел, Кочан, Слащен, Сатовча, Плетена, Абланица, Хаджидимово, Стамболово, Шишманово, Караманци, Странджево, Окорш, Правда, Черник, Бенковски, Чорбаджийско, Чакаларово, Нова Черна, Искра, Цар Самуил, както и от градовете Крумовград и Тутракан. Осигурени бяха 7 екипа лекари от УМБАЛ „Александровска“ по следните специалности - кардиолози, ендокринолози, офталмолози, уролози, ортопеди и невролози, както и студенти по медицина в последен курс и медицински сестри.   За първи път в програмата \"Забавно лято, грижовна есен\" тази година бе включен трети модул, който да създава възможности за икономически растеж чрез подкрепа на стартиращи предприемачи от тютюнопроизводителните региони. Новото направление в програмата се осъществява  със съдействието на центъра за предприемачество и обучения „Ринкър” към фондация BCause и е част от конкурса Rinker’sChallenge. В обучителната програма \"Предприемачество:   Възможностите на една ръка разстояние\" 73 екипа (повече от 100 човека) изградиха, формулираха и представиха своя конкретна бизнес идея. 4 проекта се включиха в конкурса „Rinker’sChallenge“ за получаване на финансиране, а 3 получиха целево финансиране за осъществяване на своя бизнес план.   Програмата получи наградата „Най-добра дарителска програма на малко и средно предприятие“ за 2017 г. от Български дарителски форум, а през 2016 година „Забавно лято, Грижовна есен“ се нареди сред отличените участници и в Годишните награди за отговорен бизнес на Българския форум на бизнес лидерите.     .” – заяви Вержиния Джевелекова, мениджър корпоративни отношения във Филип Морис България ЕООД.", "date": "2018.03.05", "title": "Над 650 деца натрупаха нови знания, близо 2000 възрастни хора получиха здравна грижа"}
{"url": "http://epicenter.bg/article/Dimitar-Berbatov-kam-mediite--Pravite-me-da-izglezhdam-losh/148629/8/0", "text": "Правите ме да изглеждам лош. Така се обърна Димитър Бербатов към екипа на bTV, който късно снощи го посрещна на летище София. Бившият нападател на \"Манчестър Юнайтед\" бе чакан единствено от представители на медията ни пред ВИП-а на аерогарата, но отказа да говори и да слезе по стълбите, докато не остане сам.   \"Трябва ли да се караме? Защо идвате? Правите ме да изглеждам лош. Няма какво да казвам\", заяви Бербатов. Вече бившият играч на \"Керала Бластърс\" напусна индийския си клуб със скандал, като разкритикува остро треньора Дейвид Джекмс в социалните мрежи.   \"Най-лошият, който се мисли за треньор. Най-лошите тактически съвети. Ритайте топката към гърдите на нападателите, след това те ще оправят. Кой, по дяволите, играе така? Сезонът свърши! Време е да се прибирам у дома\", написа Бербатов в Инстаграмкъм снимката.   Отговорът не закъсня. Един от вече бившите играчи на \"Керала\" - канадецът Йън Хюм написа в \"Туитър\": \"Мисъл на деня: Ако нямаш какво хубаво да кажеш, по-добре да замълчиш\".   Привържениците на \"Бластърс\", сред които е и индийския футболен агент Балджит Рихал, също реагираха. \"Това е абсолютен срам! Тотална липса на уважение! Много непрофесионално от страна на Димитър Бербатов! Ако не си съгласен с треньора си, няма нужда да го изливаш по този начин в публичното пространство. \"Керала Бластърс\" и индийският футбол са по-добре без него! Добре, че се отървахме!, написа Рахал.", "date": "2018.03.05", "title": "Димитър Бербатов към медиите: Правите ме да изглеждам лош"}
{"url": "http://epicenter.bg/article/Putin-/148617/7/0", "text": "Русия няма никога да екстрадира никой от 13-те свои граждани, обвинени от САЩ в намеса в американските избори, заяви руският президент Владимир Путин в излъчвано днес интервю за Ен Би Си, цитирано от АП. Той отново изтъкна, че те не са работели за правителството.   \"Никога. Никога. Русия не екстрадира гражданите си\", заяви Путин. Изявленията на Путин показват колко са нищожни шансовете руските агенти да се явят в американски съд, за да отговарят по обвиненията, че са ръководили голяма тайна кампания в социалните мрежи, за да се намесят в президентските избори в САЩ през 2016 г., отбелязва АП.   Вашингтон няма договор за екстрадиция с Москва и не може да я принуди да предаде свои граждани, а руската конституция забранява екстрадицията им към други страни. Въпреки това обвиненията успяха да привлекат общественото внимание към сложната чужда кампания за намеса в американската демокрация, казват правни експерти.   Министерството на правосъдието на САЩ от години подкрепя повдигането на обвинения срещу чужденци, без те да присъстват, с цел както да ги засрами, така и да затрудни пътуванията им в чужбина.   Путин обаче заяви, че неговото правителство няма за какво да отговаря, докато САЩ не предоставят \"някакви материали, данни и конкретни неща\". Руският президент добави, че неговата страна е готова да ги разгледа и обсъди, но подчерта, че правителството му не е ръководило агентите да действат срещу САЩ. \"Знам, че те не представляват руската държава и руските власти\", заяви той. \"Какво конкретно са направили, нямам представа\".", "date": "2018.03.05", "title": "Путин: Русия никога не екстрадира гражданите си!"}
{"url": "http://epicenter.bg/article/Patnik-se-sableche-gol-v-samolet-i-napadna-styuardesa/148643/7/0", "text": "Гражданин на Бангладеш се съблече гол и нападна стюардеса по време на полет от Малайзия. Той е бил арестуван, съобщиха от авиопревозвач, предаде „Франс прес“.   Малко след излитането на самолет на Malindo Air („Малиндо еър”) от летището в Куала Лумпур в събота, 20-годишен пътник свалил дрехите си и започнал да гледа порно на лаптопа си, съобщиха местни медии.   Мъжът бил студент в малайзийски университет. Първоначално се съгласил да се облече след настояване на бордния персонал, но след това се опитал да прегърне стюардеса и други членове на бордния персонал. Когато не получил взаимност, станал агресивен и нападнал стюардесата.   Бордният персонал и пътници успели да обуздаят нападателя и му вързали ръцете с част от дреха. При пристигане на самолета в столицата на Бангладеш Дака вързаният пасажер бил арестуван.", "date": "2018.03.05", "title": "Пътник се съблече гол в самолет и нападна стюардеса"}
{"url": "http://epicenter.bg/article/Aleksandar-Lukashenko-naznachi-telohranitel-za-ministar-na-sporta-v-Belarus/148645/7/0", "text": "Президентът на Беларус Александър Лукашенко назначи за министър на спорта и туризма служителя от своята служба за сигурност и охрана Сергей Ковалчук, съобщи пресслужбата на президентството, цитирана от БГНЕС.   От 2004 г. Ковалчук е служител в Службата за сигурност на президента на Беларус. Лукашенко уволни предишния спортен министър Александър Шамко, защото не предприемал ефективни мерки за борба с корупцията. По решение на президента Шамко е прехвърлен в министерството на извънредните ситуации, където по-рано беше зам.-министър.", "date": "2018.03.05", "title": "Александър Лукашенко назначи телохранител за министър на спорта в Беларус"}
{"url": "http://epicenter.bg/article/Rusiya--SASht-se-mesyat-v-prezidentskite-ni-izbori/148646/7/97", "text": "Русия има доказателства, че Съединените щати опитват да се намесят в президентските й избори, заяви днес руският заместник-министър на външните работи Сергей Рябков, цитиран от БТА.   \"САЩ опитват да всеят хаос в Русия и американските санкции целят да дестабилизират страната\", каза Рябков на заседание на временната комисия към Съвета на федерацията за защита на държавния суверенитет и предотвратяване на намеса в делата на Русия.   Според доклад на тази комисия към горната камара на руския парламент западните програми за намеса се прилагат все по-внимателно и често са завоалирани. \"Чуждите подривни програми често се формират на принципа на мозайката по такъв начин, че почти всеки елемент от нея може да изглежда като случайно събитие, спонтанно, без външен контролен център и на пръв поглед не противоречи на закона\", се казва в доклада.   \"Грубата и противоправна намеса на официален Вашингтон в суверенните дела на редица държави членки на ООН\" не бива да се отъждествява с целия американски народ, а с \"представителите на обществено-политическите, научни и експертни кръгове\", се допълва в доклада, който нарича ситуацията в САЩ \"диктатура на малцинството\".", "date": "2018.03.05", "title": "Русия: САЩ се месят в президентските ни избори"}
{"url": "http://epicenter.bg/article/Razgrom-za-Evropeyskiya-sayuz-na-Merkel-v-Italiya/148647/7/50", "text": "Коалицията, зад която стои бившият италиански премиер Силвио Берлускони, „Напред, Италия” получава най-много места и в Сената и в Камарата на депутатите – съответно 37,4 и 36,9 процента от представителите, според предварителните резултати от проведените вчера избори. На второ място остава движението „5 звезди”, основано от комика Бепе Грило и водено от Луиджи Ди Майо. Но антиевропейската, крайно лява партия е политическата сила, спечелила най-много гласове. Тя получава съответно 31,1 и 31 процента от местата в горната и долната камара на парламента, предаде Нова тв.   Бившите управляващи – проевропейската, лявоцентристка Демократическа партия на Матео Ренци, остава едва трета с очаквани 23,9% от местата в Сената и 24,4% в Камарата на депутатите. В горната камара има 315 депутатски места, а в долната 630.   От партиите във водещата коалиция най-много гласове – 17,6%, има антиевропейската и антиимигрантска, крайнодясна „Северна лига”, с лидер Матео Салвини, който по-рано каза, че Италия се нуждае от „масова чистка - улица по улица, къща по къща, квартал по квартал, с крайни методи, ако е наложително.” Салвини заяви днес: „Имаме правото и задължението да управляваме през следващите години”. „Оставам си горд популист”, добави той и подчерта, че Европа трябва да се страхува от „престъпниците и паразитите”, а не от популизма.   Втора, с 14,1%, е „Форца Италия“ на осъдения за укриване на данъци четирикратен премиер на страната Силвио Берлускони - милиардер, известен с личния си конфликт с германския лидер Ангела Меркел, организираните от него секс оргии с проститутки и приятелството си с руския президент Владимир Путин. Докато гласуваше вчера Берлускони беше атакуван от полугола активистка на Фемен.   Трета, с 4,1%, е националистическата и антиимигрантска партия „Братя италианци”. Водещата коалиция иска екстрадирането на над 600 000 нелегални имигранти от страната.   Движението „5 звезди”, което в миналото настояваше Италия да напусне Европейския съюз и еврозоната, получава 32,4% от гласовете. А за Демократическата партия на Ренци вота си са дали само 18,8% от гласоподавателите.   Избирателната активност на вчерашните избори беше висока – около 72%, но по-ниска от 2013 г., когато гласуваха 75% от имащите това право 46,5 млн. италианци. С тези резултати Италия се изправя пред политическа криза. За стабилно мнозинство бяха нужни над 40% от гласовете на избирателите. Никоя от политическите сили не е дори близо до подобен резултат. Едно от категоричните обещания на победителите от движението „5 звезди” е, че няма да се коалират с никого.   В същото време евентуална коалиция между „Северна лига”, „Братя италианци” и Демократическата партия би била политическо самоубийство за последната. А дори Силвио Берлускони да предаде сегашните си съюзници, той няма достатъчно депутати, за да управлява заедно с Ренци.   След вота може да се направи и още една равносметка – италианците гласуваха срещу водения от германския канцлер Европейски съюз. Приятелите на Путин, Берлускони и Салвини, взеха максимума от тези избори. А мнозинството италианци дадоха вота си срещу налаганите от Берлин политики на икономии и поощряване на имиграцията. „Германия пожелава успех на италианските партии във формирането на правителство”, заяви говорителят на канцлерството Щефен Зайберт. „Надяваме се, че ще им отнеме по-малко от шест месеца”, добави Зайберт, на фона на това, че вече повече от пет месеца след парламентарните избори в Германия няма ново правителство.", "date": "2018.03.05", "title": "Разгром за Европейския съюз на Меркел в Италия"}
{"url": "http://epicenter.bg/article/Merkel-ne-vizhda-nuzhda-ot-promyana-na-germanskiya-himn--za-da-e-polovo-neutralen/148654/7/0", "text": "Канцлерката Ангела Меркел не вижда необходимост от промяна на текста на германския химн, каза неин говорител, след като представител на коалиционния партньор Германската социалдемократическа партия (ГСДП) заяви, че думи като \"отечество\" и \"братство\" трябва да бъдат променени с нещо полово неутрално, предадоха Ройтерс и Франс прес.   Според в. \"Билд\" Кристин Розе-Мьоринг от ГСДП, която отговаря за равенството на половете в министерството на семейството, е заявила във вътрешноведомствено писмо, че в химна думата \"отечество\" (Vaterland) би трябвало да се замени с \"родина\" (Heimatland), а думата \"братски\" със \"смело\".   Розе-Мьоринг дава пример с Канада и Австрия, които неотдавна коригираха националните си химни в такава посока. Канада смени думите \"твоите синове\" на \"всички нас\", а Австрия добави думата \"дъщери\" към място от химна си, където допреди това се говореше само за \"синове\".   \"Канцлерката е много доволна от националния ни химн в традиционната му форма и не вижда необходимост от промяна\", заяви говорителят на Меркел Щефен Зайберт. \"Мисля, че за жените има по-важни теми от промяна на националния химн\", написа в Туитър близката до Меркел представителка на консерваторите Юлия Кльокнер.   \"Аз съм еманципирана жена и никога не съм се чувствала изключена от този химн\", заяви на пресконференция генералният секретар на Християндемократическия съюз Анегрет Крамп-Каренбауер.   Говорител на министерството на семейството заяви, че писмото на Розе-Мьоринг е било лично предложение и не може да го коментира, още повече, че това е било вътрешно писмо до служители на министерството.", "date": "2018.03.05", "title": "Меркел не вижда нужда от промяна на германския химн, за да е полово неутрален"}
{"url": "http://epicenter.bg/article/Saprugata-na-ubitiya-kradets-Zhoro-Plaha--Mazhat-mi-ne-e-nahluval-v-nichiya-kashta--Toy-ne-krade/148619/2/0", "text": "\"Мъжът ми не е нахлувал в ничия къща. Жоро не е такова момче. Той не краде и помага много на съседите. Това каза пред камерата на Нова телевизия съпругата на Жоро Джевизов - Плъха, който беше застрелян от д-р Иван Димитров в Пловдив.   \"За последно лежа в затвора през 2014 година. Беше за побоища. Мъжът ми е обикалял по казаните. Жоро е отишъл по малка нужда и тогава са го гръмнали. Той не е крадец. Аз си го познавам. Ако някой влезе да ме краде, бих го застреляла по крака\", каза още жената.    \"Той няма девет присъди. Има три присъди и те на са за кражби. Те са за сбивания\", каза вторият баща на Плъха. \"Жоро е бил по малка нужда и са го видели между колите. Не е крадял. Тогава са го застреляли\", повтори тезата мъжът. \"Жоро знае четири езика литературно\", обяви приятел на Джевизов. \"Аз го познавам много добре. Той не е крадец. Той ми е съсед\", добави той.", "date": "2018.03.05", "title": "Съпругата на убития крадец Жоро Плъха: Мъжът ми не е нахлувал в ничия къща. Той не краде"}
{"url": "http://epicenter.bg/article/DPS-obsazhda-na-seminar-otvorenoto-upravlenie/148620/2/0", "text": "ДПС организира семинар днес, темата на форума е \"Отворено управление – нова възможност за либералните демокрации. Привличане на гражданите в процеса на вземане на решения”.   \"Това е важна тема за нас и не само за нас. От тази гледна точка можете да го приемете дори като един вид подготовка за управление на страната от наша страна\", изтъкна преди няколко дни председателят на ДПС Мустафа Карадайъ след  заседание на ръководството на партията с участието на Ахмед Доган.   Целта е ДПС да даде началото на широка обществена дискусия за възможностите и предизвикателсвата, пред които са изправени демокрациите от новото време.   За участие във форума е поканен дългогодишният председател на АЛДЕ сър Греъм Уотсън. Поканени са народни представители, представители на европейските институции, на академичната общност и местната власт.    \"За да проведем днешното заседание тук има няколко предпоставки, каза Карадайъ след срещата при Доган. Първо имаше едни призиви за стабилност по време на европредседателството. В тази връзка ние тази стабилност я разбираме като стабилност на държавата и в този смисъл даваме своя принос за стабилността на държавата. От друга страна последните два месеца наблюдаваме, че властимащите непрекъснато генерират различни видове скандали и конфликти дори между институциите\", каза още Карадайъ.   Запитан относно предсрочни избори Мустафа Карадайъ заяви: \"Ние работим и даваме своя принос за стабилност на държавата. Някои хора се опитват да го разбират като стабилност на властта. Стабилността на властта е част от стабилността на държавата, но тези две неща не са еднозначно равни. От друга страна, обаче властимащите непрекъснато да генерират скандали, дори конфликти между институциите, това са тревожни неща, с оглед стабилността на страната. Тези скандали пораждат напрежение в обществото\".   За участие във форума е поканен дългогодишният председател на АЛДЕ сър Греъм Уотсън. Поканени са още народни представители, представители на европейските институции, представители на академичната общност и местната власт.  ", "date": "2018.03.05", "title": "ДПС обсъжда на семинар отвореното управление"}
{"url": "http://epicenter.bg/article/DPS-protiv-vlizaneto-na-darzhavata-v-ChEZ/148631/2/48", "text": "ДПС е твърдо против влизането на държавата в ЧЕЗ и национализацията на ЕРП-то, както и на което и да било дружество. Те настояват премиерът Бойко Борисов да излъчва стабилност и сигурност в успеха на сделката, за да неутрализира лоши послания, които България отправи към партньорите ни в Европейския съюз и чуждестранния бизнес, че държавата може да се намесва във вече сключени сделки между частни фирми.   Това стана ясно от изявленията на евродепутата от ДПС Искра Михайлова и депутата от партията Рамадан Аталай, предаде Пик.   Аталай разкри и подробности от закритата част на заседанието на двете комисии, на което бе изслушана и Гинка Върбакова. Той заяви, че службите са свършили работата си перфектно и властите са били информирани за водените преговори по продажбата на ЧЕЗ. Като допълнителен аргумент в полза на това твърдение Аталай изтъкна факта, че министърът в оставка Теменужка Петкова е познавала Гинка Върбакова от 20 г., вероятно е била запозната с преговорите за ЧЕЗ, които тя води и сигурно е информирала премиера за това. Но уточни, че не подкрепя оставката ѝ, тъй като тя е балансиран министър, който отговаря за цялостната политика на правителството, а не за една сделка. Депутатът нарече Теменужка Петкова \"най-неуязвимата и малка брънка от цялата верига\".   Аталай разкри още, че от изслушването на Върбакова е станало ясно, че фирмата ѝ няма нито финансов, нито какъвто и да било друг капацитет да реализира тази сделка и да управлява ЧЕЗ. Той допълни, че със скандала около нея България е изпратила много лоши послания към чешката държава и че ако у нас има някакви подозрения за корупция там, те трябва да бъдат конкретно посочени.   Депутатът бе категоричен, че държавата не бива да се връща на позициите от преди 2004 г., когато енергодружествата бяха нейна собственост, нито да си връща продадените по-късно държавни дялове, защото това означава, че тя ще е отговорна за цените на тока и протестите ще бъдат пред Министерски съвет.   Аталай определи версията, че ЧЕЗ продава ЧЕЗ на себе си като конспиративна и призова премиера да излъчва стабилност и позитивна нагласа за успеха на сделката с ЧЕЗ, защото това ще бъде добро послание за българските партньори след скандала, в обратен случай те ще останат с убеждението, че у нас липсва държавност, както е изглеждало в началото на скандала за продажбата на ЧЕЗ.", "date": "2018.03.05", "title": "ДПС е срещу влизането на държавата в ЧЕЗ"}
{"url": "http://epicenter.bg/article/Zapochva-mashtabno-voenno-uchenie-v-Cherno-more-s-balgarsko-uchastie/148633/2/0", "text": "Около 1700 войници от Румъния и още няколко държави, включително и от България, ще участват в най-голямото военно учение \"Пролетна буря 18\", предаде БНТ.   Учението, което е под ръководството на румънските военноморски сили, ще се проведе в международните води на Черно море. Румънският флот уточни, че в маневрите ще участват военноморски, въздушни и сухопътни части. Заедно с румънските сили в обучението ще участват още и военни от България, Франция, Грузия, САЩ и Украйна.   Агенция „Танюг“ припомня, че през месец януари Русия стартира първите си военни учения за 2018 г. в Далечния изток на страната, добавя БНТ.", "date": "2018.03.05", "title": "Започва мащабно военно учение в Черно море с българско участие"}
{"url": "http://epicenter.bg/article/Moskavskata-patriarshiya--V-Balgariya-ima-opiti-da-bade-zalichen-prinosat-na-Rusiya-za-Osvobozhdenieto-/148655/7/97", "text": "  \"Искам да отбележа две неща: тази памет се пази сред народа. И второ - има опити тя да бъде заличена. Това също го има\", каза Балашов.    Той подчерта, че Българската православна църква е съхранявала и съхранява спомена за ролята, която Русия има в Освобождението, като винаги споменава Александър II. \"Тя го споменаваше дори тогава, когато не го споменаваха дори в нашите руски храмове, даже тогава, когато никой не споменаваше публично царете ни. А българите винаги са го правили и продължават да го правят на всяка литургия. Това е истинска проява на благодарност\", допълни Балашов.    Николай Балашов направи коментара на пресконференция на Московската патриаршия, на която беше направен отчет на резултата от посещението на патриарх Кирил в България. На тръгване от страната ни патриарх Кирил обяви, че си тръгва огорчен, защото Русия е приравнена към другите народи, участвали в освобождението на България преди 140 години.    „Много ме огорчи, че в официалната риторика на представителите на държавата наравно с Русия същата роля се оказва, че са играли Полша, Литва, Финландия. Никаква политкоректност не може да оправдае лъжлива историческа интерпретация”, заяви той.   \"Ние тази историческа истина сме я завоювали със своята кръв. И не може да има никакви политически и прагматични причини тя да бъде премълчавана днес или лъжливо интерпретирана\", подчерта духовният водач на РПЦ.", "date": "2018.03.05", "title": "Московската патриаршия: В България има опити да бъде заличен приносът на Русия за Освобождението "}
{"url": "http://epicenter.bg/article/Koalitsiyata-v-Germaniya--Novo-nachalo-ili-kolos-na-glineni-kraka-/148630/11/33", "text": "Четвъртият мандат на Ангела Меркел на поста канцлер на Германия вече не е застрашен от нищо – Социалдемократическата партия на Германия (ГСДП) одобри формирането на управляваща коалиция с блока Християндемократически съюз/Християнсоциален съюз (ХДС/ХСС).   Резултатите от гласуването на членската маса на ГСДП бяха обявени в неделя. Препятствия пред поредното преизбиране на Меркел повече няма, Бундестагът ще гласува кандидатурата й на 14 март. На 161-я ден след парламентарните избори канцлерът най-накрая получи зелена светлина за създаване на ново правителство и, навярно, е въздъхнала с облекчение след продължителните преговори за коалиция и мъчителното очакване на резултатите от вота на социалдемократите.   След 12 г. във властта нейната политическа кариера през тези дни напълно зависеше от ГСДП – необичайна ситуация за Меркел, която от дълго време е смятана за най-влиятелната жена в Европа и света. Канцлерът реагира на резултатите от гласуването в ГСДП едва 40 минути. След огласяването им по в известна степен непривичен начин – пресслужбата на ХДС публикува краткия й поздрав към ГСДП в Туитър. „Поздравявам ГСДП с този ясен резултат, радвам се на по-нататъшно сътрудничество за благото на нашата страна“, отбеляза канцлерът, предоставила през този ден правото за произнасяне на дълги речи на новия генерален секретар на Хдс Анегрет Крам-Каренбауер, която медиите наричат „престолонаследничка“ на Меркел.   Просто няма да се случи резултатите от гласуването на ГСДП са изгодни, преди всичко, за самата Меркел – критиката, призивите да се приключи с нейната ера – всичко това остава назад. В случай на негативен резултат всичко можеше да изглежда съвсем различно: след два неуспешни опита за сформиране на стабилно правителство натискът вътре в блока ХДС/ХСС нарасна до такава степен, че Меркел би помислила десет пъти, преди да издигне отново своята кандидатура на изборите в Бундестага.   Младите политици от ХДС, критикуващи нейния курс – такива като Йенс Шпан, биха получили допълнителни аргументи в своя полза, и не е изключено, техните искания за обновяване и подмладяване, преди всичко, да се бяха увенчали с успех. Каквото и да се беше случило, управлението със социалдемократите за Меркел очевидно няма да е много просто. С Андреа Налес като бъдещ председател на ГСДП, която съзнателно не влиза в новия министерски съвет, въобще няма да е просто. Възникват всъщност два центъра на властта – Меркел във федералното канцлерство и, от другата страна, Налес начело на ГСДП и на фракцията на социалдемократите в Бундестага.   На 22 април се очаква Налес да встъпи официално в изпълнение на своите задължения като шеф на ГСДП. На най-старата партия в Германия ще й се наложи да вземе курс „наляво“, за да повиши своя плачевен рейтинг, и да „пробива“ с нови искания в социалната политика и на пазара на труда. Ако Меркел не отиде на отстъпки, то противопоставянето между нея и Налес ще бъде неизбежно.     Ако се погледне в допитванията до общественото мнение през последните седмици, става ясно, че социалдемократите всъщност нямаха друг вариант, освен да гласуват за продължаване на „голямата коалиция“. Сега рейтингът на ГСДП фактически се сравнява с този на десните популисти. Ако се беше стигнало до предварителни избори за Бундестаг, то Алтернатива за Германия напълно възможно можеше и да изпревари социалдемократите, и да хвърли Германия в голяма политическа криза.   Във всеки случай пред новото правителство стоят сериозни предизвикателства – Европа вместо към засилване на интеграцията върви по пътя на укрепването на позициите на националистите, миграционната криза не е преодоляна засега, на хоризонта се мержелее търговски конфликт със САЩ. Сегашния съюз на ГСДП с ХДС/ХСС не бива да се сравнява с коалицията, създадена през 2013 г.   Сега това е временен компромисен вариант, „брак по принуда“, глътка въздух за германия и Европа, която да даде на т. Нар. Народни партии, къмв които в германия се числят ХДС и ГСДП, възможност за намиране на отговор на въпроса какво да се прави със засилването на дяснопопулистката „Алтернатива за Германия“ (АГ). Веднага след изборите АГ, която сега в Бундестага е най-голямата опозиционна сила, в лицето на лидера си Александер Гауланд, заяви, че „ще води лов за Меркел“.   Този „лов“под формата на опити да привличане на гласове от консерваторите ще продължи, в това не може да има никакво съмнение. За самата ГСДП резултатът от гласуването е важен етап, но той съвсем не означава, че партията излиза от кризата. Недоверието между редовите членове и партийното ръководство е доста голямо, хаосът, в който те изпаднаха след парламентарните избори, в това число и поради неправилните сметки на бившия председател Мартин Шулц, няколко пъти нарушил собствените си обещания пред своите съпартийци, продължава. Само решението на ГСДП да участва в коалицията няма да й позволи напълно да преодолее това.  ", "date": "2018.03.05", "title": "Коалицията в Германия: Ново начало или колос на глинени крака?"}
{"url": "http://epicenter.bg/article/Otrovnata-smes-mezhdu-premalchavane-na-faktite-i-narushavane-na-mezhdunarodnoto-pravo/148639/11/33", "text": "                  –  Jaychal Islam   –    CU     SLF HayatTahriralSham                ", "date": "2018.03.05", "title": "Отровната смес между премълчаване на фактите и нарушаване на международното право"}
{"url": "http://epicenter.bg/article/Zashto-ChEZ-byaga-ot-Balgariya-/148648/11/33", "text": "Вече повече от седмица всички гадаят на кого всъщност ЧЕЗ продава българския си бизнес. Да, въпросът е важен. Но не по-малко важно е да си дадем сметка защо ЧЕЗ бяга от България.   Всеки, който чете общодостъпни медийни източници и поне малко се интересува от темата, вече знае, че изплувала от нищото бизнесдама ще купува ЧЕЗ. От друга страна всеки що-годе нормално мислещ е наясно, че никоя нормална голяма международна компания не би си плюла на лицето с такава сделка (освен ако не иска на всяка цена да се отърве и да избяга), че никоя нормална банкова институция не би финансирала такава сделка (не и без много сериозни гаранции от трето лице) и че никоя нормална държава не би проспала такава сделка.   Тук съответните политически фактори се правят на ударени („изненадани“, „шокирани“) и се държат така, сякаш въпросната бизнесдама наистина е крайният купувач. Но едва ли могат да заблудят някого. Доказателство за което е един от най-хубавите вицове, родили се през последните 30 години: „Мъжът ѝ я пратил да плати тока, а тя се объркала и купила енергото“.   На кого всъщност ЧЕЗ продава българския си бизнес е важен въпрос, чийто точен отговор едва ли някога ще научим. Но не по-малко важен е въпросът защо изобщо ЧЕЗ продава. Тук отговорът е съвсем ясен.     За илюстрация да започнем със случка отпреди два месеца. Ден преди началото на Коледните празници електроразпределителните дружества (т.нар. ЕРП-та, едно от които е ЧЕЗ) получиха от държавата „честитки“ във вид на глоби на обща стойност 12 милиона лева заради „нарушения“ отпреди 4-5 години. Най-високо са оценени две от тези „нарушения“.   Ето кои: Законът задължава ЕРП-тата да сменят за своя сметка всички стари електромери в държавата с нови, както и да го правят в присъствието на двама свидетели. Последното изискване е абсурдно, понеже по същия закон електромерите са собственост на самите ЕРП-та. А и понеже има много по-прости начини да се документират показанията на стария електромер.   Освен това изпълнението на това изискване е крайно проблематично, тъй като обитателите на съответния имот често са различни от титуляра на партидата и понякога е много трудно да се намерят двама свидетели. Независимо от това през последните години стотици хиляди, дори милиони електромери бяха успешно сменени. С две изключения, при които съответните индивидуални клиенти са се оплакали, че преди близо четири години електромерите им са били сменени без тяхно знание. Доказано е, че това не отговаря на истината - и двамата са били надлежно уведомени в съответния срок. Но въпреки това не са се явили и затова е имало само един свидетел. Четири години по-късно общата санкция, наложена на съответното ЕРП, е 6 милиона лева - по 3 милиона на (липсващ втори) подпис.   Глобата определено е несъразмерна, тъй като т.нар. „нарушение\" не само е нищожно, но и от него не са произлезли никакви щети за когото и да било. Казват, че санкцията отговаряла на „буквата на закона“. Ако е така, това съвсем нагледно доказва, че самият закон е абсурден и че ЕРП-тата са принудени да оперират в условията на нещо като български „параграф 22\".     В една такава ситуация за тях очевидно няма нищо по-логично от това да избягат, по възможност - с минимални щети. Най-големият от трите големи инвеститори, дошли през 2004 година (германската Е.ОН), едва издържа до 2011-а. Вторият се измъква сега. А третият? Попитан за плановете си след случката с електромерите, той заяви, че е \"предпазлив относно бъдещото си развитие в България\". И още нещо: колкото и 6 милиона да изглеждат прекалено висока цена за два подписа, трябва да се има предвид, че тази случка е само дребен детайл в цялостната картина.   \"Енергийната сфера в България има много нестабилни моменти и е чувствителна политически тема“, каза тези дни бивш шеф на ЧЕЗ в България. Обяснението му е крайно дипломатично. Защото истината е, че години наред тази сфера представлява отровна смес от огромни дози политика, популизъм и далавера (с щипка пазар). Много правителства и парламентарни мнозинства отлагаха неизбежните пазарни реформи, като същевременно използваха енергийните цени, за да си купуват избори и политическо спокойствие. Командвани от тях „независими“ регулатори изкуствено натискаха цените на тока надолу и така лека-полека доведоха целия сектор до ръба на финансовата пропаст. Сред плащащите цената обикновено бяха и ЕРП-тата. Напоследък нещата се попромениха и стабилизираха, но явно не дотолкова, че да притъпят инстинкта им за самосъхранение.     Около ЕРП-тата винаги са витаели две съзнателно раздухвани заблуди, които могат да се чуят и в момента. Едната е, че те „качват“ цената на тока. Истината обаче е, че не само нямат нищо общо с тая работа, но и са сред дежурните потърпевши от решенията на регулатора, който в дълги периоди от време определяше цени под пазарната себестойност. Имаше време например, когато цената, на която ЕРП-тата купуваха енергия от държавната НЕК, беше по-висока от цената, на която продаваха тази енергия на битовите потребители. От друга страна определяните от регулатора тарифи за предлаганата от тях услуга (относително малка част от крайната цена на тока) системно не отразяват реалните разходи за лицензионната им дейност.   Втората заблуда е, че ЕРП-тата не правят инвестиции. Истината е, че са направили каквото са могли. И то хич не е малко - достатъчно е да се сравнят данните за загубите при преноса на енергия, които са намалели повече от два пъти в сравнение с окаяните времена на държавното енерго. А не са направили повече, понеже не са им разрешили - регулаторът системно потиска инвестициите в мрежата, защото те влизат в цената на тока. Затова и докато в света се извършва технологична революция, българската енергосистема още си стои в предмодерните времена.   Години наред ЕРП-тата бяха подложени на разнообразни форми на тормоз като най-удобен дежурен виновник за всички несгоди в системата, като отдушник за всякакви социални недоволства и като средство за отвличане на вниманието от истинските далавери в енергетиката. Абсурдни санкции за измислени прегрешения като посочените в началото, които в повечето случаи падат в съда, но стресът си остава. Постоянни шумни проверки, от които по правило нищо не излиза (запомни се например как служители на ДАНС нахълтаха в клиентските центрове, но, естествено, не намериха нищо). Несекващи заплахи с одържавяване и сочене с пръст като изедници, мошеници и престъпници. Поредица от процедури по отнемане на лиценз (само за ЧЕЗ два пъти) с изсмукани от пръстите или направо абсурдни мотиви (запомни се случаят от 2014 година, когато ЕРП-тата си прихванаха от плащанията към НЕК част от много по-големите и отдавна просрочени борчове на държавната компания към самите тях). Естествено, и тези процедури приключиха безславно и безшумно, но споменът остана незаличим.     Всички тези хитрини едва ли ще останат безнаказани. И трите ЕРП-та заведоха пред международен арбитражен съд искове за стотици милиони евро, които най-вероятно скоро ще трябва да се плащат. Но, разбира се, не от хората, създали и възползвали се от българския „параграф 22\", а от българските данъкоплатци.", "date": "2018.03.05", "title": "Защо ЧЕЗ бяга от България?"}
{"url": "http://epicenter.bg/article/Zaradi-d-r-Dimitrov--Stotitsi-skandirat--Svoboda--v-Plovdiv/148634/3/0", "text": "Стотици хора за втори пореден ден се събраха пред Второ районно управление на полицията в Пловдив в защита на лекаря, арестуван за убийството на крадец, нахлул в дома му.   Медици, обединени привърженици на „Ботев” и „Локомотив” и редови граждани скандираха „Свобода!” в подкрепа на д-р Иван Димитров, предаде БТВ.   „Крайно време е да спрем да се крием зад думичките „неизбежна самоотбрана”. Не може някакви плъхове и мишки да влизат вкъщи, да заплашват живота на децата и семействата ни и в крайна сметка държавата да не взема мерки”, категоричен беше Лазар Генчев, приятел на задържания лекар.   Съпругата на д-р Димитров Жулиета разказа, че семейството няма оръжие, а в злополучната вечер той даже не разбрал, че е убил човек – легнал си и после отишъл на работа.   Близките на убития Георги Джевизов – Жоро Плъха обаче са категорични, че рецидивистът този път не е влязъл да краде и лекарят трябва да бъде наказан с цялата строгост на закона.   Юристи коментираха, че в случая вероятно Димитров ще отговаря само за притежание на незаконно оръжие, ако бъде доказано, че е било негово. Адв. Димитър Марковски определи ситуацията като „учебникарски пример” за неизбежна самоотбрана.", "date": "2018.03.05", "title": "Заради д-р Димитров: Стотици скандират „Свобода!” в Пловдив"}
{"url": "http://epicenter.bg/article/Otkriha-trup-na-mazh-na-parking/148638/3/0", "text": "Тяло на мъж беше открито в автомобил в Благоевград. Мъртвият мъж е на 40-45 годишна възраст. Той бе открит на паркинг в автомобила си, който все още работил. Сигналът е подаден към 10.20 ч. тази сутрин от паркинга между поликлиниката и частната болница, съобщиха от полицията.   Минувачи забелязали, че мъжът е неподвижен, облегнат назад, а двигателят на колата работил. Криминалисти са огледали мястото и са установили, че смъртта не е насилствена. Първоначалните предположения са, че става дума за инфаркт или белодробна тромб-емболия.", "date": "2018.03.05", "title": "Откриха труп на мъж на паркинг"}
{"url": "http://epicenter.bg/article/Brutalniyat-arest-i-shumnoto-delo-za-podkup-nosyat-100-000-leva-na-Nikolay-Tsonev/148650/3/0", "text": "  С този аргумент състав на Софийския апелативен съд (САС) с председател и докладчик Цветко Лазаров увеличава обезщетението за неимуществени вреди и присъжда на Цонев 100 000 лева по делото, което той е завел срещу прокуратурата по Закона за отговорността на държавата и общините за вреди, пише news.lex.bg.   Преди година съдия Росен Димитров от Софийския градски съд (СГС) присъди на Николай Цонев 50 000 лева, като прие, че доказаните морални вреди за ексминистъра са най-вече покрай унизителния му арест. Той беше арестуван на 1 април 2010 г. във ВМА от служители на МВР под ръководството на тогавашния зам.-градски прокурор Роман Василев. В исковата си молба Цонев описва, че са му поставени белезници, проснат е на колене на пода с насочен към главата пистолет, а Василев му казва: „Господин Цонев, ще бъдете обвинен в престъпление корупционно. Тъй като сте си абсолютен престъпник, колеги, като всеки един престъпник, както трябва – долу на земята”. Задържането му беше заснето, а видеоматериалът беше предоставен на всички медии и излъчван многократно.   Според САС обаче от съществено значение са и други обстоятелства около шумния процес. В хода на делото Цонев е бил обект на специални разузнавателни средства, делото е продължило 5 години, през които постоянно е коментирано, имал е забрана за напускане на страната, затруднена е била политическата му реализация, а освен всичко, делото е било отразено и в доклада на Европейската комисия за напредъка на България в борбата с корупцията и организираната престъпност.   „Наказателното преследване, като се започне от необоснованото брутално задържане и развитието му в досъдебната фаза, както и в съдебната фаза на три съдебни инстанции е било предмет на широко медийно отразяване, което е повлияло изключително негативно върху физическото и психическо здраве на ищеца и значително надхвърля обичайните вреди, които съпътстват всяко едно наказателно преследване. Въззивният съд намира, че с оглед на тези конкретни данни, справедливото обезщетение за претърпените от ищеца неимуществени вреди, вследствие на незаконното обвинение възлиза на сумата от 100 000 /сто хиляди/ лева, който размер удовлетворява обществения критерий за справедливост при съществуващите в страната обществено-икономически условия на живот“, пише в решението на съда.   Пред втората инстанция прокуратурата е била съгласна с обезщетение за Цонев, но е поискала то да е 10 000 лева. В исковата си молба пък той е поискал 200 000 лева. С решението бившият военен министър трябва да получи над 8000 лева за имуществени вреди, близо 5000 лева за адвокатски разноски, както и още 3816 лева. Те са обезщетение за лихвата, която е можел да получи върху паричната гаранция от 15 000 лева, която е платил след първоначалния арест.   Претърпените вреди от Николай Цонев бяха признати и от държавата. Той беше завел дело в Европейския съд по правата на човека (ЕСПЧ) в Страсбург, което беше напът да приключи със споразумение, с което правителството се съгласява да го обезщети с 15 000 евро. Преди две години обаче ЕСПЧ прекрати делото заради изнесена предварително информация за предстоящо споразумение. Срещу Николай Цонев бяха водени още три дела, по които отново беше оправдан на всички инстанции и след това той си потърси компенсация по ЗОДОВ, като обезщетенията му бяха за общо 70 000 лева.   За арестите и незаконните обвинения по делото за подкуп, дело в Страсбург вече спечели финансистът Тенчо Попов, който осъди държавата да му плати 14 000 евро. Съдията Петър Сантиров пък чака решение на втора инстанция от Софийския апелативен съд, след като СГС му присъди рекордните 300 000 лева заради тежко заболяване след ареста и заплахите, които е получавал зад решетките.   Шумното дело за подкупа приключи окончателно в началото на 2015 г., когато Върховният касационен съд (ВКС) оправда тримата подсъдими, а в решението на ВКС се казваше, че делото е „емблематичен пример за провокация към подкуп“, инсценирана и проведена от тогавашния следовател Петьо Петров. Макар делата по ЗОДОВ да не са приключили окончателно, до момента държавата е осъдена да плати близо половин милион лева.", "date": "2018.03.05", "title": "Бруталният арест и шумното дело за подкуп носят 100 000 лева на Николай Цонев"}
{"url": "http://epicenter.bg/article/Saprugata-na-lekarya--zadarzhan-za-ubiystvoto-na-Plaha--Za-treti-pat-obirat-doma-ni--no-zadarzhani-nyama/148615/2/0", "text": "\"Ние сме спяли с децата. Нищо не мога да коментирам за станалото през онази нощ. Това каза пред камерата на Нова телевизия Жулиета Димитрова, съпруга на д-р Иван Димитров.   Припомняме, рентгенологът д-р Иван Димитров бе задържан за 72 часа, след като на 2 март край сградата на Областната администрация в Пловдив бе открито тялото на Жоро Джевизов - крадец, рецидивист, известен с прякора си Плъха, който се е опитал да обере дома на лекаря.   По непотвърдена информация, Плъха нахлува в къщата с още един човек и наръгва с нож д-р Димитров, който впоследствие успява да го простреля с оръжие, за което се смята, че е било на втория обирджия.   Интересното в случая е, че д-р Димитров е в ареста, но вторият крадец все още не е задържан. \"Съпругът ми нищо не ми е казал. Нищо не знам. Аз го потърсих по-късно, но той не ми вдигна. Видях полицаите тук и те ми казаха, че той е задържан за разпит. Преди това аз не знаех нищо. За трети път обират дома ни, но задържани няма. Пак нищо не съм разбрала и чула, когато са се случили тези опити. Децата ни са на 6 годинки е голямата, която уте има рожден ден и се надявам подаръка дда е баща й. Малката е на 2,5 годинки. Те не знаят нищо\", разплака се жената.   \"Не знам мъжът ми да има оръжие. Жоро Плъха не съм го виждала и не го познавам. Не познавам закона в детайли, но според мен съпругът ми се е защитавал. Всеки трябва да има право да защити семейството си. Радвам се, че хората го подкрепят. Съпругът ми никога не е отказал помощ на някого. Надявам се утре да се прибере вкъщи, да види децата си, да подари подарък на голямата ни дъщеря\", отново се разплака жената.   По-късно в Пловдив се очаква отново да има протест в защита на д-р Димитров и искане за неговото освобождаване от ареста, както и за промени в законодателството, които да урегулират правото на самозащита. ", "date": "2018.03.05", "title": "Съпругата на лекаря, задържан за убийството на Плъха: За трети път обират дома ни, но задържани няма"}
{"url": "http://epicenter.bg/article/Sedmitsata-zapochva-s-valezhi--no-proletta-se-zadava/148618/2/0", "text": "Седмицата започва с валежи, но пролетта се задава - термометрите ще се качат до 17 - 18 градуса през следващите дни. Днес вятърът ще e слаб до умерен, а максималните температури ще са от 2-3 градуса в Северозападна България до 12-13 градуса в югозападната част от страната.   Над Черноморието ще бъде облачно. Ще духа до умерен югоизточен вятър. Максималните температури ще са 5-7 градуса. Температурата на морската вода е 5-6 градуса. Вълнението на морето ще бъде 2-3 бала.  Над планините ще бъде предимно облачно и мъгливо. След обяд над масивите в западната половина на страната ще завали дъжд, над 1700-1800 метра - сняг. Ще духа умерен до силен южен вятър. Максималната температура на височина 1200 метра ще е около 6 градуса, на 2000 метра - около минус 1. Утре температурите тръгват нагоре, но ще се движат от 2 до 13 градуса в различните региони на страната. Затоплянето продължава, за дамския празник - 8 март, синоптиците обещават повече слънце.  Няма да вали и през уикенда, слънце и облаци ще се гонят из небето, а максималните температури ще бъдат между 14 и 18 градуса.", "date": "2018.03.05", "title": "Седмицата започва с валежи, но пролетта се задава"}
{"url": "http://epicenter.bg/article/Mustafa-Karadaya--Obedineni-sme-i-gotovi-za-izbori/148640/2/48", "text": "Това каза председателят на партията Мустафа Карадайъ на пресконференция след първата част на семинар, организиран от ДПС, за отвореното управление и привличането на гражданите в процеса на вземане на решения. Той допълни, че след изборите през 2017 г. се е получило обединение на избирателите на партията, като каза, че този процес продължава и в момента. \"Избирателите на ДПС са в процес да се обединяват\", допълни той.   Във връзка с провеждания семинар Карадайъ каза, че са нужни гласът, идеите и предложенията на гражданите за решения, както и оценката им за изпълнението през целия период. \"Свободните и активни граждани с помощта на информационните и комуникационните технологии могат да се превърнат в мощен катализатор на необходимите социални промени\", каза още председателят на ДПС.   В семинара на тема \"Отворено управление - нова възможност за либералните демокрации. Привличане на гражданите в процеса на вземане на решение\" участват централното оперативно бюро на ДПС, парламентарната група на партията, кметове на общини, а специален гост е сър Греъм Уотсън, дългогодишен председател на АЛДЕ.", "date": "2018.03.05", "title": "Мустафа Карадайъ: Обединени сме и готови за избори"}
{"url": "http://epicenter.bg/article/Prof--Bozhidar-Dimitrov-uchredi-dvizhenie--Kubrat-/148641/2/0", "text": "Проф. Божидар Димитров учреди днес движение „Български надпартиен съюз Кубрат”, предаде БТВ.   Първоначално движението трябваше да бъде учредено на 4 февруари, но сбирката се отложи, защото професорът се разболя.   Идеята на формацията е да се бори за президентска република. Първата крачка щяла да е иницииране на референдум.   Сред учредителите бяха арх. Миломир Богданов, Христо Бойчев, певецът Константин Георгиев – Коцето Калки и други.", "date": "2018.03.05", "title": "Проф. Божидар Димитров учреди движение „Кубрат“"}
{"url": "http://epicenter.bg/article/Stroitelstvoto-na-magistrala--quot-Hemus-quot--do-Boaza-zapochva-na-20-mart/148642/2/0", "text": "До 20 март ще започне реалното строителство на новия участък от магистрала „Хемус“ от Ябланица до пътен възел „Боаза“. Това обяви в Ловеч министърът на регионалното развитие и благоустройството Николай Нанков.   Проектирането на трасето от 9,3 км. все още тече, а изграждането му трябва да бъде завършено за година и половина, уточни министърът. Нанков допълни, че в момента се извършва проектирането и геологията в участъка между пътен възел „Боаза“ и разклона за Ловеч и Плевен от път II - 35. Строителството на трасето с дължина 52 км. ще бъде разделено на три етапа. В средата на годината ще бъде обявена обществената поръчка за избор на изпълнител.   С това проектиране променихме параметрите на авто-магистралното трасе. Проектната скорост е 120 км. / ч., но позволената скорост ще е 130 км./ч., каза Нанков. Той добави, че по този начин от държавния бюджет, от който се финансира строителството на магистралата, ще бъдат спестени 300 милиона лева. От думите на Нанков стана ясно, че с новото проектиране се спестява строежът на седем моста и три тунела.", "date": "2018.03.05", "title": "Строителството на магистрала \"Хемус\" до Боаза започва на 20 март"}
{"url": "http://epicenter.bg/article/Stoyanova-v-Bryuksel--Prioritet-za-Balgariya-e-izgrazhdaneto-na-edinna-viziya-za-badeshteto-na-Evropa/148649/2/0", "text": "През следващите месеци основен приоритет на България като ротационен председател на Съвета на ЕС, е работата в посока изграждане на единна визия за бъдещето на Европа. Ето защо смятам, че е необходимо да продължим да настояваме за по-ефективно прилагане на солидарността, отговорността и кохезията като водещи, хоризонтални принципи на интеграцията – важни за безпроблемното реализиране на ключови политики на Съюза. Това заяви в Брюксел народният представител от ГЕРБ и председател на Комисията по бюджет и финанси Менда Стоянова.   Там тя участва в заседание на политическата група на ЕНП с представители на националните парламенти от партиите-членки на ЕНП. Основните теми на конференцията са приоритети и новите предизвикателства пред Бюджета на ЕС и реформата в Общата селскостопанска политика. В събитието участват още заместник-председателят на Групата на ЕНП в ЕП Естер де Ланг, заместник-председателят на ЕК, отговарящ за работните места, растежа, инвестициите и конкурентоспособността - Юрки Катайнен, генералният секретар на ЕНП Антонио Лопес, председателят на Конституционната комисия на ЕП Данута Хюбнер, европейският комисар за земеделието и развитието на селските райони Фил Хоган, както и депутатът от ГЕРБ и зам.-председател на Комисията по бюджет и финанси Евгения Ангелова.   „Единството, справедливостта и кохезията са ключ към засилване на социалното измерение на Европейския съюз и просперитет в дългосрочен план. По време на първото ни Председателство, насочваме усилията си за надграждане на резултатите, които вече са постигнати в рамките на дебата за бъдещето на труда“, посочи Стоянова пред присъстващите. „Темата на първа сесия: „Бюджет на Европейския съюз: съществуващи приоритети и нови предизвикателства“ следва да бъде разгледана в контекста на бъдещата Многогодишна финансова рамка 2021-2027 г. Тя, от своя страна, очертава представата за просперираща и сигурна Европа, основана на силно конкурентна, социална пазарна икономика“, подчерта председателят на парламентарната Комисия по бюджет и финанси. Тя допълни, че в рамките на следващия Програмен период традиционните политики на ЕС трябва да имат първостепенно значение, тъй като от една страна те представляват средство за насърчаване на икономическия растеж и конкурентоспособност на Съюза в глобален мащаб, а от друга допринасят за постигането на целите, отнасящи се до опазването на околната среда.   По думите й въпросът за запазването на кохезионната политика, като основна инвестиционна политика на ЕС, стимулираща икономическия растеж и създаването на нови работни места, е ключов за бюджета на Съюза след 2020 г. Според Менда Стоянова кохезионната политика трябва да бъде насочена повече към осъществяването на реални и количествено измерими резултати, достигайки до максимален брой европейски граждани. „Ето защо е важно усилията на страните членки да бъдат съсредоточени върху интегрирания подход и синергията“, отбеляза тя.   Менда Стоянова коментира и Общата селскостопанска политика след 2020 г. Тя посочи, че Българското председателство ще насочи своите усилия към реформата в този сектор. „От значение за нейното модернизиране са научният подход и прилагането и въвеждането на иновации. Изцяло финансираните от ЕС директни плащания по Общата селскостопанска политика трябва да се запазят като гарантиращи стабилността и доходите в отрасъла“, каза още депутатът от ГЕРБ.   В рамките на форума Евгения Ангелова участва и в панела за дейността на мрежата от млади членове на ЕНП. На него координаторът на младите членове на ЕНП - Том Ванденкенделаре  ги запозна с бъдещите инициативи на организацията.", "date": "2018.03.05", "title": "Стоянова в Брюксел: Приоритет за България е изграждането на единна визия за бъдещето на Европа"}
{"url": "http://epicenter.bg/article/V-razgovor-s-Borisov-Putin-izrazil-gotovnost-da-se-vklyuchi-v-obsazhdaniyata-za-AETs--quot-Belene-quot-/148651/2/0", "text": "Президентът на Руската федерация Владимир Путин поздрави премиера Бойко Борисов по случай националния празник на България, съобщи правителственият пресцентър.   В телефонен разговор, проведен днес, двамата обсъдиха енергийните проекти на територията на страната ни, а Борисов запозна Путин с развитието на темата за Западните Балкани, върху която акцентира Българското председателство на Съвета на Европейския съюз – изграждане на транспортна и дигитална свързаност в региона, както и развитие на електроенергийната и газопреносната инфраструктура.   Коментирано беше и , се казва в официалното съобщение.  и посочи, че тя е срещнала подкрепа от колегите му от страните от Западните Балкани. Президентът Путин изрази готовност страната му да се включи в обсъжданията при подновяване на работата по проекта.  за България при взаимоизгодни условия и пълни гаранции от страна на Европейската комисия.  , че проектът в голямата си част е изпълнен, а Борисов информира, че се очаква на 1 юни да е готова интерконекторната връзка между България и Турция. Разгледан беше и вариант за изграждане на отклонение от газопровода \"Турски поток\", което да достига пряко до хъба.  Бойко Борисов и Владимир Путин подчертаха, че двустранният диалог се развива добре и се наблюдава напредък в отношенията в редица сфери на икономиката, в търговията и туризма. Отчетено беше, че стокооборотът между България и Русия е нараснал с 24% през 2017 г., а туристите, посетили страната ни, са близо 560 хил., което е с 1,3 на сто повече от 2016 г. ", "date": "2018.03.05", "title": "Путин поздрави по телефона Борисов за националния празник"}
{"url": "http://epicenter.bg/article/Borisov-predstavi-na-Putin-ideyata-si-za-AETs--Belene--kato-obshtobalkanski-proekt-/148652/2/48", "text": "Руският президент Владимир Путин и българският премиер Бойко Борисов обсъдиха енергийните проекти на територията на страната ни. Това се е случило  в телефонен разговор между двамата, проведен днес, съобщиха от правителствената информационна служба.   Българският премиер представи идеята си за развитие на проекта за АЕЦ „Белене“ като общобалкански и посочи, че тя е срещнала подкрепа от колегите му от страните от Западните Балкани. Путин изрази готовност страната му да се включи в обсъжданията при подновяване на работата по проекта, се казва в съобщението на правителството.   Борисов запозна Путин с развитието на темата за Западните Балкани, върху която акцентира Българското председателство на Съвета на Европейския съюз – изграждане на транспортна и дигитална свързаност в региона, както и развитие на електроенергийната и газопреносната инфраструктура.   , допълват от Министерски съвет.   По време на разговора беше обсъдено развитието на газовия хъб „Балкан“ и възможностите за директни доставки на газ за България при взаимоизгодни условия и пълни гаранции от страна на Европейската комисия.   В тази връзка беше коментирано и изграждането на газопровода „Турски поток“, като руският президент посочи, че проектът в голямата си част е изпълнен, а Борисов информира, че се очаква на 1 юни да е готова интерконекторната връзка между България и Турция. Разгледан беше и вариант за изграждане на отклонение от газопровода \"Турски поток\", което да достига пряко до хъба.   Бойко Борисов и Владимир Путин подчертаха, че двустранният диалог се развива добре и се наблюдава напредък в отношенията в редица сфери на икономиката, в търговията и туризма. Отчетено беше, че стокооборотът между България и Русия е нараснал с 24% през 2017 г., а туристите, посетили страната ни, са близо 560 хил., което е с 1,3 на сто повече от 2016 г.     Припомняме, че по-рано след Инвестиционния форум, организиран от Европейската банка за възстановяване и развитие (ЕБВР) в Лондон, Борисов предложи АЕЦ \"Белене\" да се построи като общ балкански проект, но с европейско финансиране.", "date": "2018.03.05", "title": "Борисов представи на Путин идеята си за АЕЦ „Белене” като общобалкански проект "}
{"url": "http://epicenter.bg/article/Vanshno-iziska-obyasneniya-ot-generalniya-ni-konsul-v-Istanbul-Vasil-Valchev/148653/2/0", "text": "Във връзка с медийни публикации относно отбелязването на Националния празник 3 март в Одрин, Министерството на външните работи заявява, че не е съгласувало речта на генералния консул Васил Вълчев и отмяната на участието на танцовия състав.    Припомняме, че в посолството ни в Анкара беше проведен прием на 1 март с представителство на най-високо ниво от приемащата държава начело с вицепремиера Фикри Ъшък.    В Генералното консулство в Истанбул на 2 март близо 600 души уважиха тържествата по случай националния ни празник, които завършиха с голямо хоро.   МВнР изиска обяснения от генералния консул Васил Вълчев, като той аргументира решението си така:  “В памет на загиналите на 1 март турски войници в операция “Маслинова клонка”, на 3 и 4 март в Република Турция са били отменени всички културни прояви, а в джамиите са отслужени заупокойни литургии, затова съгласно дипломатическия протокол реших да призова за минута мълчание и да отменя културната програма. По отношение на боевете на Шипка призовах единствено за почитане на паметта на загиналите наши сънародници.”   Всички обстоятелства ще бъдат изяснени в следващите дни в тясна комуникация с Вълчев.   \r\n \r\n \r\n \r\n", "date": "2018.03.05", "title": "Външно изиска обяснения от генералния ни консул в Истанбул Васил Вълчев"}
{"url": "http://epicenter.bg/article/-Komsomolskaya-pravda--Patriarhat-se-nahvarli-na-balgarskiya-prezident--Rusiya-osvobodi-vashata-strana/148657/2/48", "text": "В дъждовното неделно утро патриарх Кирил, пристигнал в България за тържествата по случай 140-годишнината от освобождението на страната от османско робство, отслужи литургия в катедралния храм Александър Невски. Изрисуваният, включително и от Виктор Васнецов величествен храм е построен през 1912 година в памет на руските воини, подарили независимостта на Балканите след победата на Руската империя над Османската империя през 1878 година, пише руското издание „ “. „Русия се намеси сама, пренебрегвайки собственото си благополучие и възможната политическа изгода от ненамеса в конфликта. Тук проляха кръвта си десетки хиляди руски войници“, напомни руският патриарх на дошлите да се помолят с него жители на София.   А преди отлитането му за Москва се случи неголям, но значителен конфликт, коментира вестникът. За първи път по време на посещение в чужбина патриархът публично изказа своето недоволство и то от първо лице. Оказва се, че по време на празничния парад президентът на България Румен Радев е изразил признателност за националното освобождение не на единната руска армия, а на различните народи, които са я съставяли – румънци, украинци, белоруси, финландци, поляци, литовци и други. Както казват руснаците, запознати с въпроса, тази формулировка се използва в България вече от много години. И от ръководството на страната, и от пресата. „Русия не се съобрази с Европа. Движена от своята любов, отслабена и без да има никаква политическа поддръжка по света, тя започна борбата. Това е велик пример за това, как духовната и културната солидарност надделяват над политическия прагматизъм. Радвам се, че мога да ви кажа това. Не Полша, не Литва – Русия! Беше ми трудно да слушам всички тези позовавания на участието на други страни в освобождението. Нито полският, нито литовският сейм са имали участие във вземането на решение за започване на войната с Османската империя. Надявам се, че медиите ни слушат и ще предадат моето разочарование от неправилната интерпретация. Ние сме за историческата истина, господин президент. Ние я завоювахме със своята кръв и не може да има никакви политически и прагматически причини, за да се премълчава и да се интерпретира неправилно. В мен остана нееднозначно впечатление от юбилея и аз ще го кажа открито пред целия свят“, е казал руският патриарх на Радев, според цитата на „Правда“. Медиите са чули това, пояснява изданието – чрез говорител в съседната стая на президентски дворец, но при тези думи българите са изключили звука, твърди авторът на материала, като добавя, че цялото изказване е чуто чак след това, на запис. „Всички разговори за дружба трябва да се проявяват в реалността. Двустранните отношения трябва да използват този голям потенциал, ние трябва да се договорим да направим всичко, за да работи той за бъдещето. Ние обичаме България независимо от политическата конюнктура“, е смекчил своят тон Кирил, според цитата на изданието. В отговор на това, държавният глава се е опитал да обясни, че е имал предвид народите, влизащи в състава на руската армия. „Не чух името на Александър II, но за сметка на това бяха назовани други страни“, е продължил патриархът. „На Шипка разбрах, че независимо от политиката, която провежда държавната власт, българският народ има дълбока признателност към нас. Съветвам ви да отчитате тези настроения“. Кирил неочаквано е похвалил Радев за ораторската му дарба, но само, за да се върне отново към главния въпрос, но вече от друга перспектива, коментира „Комсомолская правда“. „В съветско време българските другари се смятаха за най-лошите оратори, които въобще не умеят да говорят без да четат. Когато ви слушах, се наслаждавах. Само искам да ви помоля винаги в своята политическа дейност да помните това, което се е случило в историята на Русия и България. И накъдето и да води политическата траектория на Европа, моля вас и вашите колеги да не забравяте за Шипка и за тази любов, която съществува на дълбочинно народно ниво“, са били думите на патриарх Кирил. А вече на летището, преди да си замине за Москва, предстоятелят на Руската православна църква е изразил увереността си пред журналистите, че този политически контекст скоро ще изчезне. „Оказва се, че лейбгварейски финландски полк е взел участие в освободителната борба. Но това е бил полк на руската гвардия, разквартируван във Финландия. Точно такива са и полковете, разквартирувани в Полша. В историята на Полша и Финландия тази страница я няма. Но тя е изписана с кървави букви в историята на Русия. Много ми се иска тази политическа историософия да изчезне от българското политическо ежедневие. Никаква политкоректност не може да оправдае фалшивата историческа интерпретация. Моят най-светъл спомен от визитата е посещението ми на Шипка. Там не видяхме нито финландски знамена, нито румънски, нито полски – само знамена на Русия и България. И с какъв ентусиазъм посрещнаха Патриарха Московски и на цяла Русия – беше невъзможно да преживея без сълзи този народен възторг, който изрази искреното отношение към великите жертви на Русия. Убеден съм, че негативният политически контекст ще премине. Дай Боже, това да бъде разбрано по-бързо от политиците!“, подчерта предстоятелят на РПЦ.  ", "date": "2018.03.05", "title": "“Комсомолская правда“: Патриархът се нахвърли на българския президент: Русия освободи вашата страна!"}
