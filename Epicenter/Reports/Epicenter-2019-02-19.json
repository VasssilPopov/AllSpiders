{"url": "http://epicenter.bg/article/DPS-gnevni-na-GERB--Uchastnik-v-sreshtata-pri-premiera-go-e-podvel-zhestoko-s-lazhi-za-nas-/175694/2/0", "text": "ДПС продължава да стои на досегашната си позиция за Изборния кодекс, в частност за преференциите и не възнамерява да променя гласуването си по време на обсъждането на новите стари текстове, внесени вече от ГЕРБ.  \"За нас не е характерна тази рязка чупка в кръста, за да се смени посоката на играта в последния момент\", коментира последните движения на ГЕРБ зам.-председателят на парламентарната група Хамид Хамид пред Канал3.  \"Приемаме спокойно последните събития. Нищо извънредно не се е случило. Свикнали сме на завъртулките на ГЕРБ\", добави още Хамид, който е член и на правната комисия. Той обясни, че не е имало никакви договорки с никого от ГЕРБ.  Единствено от Движението били помолени от управляващата партия да помогнат за регистрацията, за да започне пленарното заседание, а от ДПС помолили да се приеме машинното гласуване.  \"Нищо друго. И тук не прави чест да лъжат по наш адрес. Някой от участниците в срещата при премиера го е подвел жестоко\", коментира още Хамид.  \"Нямаме намерение да напускаме парламента. Преговаряме с НАСА направо да напуснем планетата\", иронизира още депутатът от ДПС решението на социалистите да бойкотират дейността на Народното събрание.", "date": "2019.02.19", "title": "ДПС гневни на ГЕРБ: Участник в срещата при премиера го е подвел жестоко с лъжи за нас!"}
{"url": "http://epicenter.bg/article/Sled-poreden-koalitsionen-savet-upravlyavashtite-si-obeshtaha-da-izpalnyat-mandata-/175644/2/0", "text": "Управляващата коалиция е сплотена и решена да довърши мандата. Това се разбра от продължилото само час заседание на коалиционния съвет при премиера Бойко Борисов. Борисов обяви свикването му в понеделник след извънредното заседание на Изпълнителната комисия на ГЕРБ, на която се разбра, че настъпва обрат в позицията на управляващите по Изборния кодекс - преференцията ще остане такава, каквато е, а ЦИК ще бъде сменена.   След разговора при Борисов пред медиите застанаха зам.-председателят на ГЕРБ Цветан Цветанов, вицепремиерът и лидер на ВМРО Красимир Каракачанов и шефът на ПГ на Обединени патриоти и лидер на \"Атака\" Волен Сидеров.   Цветанов коментира бойкота на БСП, като отбеляза: \"Не зная дали БСП ще участва въобще в парламентарните избори. Аз съм провел разговор и с ДПС, и с БС. Това е част от политическата култура. Ще продължа да водя разговори и с ДПС, и с БСП!\"   Каракачанов пък посочи, че не трябва да се разчита на БСП, които играят на варианта „иди ми, дойди ми“. „Коалиционният съвет не беше събиран от две-три седмици поради пътувания. Обсъдихме да съгласуваме законодателните си програми и да стегнем дисциплината“, добави той. „Българският народ е изпратил всички народни представители в парламента да работят, ако БСП са решили да вървят по свой сценарий, това си е техен проблем“, посочи Красимир Каракачанов.   Ще покажем, че парламентаризмът няма алтернатива, да отсъстваш от парламента, не е решение, бе катгоричен Волен Сидеров.  \"По-правилното и по-доброто е да приемаме законите, да придвижваме темите, които хората очакват от нас. Може би това ще стане сега по-делово и по-спретнато в отсъствието на БСП, добави Сидеров. Ще изпълним управленския мандат\", категоричен е лидерът на \"Атака\".    „Обсъдихме темите, които предстоят за тази седмица. Мога да потвърдя казаното от Волен Сидеров. Въпреки различията, които имаме по определени законопроекти или нюанси в други политически изяви, имаме ангажимент - формиране на мнозинство и подкрепа на правителството до края на мандата му“, каза Каракачанов.    Цветанов обяви, че ще има повишение на доходите. „От събираемостта, която е в момента отново ще имаме възможност за увеличение на доходите с 10% в началото на следващата година в бюджетната сфера. Управленската програма се изпълнява в параметрите и по поетите ангажименти”, каза той Цветанов. И също коментира напускането на Народното събрание от страна на БСП. „Това ще доведе до ограничаване възможността на депутатите да участват в парламентарната си дейност на форуми извън България – ПАСЕ, ОССЕ, също и като наблюдатели в изборните процеси. Това е дейност, която е вменена на българският парламентаризъм, сега ще трябва да го граничим, за да осигурим кворум в началото на пленарните заседания. БСП се дистанцира от реалния парламентаризъм, от това да участват активно в законодателната дейност и по осъществяването на парламентарен контрол. След като се отказват от това, това значи, че не знам дали въобще БСП ще участва в следващите парламентарни избори, тъй като няма как да правиш политика, да защитаваш обществото, както и своите политики. Благодаря на всеки от нас, който е отговорен към дисциплината, подчерта Цветанов.   Цветан Цветанов коментира и промените в Изборния кодек, като заяви, че промените в изборното законодателство не се правят заради капризите на БСП, а водени от обществения интерес. „Самата БСП по начина, по който прави политиката си, се дистанцира от реалния парламентаризъм. Не знам дали БСП ще участват въобще в следващи парламентарни избори, защото така няма как да се прави политика, няма как да се защитава обществото“, каза той.  „Благодаря на колегите ми, че всички се отнасяме дисциплинирано към отговорностите, които имаме и изпълняваме управленската си промяна\", заяви Цветан Цветанов на партиите от Обединените патриоти.  „Не е нормално омразата да носи политически дивиденти. Не ултимативно трябва да се защитават позиции, както прави БСП“, добави Цветанов. Ще продължим да говорим и с БСП, и с ДПС, посочи в заключение той.    ", "date": "2019.02.19", "title": "Управляващите сплотени! Каракачанов: Ще изпълним мандата! Цветанов обещава 10% ръст на доходите"}
{"url": "http://epicenter.bg/article/Borisov--Karakachanov-i-Siderov-pozdraviha-uchenitsi-pred-pametnika-na-Levski-/175646/2/0", "text": "Премиерът Бойко Борисов, вицепремиерът Красимир Каракачанов и лидерът на \"Атака\" Волен Сидеров поднесоха цветя пред паметника на Васил Левски в София, предаде Канал 3. Там те поздравиха ученици от 2 и 4-ти клас, дошли да се преклонят пред Апостола в деня на 146-годишнината от обесването му.  Тримата направиха изненадващото посещение около час след края на коалиционния съвет на управляващите в Министерски съвет.  Борисов и Каракачанов поговориха с децата и им пожелаха \"да сте живи и здрави\", а учениците учтиво благодариха. После премиерът и вицепремиерът се качиха на служебните си автомобили, а Волен Сидеров продължи пеша по ул. \"Московска\".  ", "date": "2019.02.19", "title": "Борисов, Каракачанов и Сидеров поздравиха ученици пред паметника на Левски "}
{"url": "http://epicenter.bg/article/Vasil-Vasilev--/175655/2/0", "text": "Системните партии на власт и ДПС наложиха промените в изборното законодателство с една основна цел – да отвратят хората от участие в изборите, каза снощи Васил Василев в предаването си \"Не се страхувай\".   \"Те знаят, че броят на избирателите им няма да се увеличи или намалее. Но относителната им тежест ще се повиши, ако до урните отидат по-малко хора. Затова техният интерес е да отблъснат избирателите от урните, да демонстрират, че от гласуването им няма полза, че си губят времето, че каквото и да искат хората, управляващите пак ще направят това, което са решили. Със същата цел бе отхвърлено и мижавото предложение членовете на избирателните комисии да имат поне основно образование. Та кой лекар, учител, агроном, инженер ще отиде да гласува, като види, че неграмотният пъдар бат’Сали ще оценява гласа му и ще сортира бюлетините\", допълни Василев.  \"Циганската престъпност се засилва, тя може да вземе такива брутални измерения, че българите да се надигнат и да се провокират изстъпления и жестокости, предупреди той. Тогава хората изведнъж ще се стреснат. И ще потърсят – какво? Здравата ръка, естествено. Човекът, шерифът, мачото, нахлузил кожения шлифер, пистолет в колана, гледа изпод вежди, веждите под черна шапка. Да прави, да струва, само мир да има! Не знаем дали това е причината властта да не взема ефикасни мерки за обуздаване на циганската престъпност\", добави Василев.   \"Ако убият евреи, американци, англичани – това е тероризъм. Като убият българи – било битов конфликт. За борбата с тероризма българската държава отделя огромни средства, А за борбата с циганската престъпност защо спи? Има нещо много подозрително в това бездействие\", каза той.  В предаването, което беше излъчено снощи по ТВ Евроком бе зададена една гатанка. Какво, по новите френски разбирания, може да означава фразата “Родител 1 на родител 2 споделил с родител 2 на родител 1, че родител 1 е загорил яденето“? - “Сватът казал на сватята, че снахата е загори-тенджера“ - би бил отговорът, вече според българските разбирания. Налагането на термини като Родител 1 и Родител 2 във Франция е реверанс към хомосексуализма. Целта изглежда е детето, наето за отглеждане от еднополови двойки, да не сбърка и да каже “мамо“ на това лице, което играе ролята на баща и “тате“ на другото, което се прави на майка, отбеляза Васил Василев.  Предаването бе посветено на 146-годишнината от гибелта на Апостола на свободата. Василев, който е и председател на Обшобългарския комитет “Васил Левски“, подчерта, че ние, българите, имаме непростим грях пред великия ни сънародник.   \"Вече повече от 140 години продължаваме да пренебрегваме неговите безсмъртни завети за това каква трябва да бъде българската държава, как да се управлява, на какво да обръщаме внимание, от какво да се пази, кого да отхвърлим от себе си. Заветите на Левски са националната Библия на нашия народ и ако бяха съблюдавани, щяха да ни доведат до бляскави дни\", подчерта той.   Така, както Христос преди 2000 години показа пътя за спасение на човечеството и му даде своето учение, така и Левски преди век и половина посочи какво трябва да прави българският народ, за да се изравни с другите европейски народи. Но нито княжеският режим, нито Царството, нито регентството, нито народната република, нито демократичната фасада не посмяха да се облегнат на тези завети, да ги прегърнат и да се водят по тях като най-важни ориентири за упражняването на властта.  Затова може би трябва да се създаде някакво национално, надпартийно обединение за осъществяване на заветите на Левски\", подчерта Василев.   \"Нито лявото, нито дясното, нито лявото, нито либералното, консервативното, централното, периферното са ни дали чистата и свята република. Нея може да я даде само националната идея и нейния връх –заветите на Апостола\", изтъкна той.  В предаването участваха и родствениците на Левски – Христина Богданова и Васил и Стефан Караиванови, които разказаха спомени за великия българин, предавани в семействата им от поколение на поколение. Г-жа Богданова е пра-правнучка на сестрата на Левски – Яна, а Караиванови са потомци на Васил Караиванов – съратник на Апостола и племенник на неговата майка Гина Кунчева.  ", "date": "2019.02.19", "title": "Васил Василев в \"Не се страхувай\": Грешни сме пред Левски, не спазваме завета му как да се управлява"}
{"url": "http://epicenter.bg/article/GERB-speshno-sa-napisali-nov-zakon--s-koyto-vrashtat-preferentsiyata--obyavi-Danail-Kirilov-/175659/2/0", "text": "Процедурата за връщането на промените в Избирателния кодекс първоначалния им вид, които бяха изменени миналата седмица, е сложна, казва в интервю за БНР шефът на правната комисия Данаил Кирилов.  \"Имахме много кратко време, за да намерим адекватното правно-техническо решение. При всички положения и това решение ще се атакува\", очаква юристът на ГЕРБ.    \"Ние успяхме да отделим този нов законопроект без оглед на съдбата и развитието на този, който завършваме сега и който е на финалната фаза, която се нарича промулгация, тоест на одобрение от държавния глава\", обяснява той пред БНР.  Според Кирилов    \"Бързахме да направим новия Закон, за да може още в днешния ден администрацията на президента, самият президент да знае, че имаме промяна на волята и съответно той да прецени правните си действия оттук нататък\", казва Кирилов. Шефът на правната комисия подчертава, че управляващите имат готовност да обсъдят и евентуално вето на държавния глава по   обясни той.  \"Но хората трябва да са спокойни, преференцията остава такава, каквато е, за хубаво или за лошо\", увери за пореден път Кирилов отмятането на ГЕРБ от измененията в Избирателия кодекс, които бяха прокарани в парламента по време на инфарктното заседание в четвъртък вечерта.         Новият законопроект трябва да бъде разгледан утре на правна комисия.", "date": "2019.02.19", "title": "ГЕРБ спешно са написали нов закон, с който връщат преференцията, обяви Данаил Кирилов "}
{"url": "http://epicenter.bg/article/Krum-Zarkov--Ochevidno-e---koalitsiyata-e-nestabilna-/175661/2/0", "text": "Зам.-председателят на ПГ на \"БСП за България\" Зарков направи това на редовната пресконференция на БСП на \"Позитано\" 20.   Той обяви, че сме   Затова БСП няма да влиза в пленарната зала. А депутатите социалисти тръгват по график из страната.   Крум Зарков подчерта, че   И днес същите тези хора, които агресивно отхвърляха аргументите ни вчера, пламенно ще ги защитават днес\", каза Зарков.   Според него е трябвало да се изчака или президентът да наложи вето и то да бъде обсъдено, или да се изчака законът да бъде обнародван.    отсече Крум Зарков.   Урокът, който беше даден на управляващото мнозинство, явно не е научен – Зарков уточни, че Изпълнителното бюро на БСП е обсъдило актуалната политическа ситуация и набеляза мерки за действия оттук нататък на партията и на парламентарната група. „Констатирахме една добра новина в началото на седмицата и тази добра новина е, че българското общество е запазило съпротивителните си сили“, заяви Зарков.   „В тази битка ПГ на „БСП за България „беше на мястото си“, каза още Зарков. „Урокът, който беше даден на управляващото мнозинство, явно не е научен.   Между 44-тото Народно събрание и парламентаризма не трябва да се слага знак за равенство – спасението му минава през разпускането на парламента, смята Зарков.     „Г-жа Караянчева е писана шеста. Първият човек в държавата е подписан шести, след партийния ръководител, след различните фурнаджийски лопати, които променят мнението си от днес до утре. Председателят е шести. Това е мястото, което управляващата коалиция определя на парламетаризма. Между 44-тото НС и парламентаризма не трябва да се слага знак за равенство. Спасението на парламентаризма минава през разпускане на Народното събрание“, изтъкна Крум Зарков.   Коалицията е нестабилна и това е толкова очевидно, че просто не мога да разбера как с думи някои хора се опитват да променят реалността, подчерта Крум Зарков   Той обясни, че това е проличало след коалиционния съвет, когато НФСБ практически е разтрогнала „Обединени патриоти“.  „ . „Последен пример е хаосът около касовите апарати. Няма социална стабилност. Хора посягат на себе си от отчаяние и се създават предпоставки за сблъсъци между гражданите“, допълни Зарков. Според него от думите на Цветан Цветанов за ДПС е станало ясно кой крепи стабилността.     ", "date": "2019.02.19", "title": "Зарков: ГЕРБ поправят грешката си с Изборния кодекс с нова грешка. Това е безпрецедентно!  (ВИДЕО)"}
{"url": "http://epicenter.bg/article/Zapochna-montazhat-na-parkovata-mebel-v-gradinata--Kristal--v-Sofiya-/175662/2/0", "text": "Зам.-кметът на Столичната община Дончо Барбалов провери ремонтните дейности на градина „Кристал“, която е част от обновяването на зона 4 от центъра на града. В градината започна монтажът на парковата мебел. На алеите ще бъдат монтирани нови 43 пейки и кошчета, съобщават от Столична община.  Ремонтът в градината е приключен на 90%, положена е новата настилка и е монтирано ново осветление. Скулптурата със сърничките е почистена и поставена на мястото й, продължава реставрацията на чешмата. Монтира се самопочистваща се обществена тоалетна.  В градината е изпълнена нова поливна система, извършена бе подмяна на горния почвен слой с 5 см нов хумус, като оформилият се във времето релеф с денивелация на терена е запазен. Засадени са 11 иглолистни и 41 широколистни фиданки, над 700 храсти и 900 цветя, както и жив плет. Предстои да се поставят разпръсквателите на поливната система.  Градината пред Военния клуб е декларирана като групов паметник на градинското и парковото изкуство през 1988 г.  Същевеменно от 20 февруари 2019 г. във връзка с обновяването на Зона 2 от центъра на града започва работа и по ул.„6-ти септември“ в участъка между ул. „Аксаков“ и ул. „Славянска“, където ще бъдат обновени настилките. Първо ще се работи по пътното платно, което ще се бъде с гранитни павета, а тротоарите ще останат свободни за придвижване на пешеходци.  След това ще бъде подменена настилката и на тротоарите, която ще от бетонови павета. Предвижда се ремонтът да продължи до 15 април 2019 г., ако времето позволи. За този период се въвежда временна организация на движението на моторни превозни средства и се закриват 16 места в „синя зона“ в този участък. Кръстовището на ул. „Славянска“ и „6-ти септември“ ще е отворено за автомобили.  ", "date": "2019.02.19", "title": "Започна монтажът на парковата мебел в градината „Кристал“ в София "}
{"url": "http://epicenter.bg/article/zakon-kodeks/175664/2/0", "text": "След нареждане на премиера Борисов ГЕРБ написаха спешно снощи и внесоха в деловодството на парламента нов закон, с който се отменят поправките в Избирателния кодекс в частта за преференциите.    Вносители на новия закон са:  ЦВЕТАН ГЕНЧЕВ ЦВЕТАНОВ  ДАНАИЛ ДИМИТРОВ КИРИЛОВ  КРАСИМИР ЛЮБОМИРОВ ВЕЛЧЕВ  АЛЕКСАНДЪР КОЙЧЕВ ИВАНОВ  АННА ВАСИЛЕВА АЛЕКСАНДРОВА  ЦВЕТА ВЪЛЧЕВА КАРАЯНЧЕВА  ЛЪЧЕЗАР БОГОМИЛОВ ИВАНОВ  ЕВГЕНИ ГЕНЧЕВ БУДИНОВ  ХРИСТО ГЕОРГИЕВ ГАДЖЕВ  БОРИСЛАВ ИВАНОВ БОРИСОВ  АЛЕКСАНДЪР ПЕТРОВ АЛЕКСАНДРОВ   С предложения законопроект се цели да се възстанови правното действие на нормите относноотчитането на преференциите във всички видове изборипо ИК преди тяхната отмяна на 14 февруари 2019 година в приетшия на второ четене ЗИД на ИК 853-03-09от 19.12. 2018 г, пише в мотивите на новия законодателен акт.    Авторите на законопроекта обясняват, че проектът се внася преди да е завършила финалната промулгационна фаза на законодателния процес  , за да се отрази обществения интерес и реакции, от една страна и от друга - да предостави възможност за отделна от резултата на промулгацията законодателна инициатива, така че в крайна сметка при приемането от законодателия, да останат действалите досега правила за отчитането на преференциалния вот.  В законопроекта е посочено, че преференциите за даден кандидат са валидни, ако броят на гласовете, получени за кандидата, е не по-малък от 7% от гласовете, подадени за кандидатската листа. Новия законопроект на ГЕРБ вижте   ", "date": "2019.02.19", "title": "Вижте закона, с който ГЕРБ поправят поправките в Изборния кодекс"}
{"url": "http://epicenter.bg/article/Masovoto-ubiystvo-v-Novi-Iskar-e-izvarsheno-oshte-v-petak-vecherta--VIDEO--/175636/3/0", "text": "25-годишният Георги е споделил пред разследващите органи, че е убил родителите си, брат си и баба си още в петък вечерта. Това заяви в предаването „Тази сутрин” по бТВ градският прокурор на София Емилия Русинова. Тя допълни, че все още се очакват съдебно-медицинските експертизи, които ще установят с точност часа на смъртта.  „Когато полицаи и представители на военните отиват до къщата, вратата не е била заключена, Георги се е появил, бил е видимо зле, в ръката си е държал филия със сирене. При влизане, полицаите са го попитали къде са неговите родители, той е отговорил, че са заминали в събота на погребение в Пловдив. Веднага е направена връзка с роднини, които са заявили, че нямат близки в Пловдив”, посочи Русинова.  Градският прокурор на София допълни, че униформените са намерили личните карти на жертвите на маса в къщата, преди да разберат за трагичния инцидент. Тя допълни, че Георги не е бил спокоен, поведението му е било странно, докато ги е развеждал из къщата, когато служителите на реда са забелязали следи от кръв. Телата на майка му, брат му и баба му са били намерени под легла, а отгоре са били нахвърляни възглавници и одеяла. Трупът на бащата е бил скрит под стълбището на къщата, покрит с килим.  „Все още не сме наясно с мотивите, не изключваме нито една от версиите, проверява се психичното състояние на Георги, защото има налични данни, че той е имал проблеми и е посещавал психиатър. Когато е бил арестуван, е говорил за МИ-6 и психотропни оръжия”, посочи Русинова.  Години наред семейство Ранови се бори за живота и здравето на Георги, става ясно от публикациите на майка му Ирена в социалните мрежи.  „Мисълта ми е в моите деца, защото всеки ден страдам за тях. Живота ми е низ от страдание вече 26 години. Минавам по пътя на ада ден след ден, но няма сила, която да ме спре. Ще се боря, докато мога”, пише във „Фейсбук” майката на Георги.  Георги бил с туберкулоза в последен стадий и близките му събирали пари за лечение. „Днес пратих сина си Георги Иванов Георгиев в болница. Просто не мога да опиша страданието си. Много е зле. Борих се с болестта до момента”, пише още тя.  Две седмици по-късно Ирена Ранова остава без доходи. „Днес ме съкратиха от програмата Независим живот. Без предупреждение, когато и двете ми деца лежаха в болница в София. Никой не се интересува от болните в тази държава. Сега ще вървя по пътя на ада всеки ден. Благодаря на държавна за разбирането към болните си деца в Нови Искър”, споделя жената в социалната мрежа.  Съседи разказват, че семейството живеело в трудности и лишения. Никой от съседите не е разбрал какво се случва на улица „Светлина”, в дома на семейство Ранови. До вчера, когато полиция и военни отишли да търсят баща му.  ", "date": "2019.02.19", "title": "Масовото убийство в Нови Искър е извършено още в петък вечерта (ВИДЕО) "}
{"url": "http://epicenter.bg/article/Udalzhavat-do-kraya-na-septemvri-2019-g--sroka-za-smyana-na-kasovite-aparati/175667/4/0", "text": "Срокът за смяна на фискалните устройства за икономическите оператори, които използват компютърни системи за управление на продажбите, се удължава до 30 септември 2019 година, съобщиха от Министерството на финансите.  Според наредба Н18 срокът за тези фирми беше 31 март.  \"След анализ на реалните проблеми, регламентираният срок до 31 март остава за тези, които са регистрирани по ДДС и използват обикновен касов апарат, който не е свързан с компютърна система за управление на продажбите\", заявява министърът на финансите Владислав Горанов.    ", "date": "2019.02.19", "title": "Удължават до края на септември 2019 г. срока за смяна на касовите апарати"}
{"url": "http://epicenter.bg/article/Slavi-Trifonov--Spasitelyat-se-poyavi--Spete-spokoyno--detsa-/175637/11/0", "text": "  Днес Спасителят се появи и ГЕРБ веднага обявиха, че ще възстановят преференциалното гласуване „по подходящ начин“. Ще започне и процедура за избор на нов състав на Централната избирателна комисия. Така че – спете спокойно, деца!   Да, ама не. В днешната пресконференция на управляващите, в стил „Кой ми сра в гащите“, не стана ясно какво правим с останалите скандални изменения в Изборния кодекс. Става малко като с винетката едно време – „Спокойно, няма да е 200 лева, ще е 100“.   Да припомним кои са другите скандални изменения: - Няма да има машинно гласуване във всички секции. - Няма да има електронно гласуване. - Без образователен ценз в секционните избирателни комисии. - Решенията на ЦИК и другите комисии след обжалване вече ще се вземат с обикновено мнозинство, а не с две трети, както бе досега. Т.е. управляващите, които имат това обикновено мнозинство в комисиите, ще могат да вземат решения изцяло в свой интерес.   - Освен това, не всички решения на ЦИК ще могат да бъдат обжалвани пред Върховния административен съд. - И изключително важното - отново няма да бъдат прочистени избирателните списъци от около 1 милион „мъртви души“. Управляващите от ГЕРБ и „Обединени патриоти“ отказват да го направят.   А само да припомня... Преди почти 3 години, на 21 април 2016 г. Цветан Цветанов заявява: „Трябва да заличим „мъртвите души“ от избирателните списъци“. Доста по-рано, на 28 август 2014 г., друг от сегашните управляващи, но тогава креслив опозиционер – Валери Симеонов, заявява: „Трябва да прочистим избирателните списъци от тези около 800 000 „мъртви души“. Във всяка поредна изборна кампания, те са използвани основно от управляващите – те затова и не ги прочистват“. Край на цитата. К'во да му кажеш? Което си е така – така си е.   Нека се върна и към скандала с преференциите. Няколко неща убегнаха. Убегна например това, че тия дни нямаше отворено писмо на 30 политолози, които да напишат как е застрашена демокрацията и как с премахването на преференциите ще се ударят малките партии и в парламента ще се бетонират 2 или 3 партии, как гражданите ще са принудени да избират хора, които не харесват и т.н., и т.н.   Пак да припомня: преди последния национален рефрендум, 30 политолози скочиха как мажоритарната система в два тура застрашава демокрацията, но пък сега - при орязването на преференциите – мълчаха като риби. Явно един гологлав шоумен може да застрашава демокрацията, а политическото статукво – не може да я застрашава.   Мълчанието на политолозите е още по-странно, ако си припомним и какво точно написаха преди повече от 2 години: „Ако действително мотивът за предлаганата промяна е избор на личности и ограничаване на партийния вот, то такъв ефект се постига значително по-добре с настоящата избирателна система с преференции“.   Няколко думи и за опозицията. БСП и „Воля“ да не се правят на големи защитници на демократичния процес и на преференцията в частност. Добре - 45 депутати от БСП гласуваха „против“ убиването на преференцията, но къде бяха останалите 34 депутати от партията? Защо отсъстваха? Така ли се защитава демократичният процес? Наполовина?!   БСП да не се правят на ударени – и те са срещу преференцията. Помним как преди изборите през 2014 г. видинският депутат от БСП Филип Попов „профилактира“ партийните другари с думите: „На 6-ти, ако нЕкой ни измести листата с преференции, изобщо да не ми се явява в Областния съвет. Казвам го най-отговорно, ще го скапя!“   Така че БСП въобще не са за преференциите, камо ли за чист мажоритарен вот, какъвто поискаха над 2,5 милиона българи. Напротив – те съвсем прозрачно гласуваха срещу мажоритарния вот в два тура. Същевременно още чакам Корнелия Нинова да изпълни обещанието си, дадено преди повече от 2 години, че ще внесе законопроект поне за смесена избирателна система – 50% пропорционален, 50% мажоритарен вот. Но няма да го внесе.   Същото се случи и с „Воля“ - 6 техни депутати гласуваха „против“ убиването на преференцията, а другите 6 отсъстваха. И те отстояват демократичния процес наполовина.   Така че, с убиването на преференциите и с поправката номерът на партиите да не съвпада с номера на кандидат за депутат, всички партии вкупом направиха своето послание към избирателите.   А то беше следното: „Скъпи, избиратели, ние не просто ви нямаме доверие, ние ви презираме. Защото вие сте тъпи и прости. А ние сме нагли и хитри, защото вашият глас няма значение. И какво сте искали да кажете – решаваме ние.“", "date": "2019.02.19", "title": "Слави Трифонов: Спасителят се появи! Спете спокойно, деца!"}
{"url": "http://epicenter.bg/article/Nova-stihotvorenie-za-Levski-na-Georgi-Konstantinov/175590/6/0", "text": "  ВАСИЛ ЛЕВСКИ     В историята Левски е един от нас. Но кой от нас усеща горда близост с него? Сред тази надпревара за пари и власт той някак отстрани замислено ни гледа...   Защо така живеем? Накъде вървим? Защо на егоизма прислугва Свободата? И в днешно време Левски е недостижим – не можем да достигнем безкористта му свята.   Не е възможен Левски в друга някоя страна. А в днешната България дали е той възможен? Да имаме водач към обща добрина, да виждаме борец за правда, главата си заложил?   Май отговорът скрит е под тежкия венец... И днес е нужен Левски на отечеството мило... Велико родолюбие го прави наш светец. И негов ореол е клупът на бесило.      ", "date": "2019.02.19", "title": "Ново стихотворение за Левски на Георги Константинов"}
{"url": "http://epicenter.bg/article/Eksploziya-v-tsentara-na-Kayro/175622/7/0", "text": "Експлозия е избухнала в историческия център на Кайро близо до университета „Ал Азхар“, съобщава телевизия Sky News Arabia. По първоначална информация двама полицаи са загинали при взрива, а други трима са ранени.   Експлозията е станала докато полицията преследвала заподозрян. Най-вероятно той се е самовзривил и е загинал на място. Районът е блокиран от полицията. Екип сапьори обезопасява мястото. Според информация на правоохранителните органи, цитирани от телевизия Sky News Arabia, мъжът е бил издирван за това, че в петък хвърлил взривно устройство в джамия в района на египетската столица.      ", "date": "2019.02.19", "title": "Експлозия в центъра на Кайро"}
{"url": "http://epicenter.bg/article/BFS-globi-Lyubo-Penev-s-devet-hilyadi-leva-/175687/8/0", "text": "Дисциплинарната комисия към БФС глоби старши треньора на ЦСКА Любослав Пенев с 9000 лева. Причина за санкцията са изказвания на специалиста по адрес на ръководството на футболния съюз и за обиди към съдиите, става ясно от съобщение, публикувано на официалната интернет страница на БФС.  Глобата бе обявена след извънредно заседание на комисията, свикано, след като в понеделник Пенев отправи остри думи към президента на БФС Борислав Михайлов и колегите му в ръководството, както и към съдийството, припомня \"Фокус\".  Пенев най-напред заяви, че ЦСКА е бил ощетен при загубата с 0:2 срещу „Черно море\" във Варна, заради допуснати груби грешки от страна на съдиите, при това – съгласно думите му – умишлени. След това треньорът се изказа остро и срещу БФС.  ", "date": "2019.02.19", "title": "БФС глоби Любо Пенев с девет хиляди лева "}
{"url": "http://epicenter.bg/article/Pochina-svetovnoizvestniyat-dizayner-Karl-Lagerfeld-/175658/10/0", "text": "Световноизвестният моден дизайнер Карл Лагерфелд почина на 85-годишна възраст в Париж, предават световните агенции.  Наричан \"Кайзера на модата\", Карл Ото Лагерфелд, както е истинското му име, е бил приет спешно рано сутринта в Американската болница Neuilly-sur-Seine (Hauts-de-Seine) във френската столица.  Точната причина за смъртта му все още не се съобщава.   1. Може да виждате живота в розово, но само не носете този цвят! 2. Никога не използвайте думата „евтин“. Днес всеки може да изглежда отлично с евтини дрехи. Може да бъдете най-елегантният с тишърт и дънки – всичко зависи от вас самите. 3. В малка черна рокля не може да изглеждате нито прекалено шик, нито прекалено скромно. 4. Ако бях рускиня, щях да стана лесбийка. Там може често да видите красива жена до уродлив мъж. Има обаче и изключения – бившият приятел на Наоми Кембъл. 5. Разбирам се с всички, с изключение на мъжете на моята възраст, които са буржоазни, пенсионирани или скучни. 6. Личността започва там, където свършва сравнението. 7. Харесва ми идеята за дисциплинирана лудост. 8. Жената е най-перфектната кукла, която съм обличал с удоволствие и възхищение. 9. С всяка книга, която си купуваш, трябва да купиш и времето да я прочетеш. 10. Мисля, че татуировките са ужасни. Това е като цял живот да носиш рокля на Pucci. 11.  Аз съм много земен човек, просто не и от тази Земя. 12. Суетата е най-здравословното нещо в живота. 13.  За мен карнавалът във Венеция продължава цяла година. 14 . Единственото мнение, което ме вълнува е моето. 15. Мразя добрите стари времена. Важното е днешният ден да е добър. 16.  Мога да забравя някоя обида, но не и да простя. Предпочитам да отмъщавам. 17. Дебелите лелки, които лежат на дивана с пакет чипс пред телевизора и говорят колко отвратително слаби са моделите, звучат неубедително. 21. Бъдете политически коректни, но, моля ви, не уморявайте останалите с разговори за политическа коректност. Това убива разговора, защото го прави адски скучен. 22. Единствената форма на любов, в която вярвам – това е любовта на майката към детето. 23. Децата растат толкова бързо, че докато се огледаш до теб вече стои не малък, а голям възрастен човек. Това ви добавя едни излишни 100 години. Не бих искал да изглеждам така. 24. Аз съм като телевизионна антена: улавям сигналите във въздуха и ги преобразявам по свой вкус. 27. Занимавайте се с това, което ви прави щастливи. Забравете за парите или за другите уловки, които се приемат за успех. Ако сте щастливи да работите в селски магазин, работете. Помнете,че животът е ваш и е само един. 28. Обикновено не съветвам булките да си взимат сватбени рокли от моята марка. Всички, за които съм създал такива, са вече разведени. 29. Винаги си лягам безупречно чист. Така съм от дете – когато бях малък, мама ми казваше: Може да се събудиш посред нощ и внезапно да умреш, затова винаги трябва да се грижиш да изглеждаш добре. 30. Житейските ми амбиции се свеждат до едно – да нося дънки с размер 28. 31. Отслабнах с 40 кг, за да мога да нося костюмите на Еди Слиман. 32. Човешки чувства? Никога не съм изпитвал такива. 33. Спя по седем часа. Ако си легна в 14:00 ч, събуждам се в 21:00. Ако си легна в полунощ, ставам в 07:00. 34. Никога не казвайте: „Мога да го направя.“ В края на краищата не сте го направили. 35. Най-много от всички ненавиждам ниските хора. За мъжа това е непростимо. Той отлично го знае и е готов да се самоубие.“ 36. „Долнище на анцуг – това е признак за поражение. Ако вече сте си купили, това е знак, че сте загубили контрол над живота си.“    ", "date": "2019.02.19", "title": "Почина световноизвестният дизайнер Карл Лагерфелд "}
{"url": "http://epicenter.bg/article/Chetirima-dushi--sred-koito-detsa--byaha-otkriti-zastrelyani-v-SASht/175624/7/0", "text": "Четирима души, сред които деца, бяха открити застреляни в САЩ, предаде Асошиейтед прес, като се позова на местните власти. Неназован човек се натъкнал на труповете в имот близо до Сидър Спрингс, в западната част на северния щат Мичиган, и се обадил на телефон 911, съобщи шерифът на окръг Кент Мишел Ладжой-Йънг. Тя не уточни колко от жертвите са деца. Властите не смятат, че има активен стрелец на свобода, допълни Ладжой-Йънг, без да даде подробности.    ", "date": "2019.02.19", "title": "Четирима души, сред които деца, бяха открити застреляни в САЩ"}
{"url": "http://epicenter.bg/article/16-shtata-sadyat-prezidenta-Donald-Tramp/175625/7/0", "text": "Обединение от 16 американски щата, водени от Калифорния, съдят администрацията на президента Доналд Тръмп за решението му да обяви национално извънредно положение, съобщи Ню Йорк Таймс.   Мярката ще позволи на президента да заобиколи Конгреса и да получи финансиране в размер на 5.7 милиарда долара за стена по границата с Мексико. Искането е внесено в Районния съд на Сан Франциско, Калифорния само три дни след като Доналд Тръмп обяви извънредното положение. В материалите по делото 16-тте щата настояват, че президентът няма правомощия да отклонява средства за строеж на стена, защото Конгресът контролира разходите.      ", "date": "2019.02.19", "title": "16 щата съдят президента Доналд Тръмп"}
{"url": "http://epicenter.bg/article/Simov--Debatite-po-Izborniya-kodeks-byaha-provedeni-po-kasapski-nachin/175626/2/0", "text": "Дебатите по Изборния кодекс бяха проведени по касапски начин. Това заяви в предаването \"Здравей България\" по Нова телевизия депутатът Александър Симов от БСП. БСП не влиза в политически договорки, заяви в предаването социалистът. Има още много неща, които трябва да се направят, ако искаме да успокоим гражданското общество, заяви той, обяснявайки защо червените депутати няма да се върнат в парламента. Политическият стил на ГЕРБ не го разбирам, това е цирк, а не политика, заяви Симов. Пред очите ни се извърши едно посегателство срещу демокрацията и БСП единствено се противопостави, каза депутатът. За нас е важно да се представим добре на изборите и изборите да се проведат честно, каза той. Ние сме извън парламента, за да спасим българския парламентаризъм, каза Симов.   \"Най-важният въпрос за българската демокрацията е изборите да бъдат честни и гласът на всеки да бъде отчетен\", каза Александър Симов.  Той обясни, че по време на дебатите по Изборния кодекс, продължили 16 часа в пленарна зала, освен битката за преференциите, левицата е изтъкнала още няколко важни условия за честността на вота - машинното гласуване; в комисиите да се гласува с 2/3 мнозинство, както досега, а не с обикновено 50+1; възможността за касационна жалба до Върховния касационен съд.   \"Спечелихме битката за преференциите, но има още много неща, които трябва да се направят, ако искаме да успокоим гражданското общество. То не случайно реагира на цирковете, които разиграват ГЕРБ и Борисов\", заяви социалистът. Той подчерта, че вчера се е провел граждански протест пред НС на хора от целия  политически спектър. \"Те се събраха, за да кажат, че имат изострена чувствителност към изборните правила\", каза депутатът. Александър Симов подчерта, че до онзи ден ГЕРБ са приемали предложението на ДПС за повишаване на прага на преференциите, с което те стават недостижими. Според него от думите на Цветанов е станало ясно, че има договорка с ДПС да работят заедно, за да приемат правилата, които те искат \"Сега вече ГЕРБ не приемат предложението за преференциите. Този политически стил, лично аз, не го разбирам. Това е цирк\", категоричен бе той.  Симов подчерта, че  пред очите ни е било извършено едно посегателство над демокрацията и БСП е била единствената парламентарна сила, която му се е противопостави в пленарна зала. \"По важните теми ГЕРБ и ДПС бяха тандем и това се вижда по гласуването им в зала\", коментира той.   На въпрос, при това положение, с кой би се коалирала евентуално БСП след изборите, Симов заяви, че този въпрос не стои пред партията в момента. Той подчерта, че на заседанието на НС на БСП е взето решение- коалицията да се яви на изборите с настоящия си състав. \"Пред нас има два въпроса в момента- да се представим добре на изборите и да направи така, че тези избори да са честни и да се проведат по ясни и демократични правила, затова ще търсим общ фронт с други партии и сдружения. Ние не влизаме в договорки. Ще се борим- гласът на всеки българин да бъде  зачетен\", заключи Александър Симов.    ", "date": "2019.02.19", "title": "Симов: Дебатите по Изборния кодекс бяха проведени по касапски начин"}
{"url": "http://epicenter.bg/article/Kriminalen-psiholog-razkri-koga-agresiyata-se-otklyuchva-u-psihichno-bolnite/175628/2/0", "text": "Картината за четворното убийство е пълна и тя показва за човек с психични отклонения. Моделът на поведение е много по-различен от този на убиец в добра кондиция. Вътрешното напрежение в семейството е довело до този трагичен резултат. Това заяви бившият директор на Института по психология към МВР проф. Калин Гайдаров в сутрешния блок на БНТ по темата за четворното убийство в Нови Искър.   \"Тези хора трябва да бъдат адекватно лекувани и подкрепяни от семейството си. Психично болните не са достатъчно самостоятелни, те не са наясно и със собствените си проблеми, за това трябва и да има някой страничен, който да ги наглежда\", каза още той.  \"Няма никаква социална подкрепа към тези хора. Явно и семейството, на 25-годишния обвинен за убийство, е бедно и нямат възможност за лечение\", допълни проф. Гайдаров. \"Агресията у такъв тип хора не може да се проследи. Те могат да се агресират дори и от най-малкото, дори и от нещо инцидентно случило се в семейството. Такъв тип агресия може да се отключи и от дребен спор. Специалистите ще преценят психичното състояние на 25-годишния младеж и ще преценят дали да го въдворят в клиника\", разкри криминалният психолог.  ", "date": "2019.02.19", "title": "Криминален психолог разкри кога агресията се отключва у психично болните"}
{"url": "http://epicenter.bg/article/Borisov-sabira-GERB-i-Patriotite-zaradi-kvoruma-v-Narodnoto-sabranie/175630/2/0", "text": "Междувременно, новите поправки на Кодекса вече са внесени в деловодството на парламента. С тях се връща стария праг на преференциите, с което ще се запази мажоритарния елемент по време на изборите. Така прагът за отчитане на преференции на евровота ще бъде 5% от гласувалите за съответната листа, а на парламентарните и местни избори - 7%.     Вчера стана ясно още, че Борисов е възложил на ГЕРБ да започне и процедура за избор на нов състав на ЦИК. Процедура, която депутатите от партията категорично отхвърлиха по време на 15 часовото гласуване на Изборните правила миналата седмица.  ", "date": "2019.02.19", "title": "Борисов събра в кабинета си ГЕРБ и Патриотите заради кворума в Народното събрание"}
{"url": "http://epicenter.bg/article/Tomislav-Donchev--Vzetoto-reshenie-v-petak-za-preferentsiite-beshe-greshka/175631/2/0", "text": "Взетото решение в петък за преференциите беше грешка. Това заяви вицепремиерът Томислав Дончев в сутрешния блок на Нова телевизия.   Винаги се случват грешки, заяви той по повод това, че управляващите размислиха за преференциалното гласуване.   „Това звучи и много лошо в ушите на гласоподавателите – няма да ви дадем да си пренареждате кандидатите”. „На изборите през последните няколко години, прагът, който е коментиран, е минаван, но е факт, че е много трудно”, коментира още Дончев. „От волята на партията и желанието на гражданите – по-важно е желанието на гражданите”. На въпрос кое надделя за този обрат Дончев заяви, че първият аргумент е бил, че това е лош сигнал към българските граждани. Не сме правили отстъпки пред левицата, каза Дончев. БСП се застраховат с твърденията си за нечестността на изборите, в случай, че имат нисък резултат, каза Дончев.   Самият той заяви, че е склонен да влезе в листата на ГЕРБ на някое от последните места и да се бори за преференциален вот.   „В последно време осигуряването на кворума и нормалната   на парламента е нелека задача. В името на това вероятно се правят различни компромиси. Но трябва да напомним, че в компромиса има граница”, заяви още Дончев.   Дончев категорично отрече обвиненията от страна на опозицията, че управляващите се готвят да фалшифицират изборите. Относно машинното гласуване той коментира, че то би помогнало най-вече за премахване на част от техническите грешки.   „Темата сигурност е голямо препятствие, когато говорим за машинно гласуване. Две европейски държави се отказаха последните години заради сигурността. Темата сигурност по време на избори е най-големият риск. Това би значело конституционна криза. Сигурността винаги трябва да е на първо място”, коментира Томислав Дончев.   \"Нали не очаквате да ви убеждавам, че корупция няма. Разбира се, че има. Ние сме в класацията до останалите балкански държави. Ако трябва да се цитирам, ще кажа: Корупцията е проблем на обществото. Всички, които се дразнят на корупцията, всъщност имат роднина или познат, който е бил корумпиран или е давал подкуп. Това е истината\", завърши той.  ", "date": "2019.02.19", "title": "Томислав Дончев: Решението за преференциите беше грешка, дадохме лош сигнал на гражданите"}
{"url": "http://epicenter.bg/article/Prof--Mihail-Konstantinov--G-zha-Ninova-da-specheli-edni-izbori--da-stane-premier-i-togava-da-kazva-/175632/2/0", "text": "„Щети от поправките в Изборния кодекс имаше. Да, поправки трябваше да има, но не такива“, заяви в сутрешния блок на Bulgaria ON AIR проф. Михаил Константинов. „Предстоящите евроизбори трябваше да се проведат от старата ЦИК, защото една нова ще се учи доста дълго време“, добави той.   По думите му е можело просто да бъде направена поправка в закона.   \"Машинното гласуване също е глупост. Никъде в Европа няма такова. Белгия е единствената държава, в която има подобие на такова\", отсече още Константинов. Пред Bulgaria ON AIR той допълни, че почти никъде няма и интернет гласуване. Събитията, настъпили през последните три години, сринали електронното гласуване в двете му форми - машинно и дистанционно. Вчера парламентарната група на ГЕРБ внесе в деловодството на Народното събрание изменение на Изборния кодекс, с което се възстановяват преференциите в бюлетините. Според премиера Борисов от БСП съумяват с една лъжа, че преференцията отпада, да манипулират общественото мнение. Според министър-председателя тази Централна избирателна комисия и изборен закон били на БСП и било \"нахално\" сега да изопачават нещата.  Опозицията от своя страна няма да се върне в парламента, защото не били изпълнени всички условия, които са поставили на управляващите. Те настояват за въвеждане на машинно гласуване във всички секции в страната. От левицата вече са изпратили сигнал до Венецианската комисия за направените промени в изборното законодателство у нас. По същата тема организират и среща с европейските посланици следващата седмица   „Машинното гласуване е глупост. В Европа няма такова. Президенството и опозицията да ми посочат една европейска държава, в която има такова. В Белгия има нещо подобно. Германия го забрани. Холандия пък изхвърли всички машини\", каза той.   \"Нека г-жа Корнелия Нинова спечели едни избори, да стане премиер и тогава да казва“, заяви проф. Константинов. По думите му, се очаква около 2 млн. - 2,5 млн. души да излязат да гласуват на изборите за европейски депутати. „В момента има лек превес на ГЕРБ. Всичко е възможно да се случи“, заяви той. „Тези избори са изключително важни, защото се възприемат като възможност за по-нататъшното развитие на политическата обстановка“, каза проф. Константинов. „Никой вече не говори за предсрочни парламентарни избори, забележете това. Вече никой не ги иска, както и преди не ги искаше“, заключи той.  ", "date": "2019.02.19", "title": "Проф. Михаил Константинов: Никой вече не говори за предсрочни парламентарни избори"}
{"url": "http://epicenter.bg/article/Goranov--Usetihme--che-se-otdalechavame-ot-horata-i-reshihme-da-otmenim-promenite-v-Izborniya-kodeks/175633/2/0", "text": "Промяната от вчера е свързана с усещането, че се отдалечаваме от хората, а не от някакъв страх от БСП. С тях сме политически съперници и няма от какво да се страхуваме. Това каза в сутрешния блок на БТВ финансовият министър Владислав Горанов, който коментира решението на ГЕРБ да се откажат от промените в Изборния кодекс.   \"Създаде се едно грешно впечатление, че отнемаме права на избирателите заради някаква конюктурна цел. Тази грешка беше допусната защото се опитахме да отговорим на желанията на повече партии в парламента. Ние търсихме позициите на всички парламентарни партии. Няма никаква причина ГЕРБ да е срещу преференциалното гласуване. Напротив. Ние не сме съобразили с ДПС. Съобразихме се с мненията, че преференциите понякога дават възможност за корпоративен вот.   Това означава, че при ниска избирателна активност някой може да положи огромни усилия и да пренареди листата. Някой родител може да се дръпне повече и надълбоко, за да стане синът му народен представител. Няма да казвам имена. Влезте в статистиките и ще разберете за кого говоря. Не мисля, че в ГЕРБ има такива хора.   Тук говорим за сянка към преференциалния вот, която може да пренареди листата по нечестен начин. Добрата страна на преференциалното гласуване е, че хората имат възможност да изберат човека, който най-много им харесва\", разкри Горанов.   \"БСП още страдат за времето, когато Сергей Станишев им заяви: Или гласувате за председателя на ДАНС, или правителството пада. Сегашното правителство е избрано с гласовете на ГЕРБ и Обединени патриоти. Не сме влизали в договорки с ДПС. Днес на коалиционния съвет ще се дебатира темата за кворума в парламента.   Предполагам, че при гласуването на промените в Изборния кодекс разговорите с ДПС са били, за да се потърси и тяхното мнение. Вече казах, че ГЕРБ винаги търси мнението на всички партии. Решихме, че няма да носим политически отговорност и да дразним хората с отнемането им на определени правила.   Не мисля, че премиерът Бойко Борисов е бил подведен от някой от парламентарната група. Цялата партия сбърка\", категоричен беше Владислав Горанов.   \"Не искам да отговарям на сценките на БСП и тяхното решение да напуснат парламента. Ще има нова ЦИК. Ще си понесем щетите като партия за това, че си сменяме мнението в последния момент. Усетихме, че се отдалечаваме от хората и взимаме необходимите мерки\", добави той.   \"Не трябва да правим прибързани изводи дали е нарушен закона при случая с парите от Венецуела. Не бива да се самобичуваме прибързано. Ние разполагаме с цялата информация за транзакциите. Те не са достигнали до нашата държава с пощенски записи. Трябва да успеем да и да влезем в еврозоната. Не виждам проблеми да влезем в чакалнята и българският лев да влезе в ERM 2.   Имаме план за повишаване на минималната заплата. Средните доходи също растат в България и то доста повече от някои държави в ЕС. В Гърция минималната работна заплата става 650 евро и за съжаление България все още е далеч от тези нива, но правим всичко по силите си, за да достигнем това ниво.   Относно новите касови апарати - разговаряли сме с НАП и срокът за подмяна ще бъде удължен до края на септември. Ако се окаже, че има нещо нередно с моя апартамент, аз ще напусна политиката. Но не съм извършил нищо нередно и няма да се стигне до такова действие\", заяви финансовият министър.  ", "date": "2019.02.19", "title": "Горанов: Цялата партия сбърка! Ще си понесем щетите, няма да дразним хората с отнемане на права"}
{"url": "http://epicenter.bg/article/Danail-Kirilov--Ima-problem-v-BSP--ochevidno--che-nyamat-doverie-na-chast-ot-sastava-na-TsIK/175634/2/0", "text": "БСП избраха възможно най-последния момент за изборни промени. На нас щеше да ни е по-угодно да направим промени в ЦИК. Но, ако и ние бяхме играли тази игра, какво щеше да стане.   Това попита председателят на правната комисия в парламента Данаил Кирилов (ГЕРБ) в сутрешния блок на БНТ.   \"Сегашният състав на ЦИК пише вече правилата за евроизборите. Мандатът на този състав изтича на 30 март. Имаме време за бърза процедура за публично предлагане и обсъждане на кандидатури, но това предполага една нестабилност в държавата\", каза още той.  \"Има някакъв проблем в БСП, очевидно, че нямат доверие на част от състава на ЦИК. Но това са си вътрешни проблеми в партията\", допълни Кирилов.", "date": "2019.02.19", "title": "Данаил Кирилов: Имаме време за бърза процедура и за избор на нова ЦИК"}
{"url": "http://epicenter.bg/article/I-dnes-slantse-i-do-16-gradusa-/175640/2/0", "text": "Атмосферното налягане слабо ще се понижи, но ще остане по-високо от средното за месеца.   По Черноморието ще е предимно слънчево с временни увеличения на облачността. Ще духа слаб до умерен вятър югоизток. Максималните температури ще са 9°-10°. Температурата на морската вода е 6-7°. Вълнението на морето ще е 1-2 бала.   Над планините ще е предимно слънчево. Вятърът ще придобие източна компонента и ще е слаб до умерен. Максималната температура на височина 1200 метра ще е около 7°, на 2000 метра – около 1°. ", "date": "2019.02.19", "title": "И днес слънце и до 16 градуса!"}
{"url": "http://epicenter.bg/article/Dzhambazki-izbuhna--Kakvo-e-tova--Roditel-1--i--Roditel-2--vavedete-pol--bezkraynost-/175642/2/0", "text": "За да спите спокойно, ние, Патриотите от ВМРО, имаме предложение – въведете пол „+ безкрайност“. Така „половинките“ Ви, независимо от вида си ще се припознаят, без да са онеправдани.   Това обръщение направи представителят в ЕП от ВМРО – Българско национално движение и заместник-председател на партията Ангел Джамбазки към инициаторите на поредната джендър инициатива, този път с адрес Франция, съобщават от пресцентъра на партията.  \"Според промените, които предстоят там, във формулярите в училищата няма да фигурират традиционните „майка“ и „баща“ като родители на детето. Те ще бъдат заменени с термините „Родител 1“ и „Родител 2“, без да се уточнява, обаче, кой трябва да е и се очаква да бъде. Даже превес в предпочитанието се дава на детето, което, бих искал кажа, че е де юре и де факто недееспособен юридически субект в различна степен до 14, 16 и 18 години. Тази мярка, обаче, беше приета на първо четене във френския парламент и разбуни духовете не само в държавата, но и в целия ЕС, каза Джамбазки. „Родител 1“ и „Родител 2“ не Ви ли приличат много на комунистическите, лишени от персонификация обръщения „другар“ и „другарка“? Драги марксисти, пардон евролиберали, в желанието си да бъдете полово неутрални започнахте сами да се дискриминирате. Сигурно сте го учили в училище, ако не сте били в някакво безполово, безцифрово и безбиологично такова, но в математиката има градация на числата. 1 е по-малко от 2 и 2 е по-голямо от 1. Доказаните медицински полове са „мъжки“ и „женски“, тук не броим медицинските аномалии, които са под 2% от населението на планетата. Сега как ще се разпределите без да има засегнати? Притеснен съм за Вас. Ще настанат семейни скандали между мъжете, пиещи женски хормони и жените, пиещи тестостерон, и това аз и моите съпартийци – Патриотите от ВМРО, няма как да предвидим как ще приключи. То май и медицината няма. А ако има и „Родител 3“, или повече? Или детето посочи нещо 8-о?  Ето защо е време, за да се сложи край на джендър изстъпленията Ви, да се въведе един термин от Световната здравна организация и той да е пол „+ безкрайност“. Това ще сложи точка на драмите, на хормоналните терзания, водещи до душевни такива, на дългите списъци с някаква странни същества в тях, които дори и Жул Верн, Джон Роналд Руел Толкин и Джоан Роулинг не са успели да измислят, но които претендират да са нещо повече от природните закони и от националните такива. То даже и сюжетите на Джордж Р. Р. Мартин бледнеят в момента пред Вашите безумия\", посочи българският евродепутат.   \"Спрете се – това вече е престъпно! След като премахнахте свинското от менюто от кафенетата в държавните учреждения и носенето на християнските кръстове в училищата, защото е „религиозно некоректно“, Рождество и Възкресение Христово в училищата са „Зимна“ и „Пролетна“ ваканция, както другарите от БКП/ (днешно БСП) ги наричаха преди 89-а година у нас, сега посегнахте и на стожерите на семейството, определени от Бог и написани в Светото писание – бащата и майката\", заяви Ангел Джамбазки.   \"Недопустимо е да се погазват основите на Стария континент, основите на ЕС. Те са здраво стъпили на християнските ценности и на достиженията на демокрацията – такава, каквато ние тук, в Европа, си я направихме преди да бъде изкривена от Меркел, Макрон, Мей и т.н. Кризата на реално лидерство в Европа е факт и ние всички днес ставаме жертва на това. Аз, а и моята Организация – ВМРО, разбираме, че да имате президент, който предявява странни предпочитания в личен план не е лесно, но за нас това не е и не би трябвало да е основополагащо за вземането на кардинални решения. А Франция се води лидер в ЕС, нали?  Аз, като представител в ЕП и заместник-председател на ВМРО, както и моите съпартийци в парламента в България, многократно обяснихме, че е дошло времето на нова ера в управлението на Съюза – ерата на Европа на Отечествата, на Европа на нациите. Резултатите от мултикултурализма и непремерената толерантност вече са факт. Атентати, убийства, милиони мигранти, които са неитегрируеми и задръстват социалната система на страните-бенефициенти. Те реално лишават от права и заради тях се вменяват допълнителни задължения на гражданите – данъкоплатци на страните членки. Да не продължавам с примерите, защото са много\", заяви Джамбазки.   \"И в резултат – опит за прокарване на джендър практики отново от левите в Европа, в лицето на ПЕС, чрез Истанбулската конвенция, опит за прокарване на легализирането на мигрантския поток през Глобалния пакт, неадекватна Стратегия за детето, написана от ДАЗД в България, и опитите от Европа да бъдат заличени изконните „баща“ и „майка“ – „мама“ и „тати“ от речниците на децата ни. Какво следва – безполово възпитание в детските градини – пита евродепутатът. Недопустимо, престъпно безумие, срещу което аз и колегите ми – Патриотите от ВМРО, се противопоставяме и ще направим необходимото тези вредни практики да не бъдат прокарани в България. Спряхме Истанбулската конвенция и Пакта за миграция, върнахме и провокативната Стратегия за детето на ДАЗД – ще спрем и това\", категоричен е Ангел Джамбазки.  ", "date": "2019.02.19", "title": "Джамбазки избухна: Какво е това „Родител 1“ и „Родител 2“, въведете пол „+безкрайност“!"}
{"url": "http://epicenter.bg/article/Yuriy-Aslanov--Vloshena-e-politicheskata-obstanovka-sled-promenite-v-izbornoto-zakonodatelstvo-/175645/2/0", "text": "Влошена е политическата обстановка след промените в изборното законодателство, открояват се два въпроса на правовата държава и законността. Това каза за сутрешния блок „Добро утро, България“ на Радио „Фокус“ социологът Юрий Асланов.  „Това са въпросите за избора на нова ЦИК, чийто мандат изтича през март и вторият въпрос е да се приложи законът, приет през 2015 г., за внедряване на машинно гласуване във всички избирателни секции. И по двата въпроса се направиха някакви странни и нелегитимни договорки извън формата на управляващата коалиция по непубличен начин. По тези два въпроса просто трябва да се приложи законът. Ако ние наистина се смятаме за правова държава и уважаваме законността, Народното събрание има 2 варианта на поведение – или да отмени тези закони и да приеме нови, или да ги приложи“, коментира Юрий Асланов.  Той каза още, че са важни и другите две условия, поставени от БСП за връщането им в парламента – промяната на мнозинството за вземане на решение в избирателните комисии и отмяна на правото на гражданите за подаване на касационни жалби към съда за изборния резултат. Струва си да се поддържа натиска към управляващите да направят отстъпки и по тях, добави социологът.  Машинното гласуване няма да преустанови на 100% порочните практики, но ще преодолее 2/3 от тях, смята социологът.  \"По този въпрос се ползват много странни аргументи и така вече пета година. За 5 години държавата можеше да се организира 30 пъти поне, за да спази закона. Няма никакви пречки и в момента да го направи, разбира се, ако парламента направи промени в някой закони, в това число и в Закона за обществените поръчки, защото не може ЦИК за 1 месец да организира обществена поръчка, както сега е по закон – 30 дни преди изборния ден и да я изпълни. Това е невъзможно. Може да се организира машинното гласуване, като отсега трябва да се започне процедурата\", коментира той.  Юрий Асланов каза още, че за това гласуване се разпространяват откровени лъжи, че навсякъде било забранено. По думите му забраната се отнася за дистанционното електронно гласуване. Има държави с многогодишен опит в машинното гласуване и преброяване на гласовете като Холандия и Дания, добави социологът.  ", "date": "2019.02.19", "title": "Юрий Асланов: Влошена е политическата обстановка след промените в изборното законодателство "}
{"url": "http://epicenter.bg/article/Tsvetanov--Ninova-iska-da-smeni-horata-na-Manolova-i-Mikov-v-TsIK-/175647/2/0", "text": "Нинова иска да смени хората на Михаил Миков и Мая Манолова в ЦИК, затова настоява за нов състав на комисията, заяви пред медиите зам.-шефът на ГЕРБ Цветан Цветанов.   Според него \"тази смяна е жизнено важна за Корнелия Нинова, защото назначението е станало във време, когато тя не е управлявала нейната политическа сила. И предложенията са направени от Михаил Миков, тогава председател на партията, с подкрепата на Мая Манолова, която в момента е омбудсман\".   По отношение на решението на социалистите да напуснат Народното събрание Цветанов изтъкна, че ГЕРБ се ръководи от обществения интерес, а не от ултиматумите на БСП.   \"Сами разбирате, че вътрешните политически противоречия в БСП излизат като национална тема, за да можем да говорим, че има генериране на една обществена енергия и колко много сме съсипали демокрацията и сме опорочили изборния процес. Нищо подобно!\", обърна се към медиите Цветанов.   Единственото, което те искат е да отстранят всички, които в момента представляват БСП, бе категоричен Цветанов.   Затова според него \"основният главен проблем стои в БСП\".   \"С това си решение Корнелия Нинова принуди всички да не участват в работата на парламента. Ако някой народен представител от БСП реши да влезе в пленарна зала, веднага ще бъде обвинен, че е съглашател и пак ще бъдем виновни за разкола, който има в БСП\", продължи да анализира политиката на социалистите Цветанов.   И направи извода: \"Това е стягане на политическата дисциплина с един авторитарен начин на поведение. Хубаво е, че ГЕРБ няма такъв авторитарен лидер като Корнелия Нинова. Ние имаме един демократичен лидер и когато се постави темата и се чуят различните мнения, премиерът винаги е готов да направи отстъпка! Виждате, че ГЕРБ прави отстъпка с преференцията, защото по този начин ние ще покажем, че за нас правилата    нямат никакво значение!\"   Цветанов припомни, че през 2009 г. партия ГЕРБ е победила при положение, че изборните правила тогава са написани в последния момент.   Ние ще номинираме сегашните си представители в ЦИК, съобщи Цветан Цветанов. В края на изявлението си пред медиите той предположи, че второто място на БСП на евроизборите не е гарантирано. И каза, че с авторитарния си начин на ръководене на социалистическата партия Корнелия Нинова може да я доведе и до по-ниски позиции.      ", "date": "2019.02.19", "title": "Цветанов: ГЕРБ се ръководи от обществения интерес, а не от ултиматумите на БСП"}
{"url": "http://epicenter.bg/article/NFSB-izdiga-Valeri-Simeonov-za-vodach-na-eventualna-obshta-lista-na-patriotite-za-evroizborite/175648/2/48", "text": "Националният фронт за спасение на България ще се яви самостоятелно на предстоящите европейски избори. Водач на листата ще бъде председателят на партията Валери Симеонов.   Това обяви на пресконференция зам.-председателят на НФСБ Борис Ячев, предаде репортер на Novini.bg  Номинациите дойдоха, след като няколко месеца се опитахме да изчерпаме разговорите и резултатите от разговорите в коалиция Обединени патриоти. Бяха водени преговори с различен интензитет. В последните месеци бяха водени в двустранен формат – с ВМРО, поради това, че на няколко поредни коалиционни съвети липсваше представител на партия \"Атака\".   Бяха коментирани доста възможности, включително и явяване в двустранен формат ВМРО - НФСБ. За съжаление, от няколко седмици тези разговори станаха безрезултатни. Останалите партии предприеха действия по-скоро за самостоятелно явяване – номинациите за водач на листа на Ангел Джамбазки от знайни и незнайни структури, желанието и действията на \"Атака\" да се формира някакъв друг тип коалиция – консервативен или някакъв друг блок. Ние уважаваме тези действия на коалиционните ни партньори, но щом те сочат за самостоятелно явяване, естествено е и ние да предприемем действия към самостоятелно явяване. В името на коалиционното партньорство ние до този момент не сме провеждали срещи с други политически формации, заяви Ячев.  От 2-3 седмици тече поредната номинация на г-н Валери Симеонов като водач на листата на НФСБ. Днес е поредната такава номинация. Ако се стигне отново до разговор за евентуално явяване на евроизборите с коалиция Обединени патриоти, това ще бъде нашето желание за водач на общата листа, подчерта Борис Ячев.  С лидерската номинация на Симеонов считаме, че това ще доведе до възможно най-силната мобилизация на вота. Нашите очаквания са Валери Симеонов да бъде избран в Европейския парламент, независимо дали в самостоятелна листа или в обща листа. Това е човек с огромен външнополитчески опит, който може да бъде развит и приложен в рамките на европарламента, добави зам.-председателят на НФСБ.  Борис Ячев уточни, че Валери Симеонов не е присъствал на днешното заседание на Съвета на управляващата коалиция поради ангажименти. Аз като зам.-председател на НФСБ бяха упълномощен да присъствам и да взема отношение по всички въпроси, които се разискват. Това не е прецедент, правят го и други партии от коалицията, каза Ячев.  Най-вероятно ще подкрепим новата идея за състава на Централната избирателна комисия, аз лично обаче не виждам как това може да стане лесно технологично до европейските избори. Чисто егоистично, ние бихме имали полза да има нова състав на ЦИК, тъй като бихме имали представител там, а в момента нямаме, заяви Борис Ячев.  Не смятам, че отделното явяване на евроизборите ще създаде трусове в управлението, тъй като трите партии имаме отделни ангажименти с ГЕРБ. А и днес на коалиционния съвет чухме от Красимир Каракачанов и Волен Сидеров, че отделното явяване няма да създаде трусове, каза още зам.-председателят на НФСБ.   \"Имаме желание да се явим самостоятелно, но ако бъдем поканени за разговори ще се отзовем, защото не сме високомерни\", коментира още Борис Ячев. Според него, ако Красимир Каракачанов иска да има общо явяване на „Обединени патриоти“ на евроизборите, първо трябва да има разговори.  „Разговори в коалицията не е имало повече от месец. Не мога да кажа какво е добре. Ако има покана и организация за някакъв разговор с колегите, ние ще се отзовем, не сме високомерни“, изтъкна Ячев. Той обясни, че преговорите са пресъхнали преди един месец и НФСБ са решили да следват собствената си политическа програма.  „Повече от нормално е една партия да се грижи за собствените си политически интереси. Не можем да позволим НФСБ безкрайно да чака и да протака, да гледаме как другите правят номинации, а ние да нямаме никакво подготовка“, заяви Борис Ячев и добави, че номинацията на Валери Симеонов за водач на листа за европейските избори е част от техническата подготовка на НФСБ за изборите.  За евроизборите към момента мога да изразя само мнението на ВМРО. За мен е по-добрият вариант коалиция „Обединени патриоти“ да се яви заедно, заяви по-рано вицепремиерът, министър на отбраната и лидер на ВМРО Красимир Каракачанов след среща на управляващата коалиция.  „Ако някоя от партиите реши да участва самостоятелно или в коалиция с някой друг, това е нейно право. Това не отнема ангажимента и на трите партии в коалицията към програмата за управление на правителството, мнозинството в парламента и подкрепата към правителството“, заяви той. „Лично аз смятам, че преференциите са нещо добро, което мотивира самите партии да участват по-активно“, коментира Каракачанов.  По-важен въпрос е правителството да изпълни мандата си докрай, а не как „Обединени патриоти“ ще се явим на избори, коментира на свой ред председателят на ПГ на „Обединени патриоти“ и лидер на ПП „Атака“ Волен Сидеров преди коалиционния съвет. Попитан заедно ли ще се явят „Обединени патриоти“ на избори, той отговори: „Надявам се да стане ясно. Аз месеци наред настоявах на моите партньори, това нещо да го кажат, но те отбиваха този въпрос“.  Относно кандидатурата на Валери Симеонов за евродепутат, лидерът на ПП „Атака“ заяви, че всеки може да се кандидатира и всяка партия има право да издигне водач, въпросът е на коя евролиста.   „Аз разбрах, че организации на ВМРО номинират Джамбазки за евроводач, но пак не е ясно на коя листа. За сега не мога да кажа как ще се явяваме с ВМРО и НФСБ - дали заедно, дали поотделно или в други формати“, уточни Сидеров.  ", "date": "2019.02.19", "title": "НФСБ отива самостоятелно на евоизборите. Издига Валери Симеонов за водач на евролистата "}
{"url": "http://epicenter.bg/article/Hristo-Prodanov--GERB-se-uplashiha-ot-ostrata-obshtestvena-reaktsiya-za-Izborniya-kodeks-/175649/2/0", "text": "\"Вчерашните действия на управляващите показват страх от острата обществена реакция, която последва промените в Изборния кодекс, приети през нощта\". Това заяви пред БСТВ зам.-председателят на ПГ на \"БСП за България\" Христо Проданов.   Той подчерта, че партия ГЕРБ е приела тези изменения, както обича да прокарва всички спорни промени -  набързо и на тъмно. \"Това явно не се хареса на Борисов. Той, видите ли, не знаел за това, въпреки че преди две седмици ние предупредихме за опасностите, които крият техните предложения. След като премиерът видя обществената реакция, промени позицията на своята партия, както прави винаги при силен обществен отзвук\", обясни социалистът. Той подчерта, че в ГЕРБ позицията на ГЕРБ е позицията на Борисов. По думите му за пореден път това е станало ясно, когато премиерът е заявил, че няма да се бърка, а на сутринта на следващия ден е свикал пресконференция и е казал: \"Трябва да промените всичко\".  \"Интересно- как се чувстват тези 90 народни представители от ГЕРБ, председателят на парламента в парламентарната република, който би трябвало да е на по-високо ниво?\", попита той.   \"Когато обаче говорим за режима \"Борисов\" в България, през последните 10 години, имаме предвид точно това - един човек решава сам всичко в държавата, другото е за декорация. Депутатите от ГЕРБ често рискуват да станат смешни - защитават някаква теза, борят се за нея и след това, една сутрин, премиерът се е наспал и е решил, че не това е правилното, кара ги да отменят това решение и те трябва да започнат да говорят съвсем друго. Това е унизително\", заяви той. Проданов бе категоричен, че в една парламентарна държава не може един премиер да нарежда на парламента - той и министрите се назначават от НС,  а не обратното. На въпрос- дали БСП ще се върне в парламента, Проданов отговори: \"На заседанието на Националния съвет на БСП поставихме ясни условия за връщането ни в парламента. Ако управляващите ги изпълнят, ние ще преразгледаме нашето поведение. Дотогава сме длъжни да изпълним решението на пленума\".   Според него с отстъплението на Борисов на част от условията е постигната частична победа на законността, на правовата държава, ако разбира се Борисов изпълни думите си. \"Още не сме видели нищо черно на бяло. ГЕРБ днес казват едно, утре нещата се променят\", каза още той. По думите му е важно да бъде избран нов състав на ЦИК, тъй като мандатът й изтича, както е записано в закона. Той обясни обаче, че е важно да бъде върнато и машинното гласуване, защото ограничава възможностите за манипулация на изборите. Според него е важно да се отменят и взетите решения по отношение на мнозинството, с което се взимат решения в ЦИК, както и за възможността да се обжалват решенията на избирателните комисии пред Върховния касационен съд. ", "date": "2019.02.19", "title": "Христо Проданов: ГЕРБ се уплашиха от острата обществена реакция за Изборния кодекс!"}
{"url": "http://epicenter.bg/article/Boris-Yachev--Ochakvame-Simeonov-da-bade-izbran-v-Evropeyskiya-parlament/175652/2/0", "text": "Нашите очаквания са Валери Симеонов да бъде избран в европейския парламент, независимо дали като водач на листа на НФСБ или на обща листа. Това каза заместник-председателят на НФСБ Борис Ячев по време на пресконференция, предаде Агенция „Фокус“.  Ячев заяви, че като човек, който работи в областта на външната политика, Валери Симеонов има необходимите качества за евродепутат и отбеляза, че като депутат и вицепремиер лидерът на НФСБ е работил за възобновяване на контактите с българските общности в Украйна, Унгария, Македония и Западните покрайнини.  „В името на коалиционното джентълменство до този етап не сме провеждали срещи и разговори с други политически субекти, защото считахме, че е нормално тези срещи и разговори първо да се проведат в коалиционния ни формат“, каза още Ячев.  „От три седмици по решение на големите местни организации в Бургас, Варна, Пловдив-град, Пловдив-област и днес тук в София тече поредната номинация на г-н Валери Симеонов като водач на листа за европарламента. Уточнявам, защото най-вероятно това ще ме питате - ако се стигне отново до възраждане в рамките на коалиция „Обединени патриоти“ или с други политически формации и сдружения това ще бъде и нашето предложение за водач на обща коалиционна листа“, обясни Ячев.  Той уточни, че номинацията на Валери Симеонов е била подкрепена и от друг субект от „Обединени патриоти“ - ПП „Средна европейска класа“.  Попитан защо лидерът на НФСБ Валери Симеонов не е присъствал на днешното заседание на Коалиционния съвет, Ячев уточни, че той има ангажименти.  „Не беше в Министерски съвет, но НФСБ беше представен в МС. Аз като заместник-председател на НФСБ бях упълномощен да присъствам и да взема отношение по всички теми, които бяха дискутирани в МС. Това не е изключение и другите колеги от другите партии, когато лидерът е ангажиран, нормално е да бъде ангажиран и упълномощен някой друг“, допълни Ячев.  ", "date": "2019.02.19", "title": "Борис Ячев, НФСБ: Очакваме Симеонов да бъде избран в Европейския парламент"}
{"url": "http://epicenter.bg/article/Prashtat-mobilen-ekip-za-vaksinirane-sreshtu-morbili-v-stolichniya-kv---quot-Hristo-Botev-quot--/175653/2/0", "text": "Във връзка с последните съобщения на Столична РЗИ за нови случаи на заболели от морбили на територията на кв. Христо Ботев, днес в Столичната община бе проведена среща за координиране на действията на здравните и общински власти за ограничаване разпространението на заболяването в гр. София. Това съобщиха от столична община.  В срещата участваха директорът на СРЗИ д-р Данчо Пенчев, зам.-кметът на гр. София Дончо Барбалов, председателят на здравната комисия към СОС д-р Веселин Милев, директорът на дирекция „Здравеопазване“ д-р Моника Чеуз, кметът на район Слатина Наталия Стоянова.  В изпълнение на указанията на Министерството на здравеопазването, Столична Регионална здравна инспекция ще разположи от утре мобилен кабинет с екип в кв. Христо Ботев, където ще бъдат поставяни ваксини срещу морбили на всички деца от 13-месечна до 18-годишна възраст, установени от общопрактикуващите лекари без данни за имунизация или с пропуск в имунизационния статус.  По инициатива на Столичната община в четирите общински многопрофилни болници – Първа МБАЛ, Втора МБАЛ, Четвърта и Пета МБАЛ от 21 февруари ще бъдат отворени кабинети за поставяне на ваксини на желаещи лица. Ваксините ще бъдат безплатни за гражданите.  Министерството на здравеопазването е изпратило указания до всички Регионални здравни инспекции за предприемане на мерки за ограничаване на разпространението на заболяването и недопускане възникването на нови случаи. Една от мерките е всички общопрактикуващи лекари в страната да издирят и установят всички лица от 13-месечна до 18-годишна възраст без данни за имунизация и с пропуск в имунизационния календар. Разпоредено е такива лица незабавно да бъдат ваксинирани срещу морбили.  Министерството на здравеопазването се обръща към родителите с апел при установен пропуск в имунизационния статус на детето си, сами да потърсят общопрактикуващия си лекар.  Инкубационния период на болестта е средно 9 до 21 дни, а симптомите силно наподобяват тези на остра вирусна инфекция. Заразяването става по въздушно-капков път. Усложненията вследствие на заболяване от морбили както при възрастни пациенти, така и при деца могат да са много тежки, а смъртността е 1 на 1000 случая.   ", "date": "2019.02.19", "title": "Пращат мобилен екип за ваксиниране срещу морбили в столичния кв. \"Христо Ботев\" "}
{"url": "http://epicenter.bg/article/Kontseptsiya-na-Karakachanov-za-romite-shte-bade-obsadena-na-sledvasht-koalitsionen-savet/175654/2/0", "text": "\"Затягаме дисциплината. Няма да разчитаме на БСП, който си играят на иде ми – дойде ми като БСП. Българският народ е изпратил всички в парламента, за да работят!\" Това заяви вицепремиерът и лидер на ВМРО Красимир Каракачанов след  заседанието на коалиционния съвет на управляващата коалиция ГЕРБ - \"Обединени патриоти\" при премиера Бойко Борисов.   Каракачанов бе запитан и как ще се явят на предстоящите евроизбори трите партии от \"Обединени патриоти\" - ВМРО, \"Атака\" и НФСБ.   \"За евроизборите към момента мога да изразя само мнението на ВМРО. За мен е по-добрият вариант коалиция „Обединени патриоти“ да се яви заедно\", отговори лидерът на ВМРО Красимир Каракачанов. Но добави:  „Ако някоя от партиите реши да участва самостоятелно или в коалиция с някой друг, това е нейно право. Това не отнема ангажимента и на трите партии в коалицията към програмата за управление на правителството, мнозинството в парламента и подкрепата към правителството.“   „Лично аз смятам, че преференциите са нещо добро, което мотивира самите партии да участват по-активно“, каза Каракачанов.   На срещата станало ясно, че предложената от Красимир Каракачанов концепция за интеграция на ромското население ще бъде обсъдена на следващ коалиционен съвет, а текстовете ще бъдат доработени и прецизирани.   \"Истината е, че то   може да бъде интегрирано само през образование и през труд, няма как да стане по друг начин и дадох един пример - малолетните майки 2013 година са 834, а 2017-а са 3 200. Къде е интеграцията? Къде е образованието? Къде е възпитанието?\", каза Каракачанов пред медиите след края на съвета. Той заяви това в отговор на медиен въпрос, свързан с ултиматума, който постави на управлението преди седмица - ако концепцията на ВМРО за интеграция на ромите не бъде приета, напуска властта. „Очаквам от ресорните – образование, социална политика, вътрешни работи конкретни предложения по тезите в концепцията. След което всичко ще бъде обобщено“, добави Красимир Каракачанов.", "date": "2019.02.19", "title": "Каракачанов: Затягаме дисциплината, няма да разчитаме на БСП!"}
{"url": "http://epicenter.bg/article/Zhan-Klod-Yunker--Vazmozhno-e-Brekzit-da-bade-otlozhen-i-za-sled-evropeyskite-izbori/175629/7/0", "text": "Председателят на Европейската комисия Жан-Клод Юнкер не изключва продължаване на членството на Великобритания в Европейския съюз и след Европейските избори през месец май, пише европейската редакция на Politico, цитирана от \"Фокус\". „Според мен това ще бъде ирония на историята, но не мога да го изключа“, заяви Юнкер пред Stuttgarter Zeitung. „Евентуално решение да се поиска повече време трябва да бъде взето от Обединеното кралство. Ако бъде отправено подобно искане, никой в Европа няма да се противопостави“, добави той. След като договорената сделка за Брекзит между Лондон и Брюксел бе отхвърлена от британския парламент миналия месец и политическата безизходица, която се установи в Уестминстър, се увеличиха спекулациите, че британското правителство ще бъде принудено да поиска удължаване на преговорния период по член 50. Ако това не се случи, има големи опасения, че Великобритания ще излезе от Съюза без никакво споразумение. Забавянето след изборите за ЕС много вероятно ще означава участието на Великобритания в изборите за избиране на евродепутати. Юнкер също каза, че няма фиксиран краен срок за това колко време може да бъде отложена датата на излизане: „Ако питате колко дълго може да бъде отложено оттеглянето, нямам предвид никаква времева рамка. С Брекзит вече толкова много срокове бяха изпуснати“. „Това е като да си пред съда или в открито море; ние сме в Божиите ръце. И никога не можем да бъдем съвсем сигурни, кога Бог ще вземе въпроса в свои ръце“, добави той.", "date": "2019.02.19", "title": "Жан-Клод Юнкер: Възможно е Брекзит да бъде отложен и за след европейските избори"}
{"url": "http://epicenter.bg/article/Yunker--Nikoy-nyama-da-se-protivopostavi-na-otlagane-na-Brekzit-/175639/7/0", "text": "\"Никой няма да се противопостави\" на отлагане на Брекзит, заяви председателят на Европейската комисия Жан-Клод Юнкер, цитиран от ДПА и БТА.  Агенцията определя този коментар като един от най-силните сигнали досега от страна на ЕС, че ще позволи на Великобритания да забави излизането си от съюза.  \"Всяко решение за искане на повече време зависи от Великобритания. Ако такова искане бъде отправено, никой в Европа няма да му се противопостави\", казва Юнкер в интервю, което ще бъде публикувано днес в германския вестник \"Щутгартер цайтунг\".  Той отбелязва, че няма идея с колко евентуално може да бъде отложено излизането на Великобритания от ЕС.  \"Що се отнася до Брекзит, това е като да бъдете пред съд или в открито море; в ръцете на Бог сме\", коментира Юнкер.  Британският парламент отхвърли договореното от премиерката Тереза Мей споразумение за Брекзит. ЕС от своя страна отказва да предоговори сделката, припомня ДПА.  Главната спънка е т. нар. предпазен механизъм с цел границата на остров Ирландия да остане отворена след Брекзит.  Миналия месец британският парламент прие поправка, която задължава правителството да предоговори предпазния механизъм, но до момента няма особен напредък в преговорите по въпроса между Лондон и Брюксел, отбелязва ДПА.  ", "date": "2019.02.19", "title": "Юнкер: Никой няма да се противопостави на отлагане на Брекзит "}
{"url": "http://epicenter.bg/article/Yaponiya-prizna-Huan-Guaydo-za-vremenen-prezident-na-Venetsuela-/175650/7/0", "text": "Японското правителство изрази подкрепа за опозиционните сили на Венецуела начело с Хуан Гуайдо и го признава за временен президент на страната, заяви във вторник японският външен министър Таро Коно, цитиран от ТАСС и Агенция \"Фокус\".  Освен това първият дипломат на Токио изрази загрижеността си, че до сега във Венецуела не са проведени нови президентски избори, независимо от активните призиви за това от редица страни.  ", "date": "2019.02.19", "title": "Япония призна Хуан Гуайдо за временен президент на Венецуела "}
{"url": "http://epicenter.bg/article/Barni-Sandars-se-kandidatira-za-prezident-na-SASht-/175663/7/96", "text": "Сенаторът-демократ от Върмонт Бърни Сандърс обяви във вторник, че ще се кандидатира за президент на САЩ, започвайки втората си кампания за Белия Дом след изненадващо силното си представяне на вътрешните избори на Демократическата партия през 2016 година, предават AFP и Агенция \"Фокус\".  Тогава Сандърс бе изместен от Хилари Клинтън след яростна кампания, в която, според разкрития на Уикилийкс, ръководството на демократите е играло доста нечестно на страната на бившата Първа дама.  Сандърс, на 77 години, обяви кандидатурата си за номинацията на Демократическата партия в рамките на радио интервю в щата Върмонт.  „Исках хората от щат Върмонт да разберат за това първи“, заяви той.    „Мисля, че настоящият обитател на Белия дом е срам за нашата страна. Мисля, че той е патологичен лъжец. Според мен той е расист, сексист, хомофоб, ксенофоб, някой, който печели евтини политически точки на гърба на малцинствата, на имигрантите без документи\", заяви Сандърс пред Общественото радио в родния му щат.  77-годишният Сандърс добави, че ще настоява за прокарването на прогресивни идеи, които той отдавна защитава, включително универсално здравно осигуряване, минимална заплата от 15 долара на час и намаляване на студентския дълг.  Изявлението на Сандърс предизвика незабавен отговор от Републиканския национален комитет. „Бърни Сандърс е самоуверен социалист, който иска да удвои данъците ви, за да може правителството да поеме здравните грижи\", каза говорителят на комитета Майкъл Арънс. „Огромното мнозинство на гласоподавателите се противопоставят на радикалния му дневен ред, точно както ще направят през 2020 г.“., допълни Арънс.  През 2016 г. Сандърс изненада с успеха си в първичните избори на Демократическата партия, привличайки подкрепата на работниците и избирателите от селските райони, припомня изданието.  В кампанията за 2020 г. обаче Сандърс е изправен пред значително по-сложна ситуация. Няколко популярни демократи вече обявиха кандидатурите си, включително Елизабет Уорън от Масачузетс, Кори Букър от Ню Джърси, Камала Харис от Калифорния и Кирстен Гилибранд от Ню Йорк. Бившият вицепрезидент Джо Байдън също наблюдава надпреварата, но все още не е обявил дали ще се включи в нея. ", "date": "2019.02.19", "title": "Бърни Сандърс се кандидатира за президент на САЩ, обяви Тръмп за расист, сексист, хомофоб и ксенофоб"}
{"url": "http://epicenter.bg/article/Razkriha-detayli-ot-poslednite-migove-na-Shaban-Shaulich-/175670/7/0", "text": "Подробности около последните мигове от живота на Шабан Шаулич бяха разкрити от сръбския външен министър Ивица Дачич.  \"След удара певецът излезе от колата, но изведнъж му прилоша и той припадна. Пристигналите на мястото на трагедията медицински екипи оказаха на Шаулич спешна помощ и го откараха в болница. Там му дадоха някакъв медикамент и той заспа, завинаги\", каза първият дипломат на Белград пред телевизия \"Пинк!\".  По думите на Дачич изпълнителят не е имал външни наранявания и това потвърждава първоначалната информация, че си е отишъл от инфаркт. \"Ние трябва да изчакаме и окончателното заключение на съдебните медици\", каза още ръководителят на външнополитическото ведомство на западната ни съседка.  \"Нашата задача на този етап е да транспортираме тялото на покойника. Смятам, че Шаулич трябва бъде погребан на Новото гробище в Белград\", изрази мнението си министърът на външните работи.  Шаулич загина след катастрофа край западния германски град Дортмунд на 17 февруари. Неговият спътник и колега Мирсад Керич почина ден по-късно от раните си, а в жестоката катастрофа пострада и кумът на певеца Слободан (Слоба) Стоядинович. ", "date": "2019.02.19", "title": "Разкриха детайли от последните мигове на Шабан Шаулич "}
{"url": "http://epicenter.bg/article/Tramp-s-ultimatum-kam-voennite-vav-Venetsuela--Ne-zalagayte-na-Maduro--shte-zagubite-vsichko--/175672/7/96", "text": "Съединените щати се стремят към мирен преход във Венецуела, но всички опции остават на масата, заяви американският президент Доналд Тръмп, цитиран от Ройтерс и БТА.  В реч, която произнесе в Маями, в южния щат Флорида, пред аплодиращо го множество, състоящо се предимно от венецуелски и кубински имигранти, Тръмп призова висшите венецуелски военни да приемат амнистията, предложена им от признатия от САЩ за временен президент председател на парламента Хуан Гуайдо. В противен случай ще загубите всичко, като рискувате вашето бъдеще и живота си, предупреди ги той в Международния университет на Флорида на фона на големи знамена на Съединените щати и Венецуела.  Тръмп подчерта, че ако венецуелските военни продължат да подкрепят Мадуро, \"няма да намерят сигурно убежище, лесен изход или път за измъкване\". \"Ще загубите всичко\", предупреди той.  Тръмп призова още венецуелската армия да не блокира изпращането на хуманитарна помощ в страната, както и да не вреди на признатия от САЩ за временен президент на страната председател на парламента Хуан Гуайдо и други опозиционни лидери.  По-рано този месец представител на Белия дом каза пред Ройтерс, че Съединените щати комуникират директно с венецуелски военни и ги призовават да изоставят Мадуро. Сътрудници на Тръмп прогнозираха открито нови дезертьорства в редиците на венецуелските въоръжени сили.  Досега обаче малко венецуелски офицери се обърнаха срещу Мадуро, отбелязва Ройтерс. Източник във Вашингтон, близък до венецуелската опозиция, изрази съмнение, че администрацията на Тръмп е направила достатъчно, за да насърчи по-масов бунт в редиците на венецуелската армия.  Има подозрения, че много офицери във Венецуела извличат облаги от корупция и наркотрафик.  Президентът на САЩ използва речта си, за да осъди категорично социализма, който според него умира в цялото Западно полукълбо. Тръмп нарече Мадуро \"марионетка\" на комунистическа Куба.  Ентусиазираната аудитория на събитието, което премина в стила на предизборна кампания, включваше много кубински и венецуелски имигранти.  Тръмп иска да увеличи подкрепата си сред гласоподавателите във Флорида от латиноамерикански произход, насочил поглед към кампанията си за преизбиране. Очаква се на президентските избори през 2020 г. южният щат отново да има ключова роля, отбелязва Ройтерс.  Социализмът във Венецуела умира, а \"свободата и демокрацията се възраждат\", каза Тръмп, цитиран от ТАСС.  \"Ние сме тук, за да обявим, че настъпва нов ден в Латинска Америка... Във Венецуела и в цялото Западно (полукълбо) умира социализмът и се възраждат свободата, благоденствието и демокрацията\", прокламира Тръмп. Той добави, че \"венецуелският народ иска свобода и демокрация и Съединените щати са на негова страна\".  САЩ \"се молят за това народът на Венецуела да се освободи възможно най-бързо\", каза преди своя съпруг първата дама Мелания Тръмп, цитирана от ТАСС. Тя увери, че венецуелците са на прага да си върнат свободата.  Гуайдо също се обърна към аудиторията в предварително записано видеообръщение, предаде Асошиейтед прес.  Той благодари на президента на САЩ и на щата Флорида за подкрепата. \"Днес има дебат между демокрацията и диктатурата - между живота и смъртта. Днес тази борба е екзистенциална\", каза Гуайдо на испански език.  Малко след като произнесе речта си, Тръмп написа в Туитър: \"Призовавам всеки член на режима на Мадуро: Сложете край на този кошмар на бедност, глад и смърт! ДАЙТЕ СВОБОДА НА ВАШИЯ НАРОД! Дайте свобода на вашата страна! Сега е време всички венецуелски патриоти да действат заедно, като единен народ. Нищо не може да е по-добро за бъдещето на Венецуела!\"  ", "date": "2019.02.19", "title": "Тръмп с ултиматум към военните във Венецуела: Не залагайте на Мадуро, ще загубите всичко! "}
{"url": "http://epicenter.bg/article/NATO-iska-chistka-na-visshi-sluzhiteli-v-MO-v-Skopie--svarzani-s-chuzhdestranni-sluzhbi--/175676/7/51", "text": "По информация от вицепредседателя ВМРО-ДПМНЕ Александър Николовски, НАТО изисква от Скопие да извърши кадрови промени в Министерството на отбраната, за да стане член на Организацията на Северноатлантическия пакт. Уточнява се, че става въпрос за отстраняването от длъжност на голям брой хора, които заемат висши постове в кабинета на министър Радмила Шекеринска, в Генералния щаб и във военното разузнаване, съобщава близкото до кръговете на ВМРО-ДПМНЕ скопско електронно издание „Курир“, като подчертава, че хърватските медии потвърждават твърденията на Николоски.  Ръководството на Министерството на отбраната на Македония в момента се състои от хора с дълбоки лични, семейни, оперативни и политически връзки с Република Сърбия, привежда изданието заключение в статия на вестник „Хрватска Данас“.  Държавен секретар в Министерството на отбраната е Драган Николич, син на бивш офицер от Югославската народна армия (ЮНА). Освен ангажимента към партията и за насърчаване на хора, близки до СДСМ, той няма съществен принос за МО, пише хърватското издание, като допълва:  „Държавен съветник, а също и най-близкият сътрудник на министъра на отбраната Радмила Шекеринска и главен експерт „Човешки ресурси“ е Мирослав Стояновски, бивш капитан на ЮНА по време на агресията срещу Хърватия и окупацията на Вуковар, обвинен в убийството на невинни граждани. След окупацията на Вуковар той е повишен в пост майор в тогавашната ЮНА. Началникът на военното разузнаване Горан Василевски е човек, свързан със сръбската армия, което отново е пряка причина дълго време да не получи сертификат за сигурност“.  Въпросът, зададен от хърватските медии, е дали Македония ще има такава организационна структура, която очевидно е свързана с партньор, който не е член на НАТО, и дали в този случай Република Сърбия може да бъде истинският партньор на всички останали членове на НАТО, особено в Хърватия?  Николоски наскоро предупреди за картината, като отбеляза, че до армията са достигнати указания на НАТО, че има хора на изключително високи постове в кабинета на Шекеринска и в Генералния щаб на армията, които са сътрудници на чуждестранни външни служби и поради тази причина следва да бъдат отстранени от служба, за да бъде Македония надежден партньор.   ", "date": "2019.02.19", "title": "НАТО иска чистка на висши служители в МО в Скопие, свързани с чуждестранни служби? "}
{"url": "http://epicenter.bg/article/Sergey-Lavrov--SASht-se-stremyat-da-raztsepyat-Siriya-/175683/7/97", "text": "Съединените щати искат по източния бряг на река Ефрат в Сирия да бъде създадена псевдодържава и да бъде разцепена арабската страна. Това заяви днес на пресконференция в Москва руският външен министър Сергей Лавров, предават ТАСС и БТА.  По думите му ситуацията в североизточната част на Сирия е създадена заради \"незаконното пребиваване там на САЩ\", които под предлог борба с тероризма са взели за съюзници \"основните кюрдски структури\", но всъщност покрай \"някакви бойни действия\" срещу \"Ислямска държава\" водят до \"образуването на квазидържава на източния бряг на Ефрат\".  Лавров обвини Вашингтон, че сега открито заявяват, че \"даже и да се изтеглят от Сирия, ще поддържат кюрдите, но само докато кюрдите не започнат да сътрудничат със сирийското правителство и Русия\".  \"Тяхната цел [на САЩ] е да разцепят Сирия\", заключи руският външен министър. Той добави, че Вашингтон активно влага средства в \"квазидържавата\" и принуждава съюзниците си да плащат за възстановяването на тази част на Сирия, но им забранява да финансират възстановяването на останалата част на Сирия под контрола на правителството.  На пресконференцията си Сергей Лавров обяви за нелегитимни плановете на САЩ сами да решават кой да контролира т.нар. буферна зона в Сирия.  \"Не мисля, че САЩ имат перспектива, когато заявяват, че сами ще решават кой да гарантира сигурността в така наречената буферна зона. [. . .] Искрено съветвам всички онези, които САЩ ще поискат да пуснат там, три пъти да помислят, преди да се решат на това поредно противоправно действие\", каза външният министър на Русия.  ", "date": "2019.02.19", "title": "Сергей Лавров: САЩ се стремят да разцепят Сирия "}
{"url": "http://epicenter.bg/article/Aleksandar-Urumov/175638/11/0", "text": "  Не съдете, за да не бъдете съдени. Матей 7:1   Тези думи на Христос са любим библейски стих на много от противниците на Библията и на Христос. Защото си мислят, че тези думи оправдават всяко тяхно действие. Говорил съм неведнъж със заклети либерали – губене на време по особено жесток начин – и знам, че те точно това си мислят. Нищо друго не искат да чуят от Библията, това им стига. Тъжна история. Защото нито едни думи на Христос не могат да бъдат използвани като оправдание за грях. „Не съдете, за да не бъдете съдени“ визира хората – да не съдиш хора. Но не визира делата на хората. Да кажеш, че убийството е дело на тъмнината не е осъждане на човек. Това е осъждане на греха. Да кажеш, че хомосексуализмът е разрушение на Божието творение не е осъждане на човек. Това е осъждане на греха. Христос значи милост към хората, но и нулева толерантност към мрака. А който съзнателно и упорито избира мрака докрай, отхвърляйки Христос – единственият път към спасението – този човек е вече осъден.", "date": "2019.02.19", "title": "Александър Урумов: Христос никога не оправдава греха"}
{"url": "http://epicenter.bg/article/-quot-Galap-quot--Mezhdunarodnite-politiki-na-SASht-i-Rusiya-destabilizirat-sveta-/175643/11/33", "text": "Почти еднакъв дял – съответно 56% и 52% – от 52 494 интервюирани граждани по целия свят имат негативно мнение по отношение на ролята на двете военни суперсили, като само един от четирима вярва, че външната им политика има стабилизиращo въздействие върху международните отношения.  Около 2/3 трети от руснаците са убедени, че външната политика на тяхната държава има стабилизиращ ефект. Процентът сред американските граждани по отношение на външната политика на САЩ обаче е значително по-нисък - това отразява дълбоките вътрешни разделения в общество им.  Глобално, Европейският съюз се възприема като най-стабилизиращата сила в света и има положителни нетни стойности (разлика между дяловете на положителни и дяловете на отрицателни отговори) във всички изследвани региони, с изключение на Русия и Западна Азия.  Външната политика на Китай се възприема отрицателно, но не в такава степен, в каквато тази на САЩ и Русия.  ПОВЕЧЕ ОТ ПОЛОВИНАТА ОТ ИНТЕРВЮИРАНИТЕ БЪЛГАРИ СМЯТАТ, ЧЕ ВЪНШНАТА ПОЛИТИКА НА ЕС ИМА СТАБИЛИЗИРАЩА РОЛЯ  Данните от България сочат сериозно одобрение за международната политика на Европейския съюз. 60% смятат, че тя е стабилизираща, а 16% са на обратната позиция. Останалите нямат мнение. Нетната стойност (+44) е осезаемо по-висока от глобалната (+14).  Противоположно, с ниска нетна стойност (-36), е отношението на българите към външната политика на САЩ. По отношение на руската външна политика, 43% от българските граждани са отговорили положително срещу 27% отрицателно, т.е. нетната стойност е +16. Останалите нямат мнение.  Въпреки, че външната политика на Китай получава също положителна нетна стойност (+4), твърде големият процент (52%) отговорили „Не знам“ сочи по-скоро липса на знание по темата.  \"Жалко е, че единствената определена като положителна глобална сила, ЕС, е в дълбока вътрешна криза\". Глобалната картина отново наподобява тази по време на Студената война, но всъщност есъвсем различна, защото глобалният ред, установен след Втората световна война, се разпада пред очите ни с всеки изминал ден. В миналото, напрежението между суперсилите всъщност не беше дестабилизиращо - заради договорените правила. Обратно, основната характеристика на настоящата международна обстановка, най-просто може да се определи с две думи: без правила. Или: нарушени правила. Разбира се, можем да се опитаме да се успокоим, като твърдим, че това не е точно така. Но това няма да промени нуждата от спешен диалог между САЩ, Русия, Китай и ЕС за нови международни правила. Исторически погледнато, всеки нов световен ред винаги се е налагал със сила и кръв. Не можем да си го позволим отново, защото следващият път ще бъде последен за всички. \"  Данни за отношението към международната политика на САЩ  Данни за отношението към международната политика на Русия   Данни за отношението към международната политика на Китай    Данни за отношението към международната политика на ЕС  Методология, размер на извадката и работа на терен:  Настоящото изследване е част от ежегодния изследователски проект на световната асоциация „Галъп интернешънъл“, наречен „Край на годината“ - ежегодна традиция, инициирана и проектирана под председателството на д-р Джордж Галъп през 1977 г. Тази година тя бе осъществена от световната асоциация на „Галъп интернешънъл“ и партньори в 57 страни по света, представляващи населението на всички страни от Г-20 (с изключение на Китай) и около 57% от световното население.  Поради политически, културни или религиозни особености, някои въпроси от проучването не се задават във всички страни.  Въпросът за международната политика на четирите суперсили е зададен в 54 държави сред общо 52 494 души. Във всяка изследвана страна е реализирана представителна извадка от около 1000 мъже и жени, интервюирани по метода „лице в лице“, по телефона или онлайн. Статистическата грешка за проучването е между +/– 3%-5% при доверителен интервал от 95%. Теренната работа е проведена в периода от октомври 2018 г. до януари 2019 г.  Покритие на изследването по региони:   Общо за ЕС: Комбинира западните и източните части на ЕС (n=13 615)   Западна част на ЕС: Австрия, Финландия, Франция, Германия, Италия, Холандия, Испания, Обединеното кралство (n=7 510)   Източна част на ЕС: България, Чехия, Латвия, Полша, Румъния, Унгария (n=6 105)   Европейски държави извън ЕС: Албания, Армения, Босна и Херцеговина, Грузия, Косово, Македония, Молдова, Сърбия, Швейцария, Украйна (n=9 461)   САЩ (n=1 045)   Канада (n=600)   Индия (n=1 001)   Русия (n=1 000)   Латинска Америка: Аржентина, Бразилия, Колумбия, Еквадор, Мексико, Парагвай, Перу (n=5 526)   Източна Азия: Хонконг, Индонезия, Япония, Филипини, Република Корея, Тайланд, Виетнам (n=6 400)   Западния Азия: Афганистан, Азербайджан, Казахстан, Пакистан, Турция (n=5 671)   Близък изток: Ирак, Йордания, Ливан, Сирия, Саудитска Арабия (n=5 351)   Африка: Гана, Нигерия, Южна Африка (n= 2 815)   Австралия и Нова Зеландия (n=2 039)  За „Галъп интернешънъл“   ", "date": "2019.02.19", "title": "\"Галъп\": Международните политики на САЩ и Русия дестабилизират света "}
{"url": "http://epicenter.bg/article/Prof--Muhamet-Hamiti--Kosovo-se-namira-v-sastoyanie-na-institutsionalna-paraliza-/175657/11/34", "text": "  - Сега, когато Косово навършва 11 години от своето съществуване като независима държава, след една относително успешна консолидация на международната арена, особено през първите години, защото в последно време има забавяния, нашата страна има един проблем (не много проблеми, смятам аз) със северния съсед, някогашен завоевател. Ако се разгледа по-добре, проблемът е повече на Сърбия, отколкото на Косово, макар че последиците ги понася нашата страна: Сърбия отказва да признае реалността на независимо Косово вече 20 години, от освобождението през юни 1999 г., когато нашата страна излезе окончателно от орбитата на Сърбия, в която беше вкарана с насилие, въпреки своята воля.   С голямата помощ на приятелите, на НАТО, на ЕС, на Съединените американски щати, на други страни от целия свят, Косово успя да се възстанови от последиците от войната 1998/99, да възстанови страната, да изгради демократични институции, да спечели битката за широко призната държавност в международен план. Република Косово е страна с всички атрибути на държавността, легитимирана и от решението на Международния съд на справедливостта през юли 2010 г., но която не се радва на универсално признание, членство в Обединените нации, заради противопоставянето на Сърбия и подкрепата на тази последната от Русия. Сърбия е заложник на Русия, както и на своята вековна фантазия, че Косово е нейното сърце.  Преди всичко, Сърбия е жертва на едно самоунищожително поведение за отричане на реалността. Тя все още отрича своята геноцидна политика срещу албанския народ на Косово през деветдесетте години на миналия век. Накрая, начело на Сърбия днес са двама ръководители, президентът Вучич и външният министър Ивица Дачич, които са били членове на военни кабинет на сръбския президент, на „Касапина на Балканите”, Слободан Милошевич. Сам Вучич каза, по време на едно посещение в Митровица, град в северните части на Косово, през септември миналата година, че Милошевич „е бил един голям лидер”, който, за съжаление, не е успял да осъществи своите политики. Политиката на Милошевич беше разрушаването на Косово и създаването на „Велика Сърбия”. За лош късмет на Косово, президентът Вучич е любимият автократ на Запада и на Русия.    - След легитимирането на държавността на Косово в неговите граждани, Сърбия започна един процес на оспорването на тази държавност посредством диалога по практически въпроси с Косово, под патронажа на ЕС, който, както лесно се вижда сега в ретроспекция, послужи повече на Сърбия отколкото на Косово. Диалогът, с посредничеството – по-често, на дипломатически език, се нарича „с улеснението” [англ. facilitation] на ЕС – позволи на Сърбия да продължи да подхранва своята фантазия, че Косово не е независима държава, че с успешни маневри процесът на независимостта може да се върне назад благодарение на „неутралната” позиция на ЕС (на това, което се нарича „конструктивна неопределеност” [англ. constructive ambiguity]) и лошото ръководство на този процес от основния политик на Косово през тези години, настоящият президент Хашим Тачи, който беше и министър-председател, и за известно време външен министър на нашата страна. С тази двойна игра (double game) Сърбия успя да напредне в своя процес към членството си в ЕС, докато Косово тъпче на едно място.  Още повече, сега, когато се говори за заключителната фаза на диалога, това, което се нарича юридически задължително споразумение между двете страни, което трябва да завърши с признаване на Косово, е отворена темата за границите. Идеята за разделяне на Косово е стара сръбска идея, реактуализирана миналата година под терминологичната маска „размяна на територии”, „коригиране на границите”, които са само евфемизми за разделяне. За съжаление на Косово, президентът на нашата страна, Хашим Тачи, говори за „коригиране на границите” и/или „размяна на територии” в зависимост дали се обръща към националната или международната аудитория. За щастие, нито министър-председателя на Косово Рамуш Харадинай, нито председателят на парламента Кадри Весели (председател на Демократическата партия на Косово, основател и председател на която до преди две-три години беше Хашим Тачи) не подкрепят идеята за дискутиране на границите. Демократичният съюз на Косово (ДСК), най-голямата албанска партия в Косово, понастоящем опозиция, както и другата опозиционна партия, Движението за Самоопределение, са срещу нарушаването на териториалната цялост на Косово.  Самият президент Тачи обаче, но и кръгове от Сърбия и Брюксел, дават да се разбере, че ще се дискутират и вътрешни въпроси на Косово на тези разговори със Сърбия във финалната фаза. Дискутирането на границите и на вътрешните въпроси, включително „Трепча” и „Уйман” (Газивода), или и въпроси на културното наследство на страната, би било фатална грешка за Косово. Много се надявам, че нито Държавната делегация, която е правителствена делегация, защото не включва най-големите албански политически сили, и накрая, нито президентът, няма да приемат да изкарат на масата на преговорите такива въпроси, които са суверенно право на нашата държава.    - Законът за диалога е все още в парламентарна процедура. Платформата на Държавната делегация се одобри на 14 февруари 2019 г. и ще се представи пред парламента за одобрение. Да видим как ще завърши тази работа. Както изглеждат засега нещата, ръководител на делегацията е президентът Тачи. Двамата съпредседатели на Държавната делегация са ръководители на две малки албански политически групировки (има предвид Фатмир Лимай, председател на Социалдемократическата инициатива и Шпенд Ахметай, председател на Социалдемократическата партия). Министър-председателят на страната, Рамуш Харадинай, сам се извади от този процес. Практически абдикира. Това е грешка.    - Двете опозиционни партии, Демократическият съюз на Косово (ДСК) и Движението за Самоопределение, които се изказват силно срещу идеите на Тачи за коригиране на границите и за дискутирането по вътрешните въпроси, не изглежда, че могат да се присъединят към една такава платформа. Най-голямата политическа сила, ДСК, държавотворната партия на ръководителя на независимостта Ибрахим Ругова, от известно време иска нови избори, за да се осигури легитимност на конституционните институции на Косово, които биха поели върху себе си приключването на процеса за признаване на Косово от Сърбия в актуалните граници и без да се засяга унитарния характер на нашата страна.  Съединените американски щати сами заявиха, че ще се включат, но няма да присъстват на масата на преговорите във финалната фаза на диалога Косово – Сърбия. САЩ са ключова страна за Косово и за целия ни район. Подкрепата на САЩ за независимо и суверенно Косово се препотвърждава непрекъснато. Това е от жизнено значение за нашата страна.  В края на краищата, Република Косово е независима държава и нейните ръководители имат задължението да пазят териториалната цялост на страната, както и пълния ѝ суверенитет. Сърбия трябва да се принуди да признае тази реалност. Няма защо Косово да прави отстъпки на бившия си окупатор, за да удовлетвори неговите апетити. Косово направи болезнени компромиси с Пакета на Ахтисаари по време на международните преговори за определянето на окончателния статут на Косово преди 2008 г. Този пакет, който гарантира на сърбите и на другите малцинства права, които не съществуват никъде другаде, като представителство в местните и централните институции, е въплътен в Конституцията на нашата Република. Този компромис трябва да го приеме и Сърбия, най-накрая.    - По някакъв начин тези отношения са поставени на изпитание. Това не трябва да се случва по никакъв начин. Ръководителите на Косово, президентът, министър-председателят и председателят на парламента, трябва да намерят начин, за да излязат от този порочен кръг. Истина е, че таксата на Косово за сръбските стоки се установи след една агресивна и много публична кампания на Сърбия за отменяне признаването на Косово. Докато работят срещу Косово, дори се хвалят със своите резултати за минирането на Косово в международен план, бившите сътрудници на Милошевич, Вучич и Дачич, трябва да очакват силната реакция на Косово със законовите средства, които нашата страна има на разположение. Икономическият натиск е много мирно средство. Ако работят срещу нас, няма защо да очакват да им отворим нашия пазар.  Косово трябва да работи тясно с нашите съюзници, на първо място със САЩ, но и със страни от ЕС, поддръжници на независимо Косово, за да осигури пълна реципрочност в своите отношения със Сърбия. Таксата може да се премахне и вярвам, че ще се премахне бързо – но трябва да се гарантира, че Сърбия ще се от каже от агресивните си политики срещу Косово. Тук, споменатите страни могат да изиграят своята роля. Сърбия не може да говори за нормализация на отношенията с Косово само за очи – колкото да си осигури прогрес към ЕС – и да минира Косово, възпрепятствайки влизането на Косово в международната система. Още по-малко да прави вътрешни спънки на Косово, използвайки сръбския политически контингент в Косово, който е дирижиран от Белград. В Косово има място за нормален живот на албанското мнозинство и на малцинствата, включително сърбите. Но това може да се направи, като сърбите приемат и признаят напълно държавата Косово.    - Социалното напрежение се увеличава. Законът за заплатите и мерките на правителството само влошиха положението. Правителството на министър-председателя Харадинай, което прокламира себе си като правителство на големите решения, удвои заплатите на министър-председателя и на неговите съветници, около 35 души, и почти удвои заплатите на министрите. Нашите управници имат по-големи заплати отколкото техните колеги в съседните страни. Това беше „голямото” решение, което възмути хората и увеличи апетитите на гражданските служители, на учителите, на работещите в здравния сектор, на държавната администрация. Едно необмислено решение на министър-председателя и неговия тесен кръг и спешното приемане на Закона за заплатите, който сега изглежда, че не удовлетворява никого, макар че бюджетната сума за заплати е значително увеличена, повиши недоволството. За лош късмет, критичните гласове в цялото косовско общество са заглушени. С такива необосновани увеличения на заплатите може да се застраши бюджетната стабилност на държавата. Много се надявам, че това съобщение ще имат смелостта да го произнесат хората, на първо място опозиционните партии, без да се страхуват, че губят електорат, казвайки истината.    - В положението, в което е Косово – в една институционална парализа, с народно недоволство, с всеобщо обществено недоволство – страната има нужда от възстановяване на демократическата легитимност на институциите, на парламента и на правителството. Това най-добре ще стане с нови избори, които трябва да доведат до по-достойно представителство. За това е нужна всеобща обществена мобилизация, осъзнаване, че с лоши представители Косово не може да има напредък. Още по-малко, когато, понастоящем, нито управляващите, нито опозицията нямат ясно мнозинство, за да управляват страната. Предизвикателствата пред Косово са големи, както във вътрешен, така и във външен план. Толкова големи, че аз самият мисля, че имаме нужда от едно правителството на националното спасение, с такава функция, дори и ако наименованието не е такова. На 11-годишнината от независимостта на нашата скъпа страна, е настъпило времето за дълбоко отрезвяване.  ", "date": "2019.02.19", "title": "Проф. Мухамет Хамити: Косово се намира в състояние на институционална парализа "}
{"url": "http://epicenter.bg/article/Danail-Kirilov---Advokat-na-Dyavola/175660/11/0", "text": "  Правото е математика на справедливостта. Това е максимата на Данаил Кирилов, който след математическата гимназия в Хасково влиза във факултета по математика и информатика на Алма Матер, но след това решава, че призванието му е юридическата наука. Негови състуденти признават, че още преди дипломирането са очаквали от Кирилов да направи кариера на политическата сцена. Изненадва ги само с решението си да влезе в редиците на БСП и то точно през 1997 година. Тогава левите са в абсолютна изолация.   Като млад адвокат още през 1998 година Данаил Кирилов поема защитата на бившия министър-председател Жан Виденов по дело, заведено от банкера Атанас Тилев. И печели делото. Никога не е пестил време за учене и работа, казват пак негови колеги от адвокатските кантори, с които е работил през времето. В „голямата политика” Данаил Кирилов стъпва като шеф на кабинета на Костадин Паскалев, който в правителството на Симеон Сакскобургготски е регионален министър от квотата на БСП. По-късно е избран за общински съветник от листата на БСП -Лозенец. Когато премиерът Бойко Борисов става кмет на София, а проектът ГЕРБ се появява като движение, а после и като партия, Данаил Кирилов напуска БСП и става член на ГЕРБ.  „Много бях разочарован от това, което видях в БСП отвътре. Уважавам някои приятели, които и до ден днешен са там, но в БСП е практика да се говори едно, а друго се прави”, казва Кирилов. Бил е и общински съветник от ГЕРБ – през 2007 година. А когато партията печели първите си парламентарни избори през 2009 година, Данаил Кирилов става областен управител на София. С предсрочните парламентарни избори влиза в Народното събрание като депутат от ГЕРБ. И логично оглавява правната комисия и в това, и в предишното Народно събрание.  Когато напрежението и стресът се опитаха да вземат връх и Данаил Кирилов започна да трупа килограми, сам си сложи спирачката докато не намали отново с три номера костюмите си. „Всичко е въпрос на лично решение”, казва юристът. Затова от няколко години може да го срещнете и в някои от фитнес-клубовете „Атама” в столицата.  Това, което може да прави почти непрекъснато, е да чете. В момента завършва цикъл от скандинавска проза, но от студентските години му е останал навика да чете по няколко книги едновременно извън законопроектите. Наред с препрочитането на Фукуяма, наскоро довършил история на Византия, а от там преминал към ролята на българската държава и разделението на източно православие и католицизъм.  Ревниво пази личното си пространство и семейството му не е на показ, напротив. Очаквано признава, че близките му са ощетени донякъде от работата му. Точно при формирането на този парламент през 2017 година успя да отдели едва няколко часа и да изпрати дъщеря си Мария като абитуриентка.  Свикнал е да работи по 15 и повече часа на ден. Въпреки това от много години е почти заклет пешеходец. Има си няколко любими маршрута из София и дневно може да направи и 10 километра пеш. Ползва служебните автомобили на парламента при голямо изключение – ако трябва да е веднага в централата на ГЕРБ в НДК, а още е в заседание, примерно.  „Хората ме спират, питат ме, с някои обсъждаме въпроси от седмицата. Някои просто ме поздравяват, други ме псуват”, признава пред „Труд” Данаил Кирилов. Но изчисляваме, че съотношението положително-отрицателно отношение е 3:1. Смее се и връща с въпрос – „нямаше ли да е притеснително, ако всички ме харесваха?”.             ", "date": "2019.02.19", "title": "Данаил Кирилов – Адвокат на Дявола"}
{"url": "http://epicenter.bg/article/Prof--Plamen-Pavlov--Levski-e-zaloven-v-rezultat-na-mashtabna-operatsiya--nyama-politichesko-predatelstvo/175671/11/34", "text": "     И до днес споровете за това продължават. Има и страни, които предполагат, че поп Кръстю е замесен, но като цяло надделява мнението, че по-скоро става дума за една полицейска операция на османската държава, която продължава месеци наред. Пуснати са изключително много шпиони, проследени са и писма от и до самия Васил Левски, затова много по-близко до истината е мнението, че той е заловен в резултат на една мащабна операция, в която политическо предателство на практика няма. Що се отнася до поп Кръстю Никифоров - няма основание да бъде подозиран в подобен грях, макар че той в интерес на истината е в конфликт с Васил Левски по това време и е хвърляло сянка върху неговото отношение към въпроса.  Истината е, че Васил Левски потегля от Пазарджик към Ловеч и Къкрина. Въпреки че има предупреждения да не го прави, той смята да мине през Ловеч, защото там се намират много важни книжа на Български централен комитет (БРЦК). Заедно със своя верен привърженик Никола Ръжанков, с оръжия, минава през Карлово и там има среща със своите роднини. От там нататък е дискусионно от къде е минал. Обикновено се смята, че е минал от прохода Троян – Кърнаре, дори има и разкази за някакви премеждия, но това не е доказана история. Аз съм много по-съгласен с Иван Лалев, един от най-добрите познавачи на делото на Левски и бивш директор на Ловешкия музей, който смята, че той минава през един малко по-сложен маршрут по планински пътеки, а не през „официалните проходи“.  След това Левски се озовава в Ново село, днес Априлци, където пребивава известно време. От там отива в село Микре, където има структура на вътрешната революционна организация. В Микре Левски стои няколко дни и от там пише последните си писма. Това е много важна точка в маршрута от София до Велико Търново и Варна и там е имало много ханове. Имало е и верни хора на организацията и Левски се е опитвал да следи какво става. Вече в самия Ловеч е за не повече от денонощие - взема каквото успява да намери от своите най-верни привърженици и от там заедно с Никола Цвятков (Бакърджията) тръгва към село Къкрина.  Тук вече е и известната случка „препъни мост“, където го срещат заптиетата от един патрул. Някои учени и автори правят изводи, че той е бил заподозрян и че на втория ден на Коледа (26 декември) той посещава лозето си в Кърджали. Нека обърнем внимание, че той e бил облечен с турски дрехи и най-вероятно се е представял за българин-мюсюлманин, каквито има достатъчно много и в момента там. Така че, тази презумпция, че на връх коледните празници отива да си посещава лозето, за мен не е много основателна.  Когато той отива в Къкрина, отсяда в Къкринското ханче, което е държано от Христо Цонев – Латинеца, който също е верен привърженик на организацията. Там самият Христо Цонев – Латинеца му е казал, че в предишните дни ханчето е било проверявано и инспектирано от полицията. Няма да разказвам цялата история, където в ранните часове на следващата сутрин Левски и Никола Цвятков (Бакърджията) са изненадани, като не е имало начин да избягат.  Оттук трябва да кажем няколко думи за по-нататъшната история. Левски е отведен с Никола Цвятков (Бакърджията) и Христо Цонев – Латинеца, който се е върнал и също е арестуван. Те са закарани в Ловеч и там в полицейското управление дори им е показана снимката на Левски. Това е същата снимка, която наскоро откри младият колега Виктор Комбов, уредник в Националния музей „Васил Левски“ – Карлово. Тази снимка сме я коментирали с г-жа Дора Чаушева, директор на музея и със самия Виктор Комбов. Снимката е известна вече на обществеността и именно тя е попаднала в ръцете на турската полиция и е разпространявана.  Това става много късно и също опровергава така популярните митове за предателството. На практика полицията на Османската империя и целият този тираничен апарат разполага с описания на Левски, но със снимката те разполагат може би от края на октомври и началото на ноември. Но тук парадоксалното е, че те показват снимката на Левски и на неговите двама другари и на практика те не го познават. Той отсяда в Търново, където е окръжният център, всичко вече е в рамките на дунавския град, със столица Русе. Именно в Търново Левски е идентифициран. Там има проведена среща заедно с богатия Стефан Карагьозов и още един българин, чието име не знаем, където отново се показва снимката и в крайна сметка Левски е принуден да признае, че това е той.  Има много митове, че той е бил охраняван от две-три заптиета и че никой не е направил нищо, за да го освободи - това е пресилено и такива приказки бих каза, че са малко мазохистични. Левски е охраняван по време на пътуването от Севлиево към Търново от заптиета, ние нямаме представа какъв е броят им, но не са по-малко от двайсетина или трийсет души. Самото влизане в Търново, когато вече постепенно се задейства този апарат и се подозира, че именно той е заловен, още от околността на града го охраняват 150 конници. Вече от Търново към София, към другия окръжен център, в Арабаконашкия проход го охраняват 250 души - полиция и жандармерия. Левски и другите заловени са в нещо, като бронирани коли, подобни на американските, които сме гледали от Дивия Запад.  Това са едни лъжи и приказки на едро и хората или не знаят, или просто търсят някакви евтини ефекти, че той едва ли не, е охраняван от двама-трима души и никой не го е освободил. Разбира се, виждаме, че той е охранявам много сериозно - в Търново 150 души, през Арабаконашкия проход, когато това е главното трасе от Ловеч-Плевен- Орхание (днешния Ботевград) и съответно София, той там е охраняван от 250 души. Нека да припомня, че Ботевата чета е някъде малко повече от 200 души. Съвсем не е възможно толкова бързо да се организира някаква акция за неговото освобождаване.  Има и нещо друго, което аз не го казвам, като адвокат на Левски, но организацията на Апостола е сравнително млада. Тя съществува от около 2-3 години. Комитетите от по-зрелия вид са създавани или са изграждани на принципа на 1871-1872 година. Именно затова те нямат нужната подготовка и опит да извършат една такава сложна операция. Васил Левски гради една военна организация, това разказвам аз и в книгата си „Левски - другото име на свободата“. Ако искаме да направим някакъв паралел, нека да си припомним какво представлява ВМОРО (Вътрешна македоно-одринска революционна организация) по модела на Левски. Нека припомним, че Гоце Делчев и Даме Груев са били с устава на БРЦК много често или пък са носели „Записки по българските въстания“ и са ги чели на македонските българи. Именно затова, имаме една териториална армия, но самите комитети са примерно от 9-10 или 11 души, които са сравнително ограничени.  Но те са нещо като военни окръжия, ако използваме малко по-съвременен език, към тях вече върви първи и втори позив. Те са подлежащи на военна служба, ако може така да се изразим. Тя не може да бъде изградена, когато имаме непрекъснати полицейски акции, шпионаж и вътрешна опасност. Тук Търновският комитет в лицето на Христо Иванов-Големия, един от най-близките хора на Левски, прави една импровизирана акция, опитвайки се да запали конака. Там само няколко години по-късно заседава Учредителното събрание и се създават основите на Третото българско царство. Този опит за палеж обаче се оказва неудачен. Имало е някакви други подготовки, но нека да припомним, че турската власт действа нощем и с много голяма охрана. Тези упреци към комитетите, че не са направили нещо особено, до някъде са валидни, но не са съвместими с реалността. Военните командири са Левски и Димитър Общи. И двамата са заловени. Другите доскорошни търговци просто нямат опит да организират подобни действия.  Чрез снимките, които откри Виктор Комбов в държавния архив в Истанбул, ние виждаме какви са стъпките на турската полиция и османската власт. Това още веднъж показва, че Васил Левски е осъден не защото по неволя е убил Стойчо-слугата на чорбаджията Денчо, а защото гради конспиративна организация. Левски преди всичко е заловен и осъден на смърт, защото създава конспиративна организация. Той е осъден по 6 члена на Османския наказателен кодекс, които именно това предвиждат. Това са наказание за създаване на военна организация, за внасяне на оръжия, за създаване и печатане на устави, всичко това го има в архива в Истанбул. Това откритие от края на миналата година е една допълнителна светлина за сериозността, с която Османската държава се е заела за залавянето на най-големия в комитета.  От друга страна обаче всички обстоятелства показват, че Османската държава много късно е разбрала и затова тя много бързо провежда тези следствени действия - обесване първо на Димитър Общи, после на Васил Левски, опитвайки се да ограничат случая, тъй като това е огромен провал. Турската държава като цяло смята, че това е някаква провокация под влияние на Сърбия и на Русия. Когато започват разследванията, се вижда, че е чисто българска работа и че самите комитети гледат с недоверие на Сърбия и за да прикрият този провал, турската държава бързо екзекутира двамата водачи, а другите заловени са осъдени на различни срокове заточения. Самата османска власт прави всичко възможно да не се даде медиен случай, за да прикрие своя провал. Този провал е на великите сили. Нито руската държава, нито Австро-Унгария са наясно какво става.  Имаме запазени документи от австро-унгарската легация. Те дори не знаят името на Левски. Това показва какъв гениален конспиратор е Апостола и колко предани са дейците на организацията. Това още веднъж показва, че тези легални митове за предателството и издайничества ги има във всяка една държава, но в случая те са много пресилени. На практика нито Турската държава, нито великите сили са наясно с това, което правят. Всички са поразени от мащабите на това, което се разкрива по време на комисията в София.     Той вече беше обявен за светец от т. нар. алтернативен синод на времето. В него има и митрополити, които после се помириха с официалния синод, така че в някакъв смисъл, това решение на практика е взето. Друго нещо, което е много по-важно от тези формални решения е, че са прави НФСБ и г-н Валери Симеонов да настояват за подобно нещо, защото в православния канон Левски е православен монах и няма никакво съмнение. Както казва Вазов: „Обикновените селяни светец го зовяха“. И това е факт. Той е смятан за уникална личност още от своите съвременници. Българският народ е канонизирал Васил Левски. Канонизирал го е и Христо Ботев в своя последен календар. Там е именно и тази балада за обесването на Васил Левски. Много по-известен е календарът на Ботев с Хаджи Димитър, но той има още един от 1876 година, който е едно от последните му неща и на практика е почти непознат и има проблем, за да бъде открит, но се знае, че има такъв календар и той е със Свети Великомъченик Васил Левски.  В православното разбиране има т. нар. „народна канонизация“, тоест започва отдолу канонизирането. Това не само е започнало, но се е и осъществило. Ние смятаме Левски за светец и е крайно време и Светият Синод да го разбере. Аз напълно се солидаризирам с това искане и за среща. Аз не знам какво може да каже Светият Синод, но знаем, че се носят някакви приказки как Левски бил убил човек, но ние можем да покажем много примери от нашата история. Например, Константин Велики, който е пълководец и е убил хиляди хора и дори е убил собствения си син, в момент на някакво психическо състояние. Това не може да бъде аргумент. Ние като народ и като нация, както и нашите сънародници в чужбина, смятаме, че Левски е светец. Това смятат и бесарабските българи и македонските. В Македония има дори създадена песен за Васил Левски преди дори останалите български земи. Нашите сънародници в Атина, с които имах щастието и честта да бъда, децата там също имат Левски за светец. Всички го имат. Българската православна църква, както и в други случаи, е крайно време да се вслушат в собственото си царство - в българския си народ.     Това се дължи на някакво невярно изчисление, което става в края на 40-те и началото на 50-те години. Иначе до този момент, до началото на 50-те години, винаги паметта на Левски е отбелязвана на 6 февруари и съответно на 18-и по нов стил, защото за 19-и век датите се пресмятат не с 13, а с 12 дни. Тази грешка е допусната някъде първите години на „народната власт“. Там вероятно някой е сбъркал и има даже запазени заповеди на военната академия и на народното училище, където до началото на 50-те години датата е 18-ти февруари.  Аз допускам и тази многотомна история на България на един руски българин после двутомната и тритомната България от 50-те години, където вече се налага датата 19-ти февруари и се взема, но вярната дата е 18-ти февруари. И тук ние историците сме категорични. Искам специално да подчертая, че моят колега Петко Петков от Великотърновския университет „Св. Св. Кирил и Методий“ води битка за тази дата, както и проф. Пламен Митов, както и комитетите на Васил Левски и фондацията, в която аз имам честта да съм председател. В крайна сметка, след като имаме вярната дата, по-добре, даже да не кажа, задължително е, да преместим от сега почитта към Левски на вярната дата. Стига се и до парадокса, че ние отбелязваме раждането на Апостола на 6-ти по стар стил, по нов 18-ти юли, но смъртта му на 19-ти февруари. А това е абсурд.     Това също е много сложен въпрос, който може да даде поле за размисъл на политолози, философи и историци, но това, към което се стреми Васил Левски е държава от европейски тип - демокрация. Днес има хора, които атакуват европейското и го замерят със всякакви дребни представи. Не че днес Европа няма за какво да бъде критикувана, напротив, защото има много неща, които са неприемливи за мен и за много други хора, като всички тези теми за свободен сексуален статус, семейство и т.н. и ние с право се противим на такива фриволни документи, като Истанбулската конвенция и разни други неща, които ни ги натрапват отвън. В крайна сметка по-добър политически модел от този тип демокрация, не е създаден. В този смисъл Левски не само е застъпник на тази идея, но той казва, че трябва да бъдем равни с другите европейски народи, а не с Русия и Африка. Нищо лично и нищо лошо не искам да кажа за когото и да било.  Левски не може да се съгласи с отношението на западните демокрации към османска Турция, която европейските държави подкрепят. Това са двойни стандарти. В това отношение имаме примера на Левски. Той е все още актуален. Това е парадоксалното - колкото повече се отдалечаваме от неговото време, на практика, може да открием до колко той е съвременен мислител и държавник. Левски казва: „Свободата от нас зависи“ и ако ние не отстояваме своите права и не отстояваме ценностите си - християнски, общочовешки и морални, ние на практика се превръщаме в играчка на политиците, на външни влияния, на хибридни факти, на разделения на русофили и русофоби. Това е нещо, което е обидно за паметта на Левски. Той е типичен пример за български патриот и не е самотен. Той олицетворява една цяла армия от подобни съмишленици. В този смисъл, нашето възрожденско развитие и след освобожденското е като верижно в демократичните европейски ценности, в техния автентичен и съобразен с българските разбирания вид.   Всички цитати на Левски, които се поставят и понякога неточно се дават, те са в някаква конкретна ситуация. Тази знаменита негова мисъл е в писмо до Панайот Хитов, а тогава той е авторитет номер едно и той е така да се каже наследникът на Раковски, който е починал година по-рано. Левски е бил негов знаменосец и ако Хитов е бил генералът на българското войнство, то той е бил неговият помощник. Левски му казва, че иска да предприеме една организационна дейност, в която ще рискува себе си, но изглежда, че Панайот Хитов не го е разбрал достатъчно добре и българската полиция за политическа миграция в Сърбия и после в Румъния, дълго време не може да узрее за идеята на Левски. В крайна сметка, на общото събрание през пролетта на 1872 година, Левски категорично побеждава и оттук нататък е революционната организация, в която доминират вътрешните сили. Но крилатата мисъл на Левски, че „свободата от нас зависи“ е достатъчно силна и днес за всички.   ", "date": "2019.02.19", "title": "Проф. Пламен Павлов: Левски е заловен в резултат на мащабна операция, няма политическо предателство"}
{"url": "http://epicenter.bg/article/Gen-Todor-Boyadzhiev/175674/11/0", "text": "    - Мисля, че е обиден за нас фактът, че българските власти реагират на събития, за които отвън ни се съобщава, въпреки че са станали в България. Преди време беше достатъчно трима американски сенатори да дойдат тук, да ни кажат – не можете да строите Южен поток! – и националният ни интерес отиде на кино. Сега пък венецуелският  опозиционен депутат Папарони обявява, че през България се източва национално богатство от неговата държава, посланикът на САЩ го повтаря и ние веднага се хващаме! И загърбваме факта, че въпросният превод преди да дойде в българска банка е минал през две уважавани чужди банки – европейска и американска, които стриктно спазват законите и следят за пране на пари. Представителите на нашата банка казват, че и те са си свършили работата. Нямаме причини да не им вярваме. И разследването ще докаже, че и у нас правонарушение няма. Защо не слагаме акцент на това? А слушаме и тичаме по вятъра, а понякога тичаме и пред вятъра, само и само да угодим на чужденците, за които си мислим, че държат в ръцете си националните ни съдбини. Това правим и в шумотевицата около английския сайт, който навърза случаите \"Гебрев“ и \"Скрипал“ с един руснак, който бил в България.     – - Първо да погледнем сериозно тая история. Още Цицерон е казал: Когато търсите кой го е направил, вижте първо кой има интерес да бъде направено. Има цял списък със заинтересовани да го има случая \"Скрипал”, в който презумпцията за невинност е обърната тотално в презумпция за виновност. На базата на едно \"обосновано предположение” е посочена с пръст като виновна една държава и нейния президент. Не може така! Става дума за мръсен криминален случай – опит за убийство, като се твърди, че е направено със забранено от международните закони отровно вещество. Разследването се води от \"Скотланд ярд“ и британското контраразузнаване. Но не оттам и не от прокуратурата или от съда се съобщават резултатите, а от министър– председателката на Великобритания, която директно обвинява Русия и Путин. Непрофесионално! Силно политизирано! И до ден днешен няма убедителни доказателства за това обвинение. Защо ми е смешно? Все пак аз съм работил над 30 г. в разузнаването. Наясно съм, че \"мръсните поръчки” са в инструментариума на службите и че се употребяват от техни структури. Друг въпрос е, че аз в такава поръчка не съм участвал никога и не знам в българското разузнаване да е имало отдел за убийства. За мен е водевилно това – че руски разузнавачи отиват в Англия да убиват бившия си колега Скрипал, носят \"Новичок”, камуфлиран в пулверизатор на парфюм \"Шанел“ или \"Нина Ричи”, напръскват вратата на къщата му и – забележете: какво правят по-нататък? Не хвърлят смъртоносното веществено доказателство – пулверизатора на дъното на Темза, където никой няма да го намери, а го оставят на някакъв си перваз, до някаква кофа за боклук, откъдето един англичанин го взема и го подарява на любимата си. И именно тя, тая английска гражданка е единствената жертва на отровния \"Новичок”, като сама се напръсква с него. Това е комедия. Пълно отсъствие на професионализъм и житейска логика. Не от Русия, от Танганайка да е някой разузнавач, няма да постъпи по тоя начин. А започва антируска кампания. Кой има интерес от това?   - Ще спомена някои, без да обвинявам. Първо Украйна. Тя е в тежък спор с руснаците и има интерес от всичко, което им наврежда. Случаят \"Скрипал” доведе до нови санкции за руската федерация, завъртя се като пропагандата в президентските избори там и роди лозунга: Да бойкотираме Световното по футбол в Русия! Същевременно в Киев играе \"Реал Мадрид” за европейската купа и на трибуната до украинския президент седи кралят на Испания и българският премиер. Преди години пак бойкотираха олимпиадата в Москва. Парадоксално от това спечели България – при намалената конкуренция в Москва влезе в тройката по медали… А ето и втори печеливш от случая \"Скрипал”: международният терористичен интернационал. Скандалът замрази сътрудничеството между потенциалните съюзници в битката с тероризма. Списъкът със заинтересовани може да се продължи, но и така е сигурно, че на последно място в него е Русия. И най-загубеното разузнаване не отива на остри мероприятия (а убийството е най-непримливото от тях), когато в държавата предстоят важни събития. Кукувица трябва да е изпила акъла на тоя държавен ръководител, който дава санкция да се състои дълго отлаганото предполагаемо отмъщение на Скрипал точно преди изборите и домакинството на световно спортно събитие.   - Скрипал е бил оперативен руски военен разузнавач с достъп до секретна информация. Когато попада под подозрението на руското контраразузнаване, той е преместен в отдел \"Кадри” с идеята, че оттам не може да причини сериозна вреда. Арестуван е, когато са събрани доказателства, осъден е като английски шпионин и вкаран в затвора. Пускат го при размяна с руски агенти, заловени във Великобритания, защото решават, че той няма какво повече да издаде. Да, ама не. Той знае самоличността на стотици руски разузнавачи, които работят по цял свят. Месеци наред британското разузнаване работи с него – показва му списъци, снимки на дипломатическите състави на руските посолства в различни държави. И той пада най-ниско – в предателството има кръгове, като в ада на Данте. Посочва над 300 свои бивши колеги от ГРУ! Издънва ги, създава смъртна опасност за тях. Съсипва кариерите им, те влизат в черните списъци на НАТО. Над 300 предадени! Не може априорно да се каже, че между тях няма нито една луда глава. Възможно е един или двама да са решили да отмъстят. Но това да е операция на разузнаването? И 4 години преди нея в България да е направен неуспешен опит за отровителство с \"Новичок”, при който трима са останали живи и здрави? Кое разузнаване, след като се убеди, че отровата не действа, ще тръгне да провежда операция пак с нея? Ако службите са искали да ликвидират Скрипал, той и инсулт е можел да получи, и язва да му се пукне, и да катастрофира…   - Добре, да приемем абсурдното – че руското разузнаване е тръгнало да трови Скрипал в най-неподходящия момент с най-несигурната отрова. За такива операции се прави винаги план – Б, ако план – А се провали. Ако тръгне шумотевица, например… Изтече по Уикилийкс, че в ЦРУ има ново звено \"Трезор 7” за разузнаване в сферата на кибертехнологиите. Такива сто на сто има и в Китай, и в Русия. Освен друго, те копират почерка на противника, за да проведат мероприятия, които да припишат на него, като повод за атака. Възможно е точно такъв да е случаят със Скрипал.   - Като част от водевила. Създателят на бойното отровно вещество \"Новичок” е руски химик, който от години си живее спокойно в Ню Джърси. Добре дошъл е при американците, работил е за тях и е написал за \"Новичок”-а книга. Той каза в едно интервю: \"Всяка химическа лаборатория може да създаде \"Новичок” по моята книга”. В Русия след падането на Берлинската стена унищожаването на бойни отровни вещества стана под пряк контрол на американски наблюдатели. Но преди това \"Новичок“ е произвеждан в бившите съветски републики Украйна и Узбекистан, и в \"братска” Чехословакия – там може да са останали запаси. Освен това се разбра, че има база за разработка на бойни отрови в съседство с дома на Скрипал. Може някой да се е възползвал от това. Никой не обича предателите.   - Но разузнаването си е разузнаване. И предателите са си предатели. Помните ли Латвиненко? Ликвидираха го с радиоактивно облъчване, с полоний. Защо такива екзотични средства се използват? Защото мистериозните обстоятелства позволяват веднага да посочиш обвинително противникова държава. Ако кола сгази някого например, ще се търси конкретен извършител. Ако те удари керемида, може и да мине за нещастен случай.   - В цялата тая съшита история с Гебрев и Скрипал се виждат ясно белите конци. Още повече, че България не е особено интересна за руските служби.   - А аз ви казвам, че на Путин не му пука за България. Той има Сърбия, която винаги е била предпочитана в руската имперска политика. В руските медии се прокарва тезата \"Никакви братушки не са българите, те са предатели открай време!” Да, нашите политици говорят против Русия – ще я пляскаме, ще я наказваме и какво ли не. И е вярно, че ние си ги избираме. Но политиците днес са едни, а утре са други и у нас, и в Русия. А между двата народа има дълбоки исторически, духовни и културни връзки. И е грешка на руското ръководство, че не отчита това, че забравя казаното от академик Лихачов: \"България е държава на духа“.   - Била ли сте в курорта Черноморец? Населението му е от 3-4000 души, но през лятото стават стотици хиляди, като над 80% от летовниците са руснаци – министърката на туризма се хвали с това. Какво, като някакъв Федотов е бил сред тях? Не е доказано, че е действащ разузнавач. Може да е работил в ГРУ, а сега да работи във фирма, чийто интереси са настъпени от Гебрев. Има и версия, че Путин е изпуснал от контрол разузнаването и разузнавачите му бачкат частно. Това явление го има и на изток, и на запад.   - Има и друга – че е настъпил интереси в Индия, измествайки в търговията руския военно-промишлен комплекс. Едно е сигурно: мокрите поръчки – този отвратителен инструмент, контролиран от службите, е излязъл от контрол и се ползва от бизнеса. След падането на Берлинската стена и погрома над българското разузнаване духът беше изпуснат от бутилката. И българският премиер развя в парламента една хвърчаща бележка, че е \"поръчан“ от Ахмед Доган.   - А трябва ли сляпо да вярваме на английските служби, както вярвахме за българския чадър и за българската следа срещу папата? Разбира се, че не, особено ако тази вяра вреди на националния ни интерес. Вследствие на глобализацията професионализмът в службите падна. Както и в политиката. Кой е новият Чърчил? Кой е новият Рузвелт? Скотланд ярд днес, не е Скотланд Ярд отпреди век. Шерлок не се е преродил в гений на разследващите органи. Службите много пъти не са в час. Не само нашите. И те, като футболните отбори имат своите върхове и низини, постижения и провали. Кенеди, откривайки новата сграда на ЦРУ в Ленгли казва на американските разузнавачи: \"Вашите провали ги тръбят с тромпети, а за успехите ви никой не знае.“   - Това го има в цял свят. Пресилена е приказката, че във всяка държава има мафия, а у нас мафията има държава. Карлос Чакала не е извършил убийство в България, а във Франция. Това, че е минал оттук, не ни прави съучастници. Плюс това за някои един човек е терорист, а за други – борец за свобода и справедливост. Има двоен стандарт. Терористи биват подкрепяни и използвани от едни велики сили срещу други. Осама Бин Ладен беше борец срещу руската инвазия в Афганистан, подкрепян от САЩ, а след това удари кулите-близнаци и беше убит от американците. Ето докъде води двойният стандарт.    ", "date": "2019.02.19", "title": "Ген.Тодор Бояджиев: В съшитата история за Гебрев и Скрипал се виждат белите конци"}
{"url": "http://epicenter.bg/article/Prof--Marinov--GERB--BSP-i-DPS-sa-v-tragichen-lyubovno-politicheski-triagalnik--Hepiend-e-nevazmozhen-/175678/11/0", "text": "    - Здравейте.   - Първо за ГЕРБ и Борисов. Не бих казал, че това е игра ва банк. Това е просто една голяма, груба грешка, да не кажа по-силната дума – глупост. Вероятно има някакви пазарлъци с ДПС така, че да бъдат приети някои поправки, които са важни за ДПС. Тук имам преди всичко предвид преференциите, а от друга страна някои поправки, които са важни за ГЕРБ – тук имам предвид промените на начина, по който се взимат решения, как се обжалват и т.н. и запазването на състава на ЦИК. Тоест това е просто една крива, погрешна сметка. Освен това, явно бяха недооценени вътрешните пукнатини в управляващата коалиция и накрая работата лъсна като голяма срамотия, голямо излагане. Тук разбира се има някои странности.   За пореден път парламентарната група на ГЕРБ бламира Бойко Борисов, а той за пореден път се опитва да се измъкне по един не особено елегантен начин като общо взето силно подценява интелекта и паметта на голяма част от българското общество, защото ние много добре знаем какво се е случило и помним най-малкото през последните седмици. Така че това е необясним гаф, необясним провал на ГЕРБ. Не че те не са допускали грешки, но чак такава грешка в този момент да направят с всички последици, защото те си и признаха и както и ще да го въртят, излиза, че са капитулирали пред бунта на възмущение в обществото.   Що се отнася до постъпката на БСП, тактически това беше нелош ход. Тук включително не изключвам и някакъв точен анализ, че Борисов ще реагира именно по този начин. Тоест един блъф, ако мине. Сега в момента БСП изглеждат в някаква степен победители. Те удариха по масата и с тях се съобразиха. Пак напомням, вие го казахте, не с всички техни искания, а не е ясно по какъв начин ще бъдат възстановени преференциите и така нататък.   Големият проблем при БСП и въобще тук бих казал – при хората, които искат да попречат на тоталното опорочаване, доопорочаване на изборния процес, е, какво биха направили по-нататък. Защото е ясно, че сега тук от страна на ГЕРБ имаме реакция за потушаване на пожара. Привидно те отстъпват, но какво точно ще направят, ние не знаем. Тепърва предстои да видим, какво ще направят и дали наистина това ще бъде поправяне на грешката, или опит за нейното повтаряне по един по-елегантен и по-завоалиран начин.   Тогава какво правят и БСП, и всички други, които сега рязко реагираха на тези промени? Колко далеч са готови да отидат? Защото аз не изключвам варианта след известно време, да кажем след президентско вето, пак да се сглоби едно мнозинство в парламента, което да прокара не много по-различни решения. Тоест уж има разкаяние, уж има поправяне на грешката, а всъщност няма. Тогава какво? Защото след излизането от парламента може да се наложат други стъпки. Има ли готовност опозицията и въобще българското общество да се изправи решително срещу такива опити за предрешаване на изборите? Това е големият въпрос.   - Това е един възможен сценарий. Втори възможен сценарий е някакво смекчаване. Да кажем, няма да остане досегашният праг на преференциите, няма да остане и това безумно решение, което беше прието напоследък, ще се намери нещо уж компромисно, но пак по смисъл и посока към повишаване или затрудняване на преференциите. Има най-различни възможности.   Проблемът на ГЕРБ е в това, че вече обществото е настръхнало. Вниманието ще е сериозно. Те се плашат много от обвързването им с ДПС, а ДПС не се плашат, те са готови да използват всяка възможност, за да постигнат някакви набелязани цели. Така че ГЕРБ е в много трудна ситуация, защото ако просто реши да възстанови предишното положение и да направи други промени в посока на исканията на БСП и други обществени среди, ще трябва да разчита само на гласовете в управляващата коалиция.   Това на теория не е невъзможно, даже може да има някакъв текущ позитивен ефект, защото тогава пък няма да има основание коалиционните партньори да са против и могат да съберат съответните гласове. Но пак казвам – те се орезилиха, извинявам се за израза. Оттук-нататък трудно могат да компенсират репутационните щети.   - Да, разбира се. Въобще, естествено някой може да каже, че е много трудно нещо в парламента да се влоши, защото то е толкова лошо, че няма повече накъде, нали. Няма как да има отрицателен рейтинг парламентът, въпреки че няма да се учудя, ако това се случи. Парламентът и въобще управлението на държавното ръководство губят управляемост, губят дори елементарна предвидимост. Тук не говорим за някакъв далечен хоризонт, а за един съвсем кратък хоризонт. Ние не знаем утре какво ще се случи.   В този смисъл се създава едно усещане, че всеки ден може да бъде последен. Управлението е много далеч от това да внушава стабилност, както ни го изкарват. Уязвимо е по най-различни посоки – вътрешни и външни. И това естествено ще работи против отношението, в лош смисъл, за отношението на обществото към управляващите. В този смисъл ще бъде натяквано естествено, ще бъде използвано, ще бъдат обвързани и други грешки на управляващите.   Тоест към вече натрупалите се разбираеми пасиви от управлението се прибавят нови минуси от типа на непредизвиканите грешки, ако използваме спортната терминология. Сами си го направиха ГЕРБ и което за мен е най-интересното, това е много трудно обяснимо, освен ако няма някакъв друг вътрешен механизъм, който задвижва подобни грешки. Но иначе не мога да си го обясня. Чак пък такъв гаф. Трудно ми е да си обясня, как е възможно.   - Ами, да. Това е възможно обяснение, но начинът е много нескопосан, с извинение. Могат да се намерят малко по-интелигенти варианти. Въпреки че, извинявайте, интелигентен вариант може да намери интелигентен човек. За някои хора очевидно това е таванът на възможностите им. Но това ще си проличи в следващите дни и седмици, тъй като, както се казва, непрекъснато има нови и нови предизвикателства.   Ще видим сега, какво ще бъде поведението на БСП в следващите дни. Предполагам, че ГЕРБ ще се опитат да забавят малко, да успокоят ситуацията. Ще използват като претекст, че чакат позицията на президента, евентуалното вето. Ако са силно притеснени, могат да решат да го изпреварят и сами да внесат някакви поправки. Нямат много полезни ходове.   - За ГЕРБ не виждам. Някакво минимизиране на щетите, но при всяка подобна криза, овладяването на ситуацията е на по-ниско и на по-ниско ниво. Така че това е ускоряващ се процес на падане. За БСП въпросът е по-интересен и по-сложен. Тук е въпросът за наличието на по-мащабна политическа стратегия.   Какво иска да постигне БСП, как ще използва тази ситуация, как ще отиграе тази ситуация, защото БСП получи един подарък в момента. И тактическата реакция беше в общи линии правилна. Но съвсем не е ясно, как това моментно преимущество, този текущ позитивен ефект ще бъде материализиран, ще бъде развит. Как ще развие по-нататък БСП своята атака срещу управлението? Какво смята да прави? Това е много сериозен въпрос, тъй като иначе положителният за БСП ефект от тази ситуация ще се минимизира, ще заглъхне.   - Това е труден въпрос. Възможни са различни обяснения, въпреки че те предполагат една много по-фина политическа игра, на каквато според мен ГЕРБ не са способни. Може би отнякъде ако получават някакви съвети, това би могло да се обясни.   Например, обяснението на Борисов беше – когато сме поискали подкрепа от ДПС, те са ни подкрепяли. И уточнява, че става дума все за добри, образно казано, неща – самолети, евроатлантически и прочие, четвърто, пето, въоръжаване и прочие. Може би в ГЕРБ има един център, който разсъждава вече сериозно върху възможността в следващ парламент ГЕРБ да се наложи да си партнира с ДПС. Защото при едни предсрочни избори най-вероятно относителната тежест на ДПС ще нарасне, предвид лошата кондиция на Патриотите.   И тогава въпросът е с кого? ГЕРБ ако иска да запази позиции във властта по различни причини, ще може да си осигури тези позиции. Така че не изключвам там да се обмисля и някакъв такъв вариант, и това да е стъпка, която в някаква степен вече да подскаже, че при определени обстоятелства, при определени условия, не е невъзможно ГЕРБ да си партнира с ДПС. Възможно е да е това, а възможно е просто да е непоследователност, хаотичност и недомислие. ДПС в това отношение са облекчени, защото те разчитат, че в сегашната ситуация е възможно тяхната тежест да нарасне и че някой ще трябва да се съобразява с тях.   Най-трудно е положението на БСП, които от една страна заявяват претенции да бъдат алтернатива, тоест да управляват държавата вместо сегашните управляващи, но за всички е ясно, че те сами не могат да спечелят достатъчно мнозинство, следователно ще стои въпросът: с кого.   И тук вече за БСП идва моментът на истината, защото е ясно, че поредна коалиция с ДПС ще доведе до аналогични, но по-тежки резултати. Няма как да се повтори това нещо с добър резултат. Аз затова неслучайно ви казах – докъде е готова да стигне БСП? Например готова ли е да върви до избори до дупка, докато се получи някакъв приемлив за нея вариант?   Готова ли е БСП да каже – след като ние нямаме достатъчна подкрепа, ние няма да се съюзим нито с ДПС, нито с ГЕРБ, защото предлагаме нещо коренно различно и за нас властта не е самоцел, за нас властта е само дотолкова, доколкото ще ни позволи да направим наистина нещо съвършено друго в сравнение с това, което е правено досега. Ако БСП е готова на такава стъпка, на такава стратегия, има едно развитие. Ако БСП в края на краищата стигне до вариант да търси съюзник на всяка цена, само и само да е във властта, имаме друга ситуация.   Просто в този триъгълник – това е трагичен любовно-политически триъгълник – хепи енд не може да има. Може да има някакво моментно решение, но то не може да бъде добро решение.   Която и от трите комбинации да вземете, вече в България тя няма да бъде приета: нито ГЕРБ плюс ДПС, нито БСП плюс ДПС, нито ГЕРБ плюс БСП. И това много ясно показва, защо можем да кажем, че партийно-политическата система е изхабена. Тя не може да произведе стабилно управленско решение, управленска конфигурация. Друго за момента не се вижда. Патриотите най-вероятно ще изпаднат, а засега не се вижда сериозен вариант някои от извънпарламентарните да влязат с достатъчно представителство. Няма решение.   - Продължавам да смятам, че тази ситуация се влошава бързо и колкото да изглежда на моменти, че са се закрепили управляващите, един минимален тласък – вътрешен или външен, може да се окаже фатален. Това, което според мен е ясно, дори да допуснем, че не се стигне до предсрочни избори заедно с европейските, това е възможно. Дори при това положение вие виждате, че управлението е все по-зле и по-зле, отношението към управляващите става все по-лошо и по-лошо. В този смисъл те ще продължат да инкасират минус след минус.   Може би това да е идеята на БСП – да не прибързва, а да остави нещата да се влошат толкова за управляващите, че това едва ли не да доведе от само себе си до значително превъзходство. Но аз лично се съмнявам, че това може да бъде постигнато. Така че имаме една лоша неопределеност, лоша нестабилност, която може във всеки един момент да приключи. И както знаете, има една мъдра мисъл – по-добре ужасен край, отколкото ужас без край. А това управление просто ни мъчи, всички ни мъчи.  ", "date": "2019.02.19", "title": "Проф. Маринов: ГЕРБ, БСП и ДПС са в трагичен любовно-политически триъгълник. Хепиенд е невъзможен!"}
{"url": "http://epicenter.bg/article/Andrey-Karaslavov--Venetsuela-i-mezhdunarodnoto-pravo-/175679/11/0", "text": "През последните седмици светът е свидетел как в една далечна страна се разгръща опит за „смяна на режима“, подкрепян най-пряко и активно от САЩ и десните правителства в Латинска Америка. Очевидно думите на президента Тръмп, произнесени пред 73-тата Сесия на ОС на ООН на 25 септември 2018 г., че „САЩ няма да казва на никого как да живее, работи или почита вярата си“ се тълкуват нееднозначно от неговото правителство. И ако вниманието на медиите и коментарите на наблюдателите се концентрират върху различните страни на дипломатическите, икономическите, финансовите и военните аспекти на ситуацията във Венецуела, то един и може би най-важният аспект на случващото се остава съзнателно в сянка, а именно нарушаването на най-основните принципи на международното право, на нормите, които регулират отношенията между държавите в съвременния свят. Едва в последните дни, почти месец от началото на крайното изострянe на кризата, започнаха да се прокрадват оскъдни коментари по тези въпроси.  Поради липса на правни аргументи с тиражирането на понятието „международна общност“, се правят опити да се придаде „глобално-демократична легитимност“ на ставащото във Венецуела, а така също и наличие на „международно единство“ в тяхната оценка. Към настоящия момент това „международно единство“, което одобрява действията срещу правителството на Венецуела, се изразява, според информациите, в една „коалиция на желаещите“, която наброява до 50 държави. Не по-малко на брой и влияние са страните, които категорично се противопоставят на натиска срещу тази латиноамериканска държава, като към тази група следва да се причислят и огромният брой държави, които засега „пазят неутралитет“. Въпреки всичките усилия на американската дипломация за убеждаване и заплахи, САЩ не успяха да получат одобрението на СС на ООН, а Генералният секретар на организацията заяви, че ООН няма да взема страна. ЕС, независимо от преобладаващата подкрепа за САЩ, не успя да достигне единна позиция, поради отказа на Италия. Процесът е динамичен, но е факт, че се забелязва нарастване на опасенията сред държавите и обществеността от възможната ескалация на положението и от заплахата Венецуела да се превърне в нов терен на глобалното противопоставяне.  Основните принципи на международното право, който регламентират международните отношения и отношенията между държавите, са залегнали в Устава на ООН, а впоследствие потвърдени и в редица негови декларации и пактове. Конкретно в случая следва да се спомене и приетата на 24.10.1970 г. от XXV сесия на ОС на ООН „Декларация за принципите на международното право, относно сътрудническите и приятелските отношения, в съответствие с Устава на ООН (Декларация за принципите на международното право). Един от тези основни принципи е забраната от употреба на сила в отношенията между държавите, залегнал в чл.2(4) от Устава на ООН :  „Всички членове на организацията се въздържат в международните си отношения от заплашване със сила или употреба на сила срещу териториалната цялост или политическата независимост на която и да е държава или по какъвто и да е друг начин, несъвместим с целите на Обединените нации“. За тази забрана съществуват само две изключения – правото на самоотбрана, ако дадената страна бъде нападната и ако Съвета за сигурност на ООН даде мандат за военни действия срещу дадена държава. Съветът за сигурност определя съществуването на всяка заплаха срещу мира, нарушение на мира или акт на агресия и прави препоръки или решава какви мерки ще бъдат взети (съгласно чл. 41 и 42 от Устава на ООН) за поддържането или възстановяването на международния мир и сигурност. Понятието употреба на сила включва и налагането на едностранни икономически санкции срещу дадена държава без съответно решение на СС на ООН.  През последните дни все по-открито от страна на САЩ се изказва заплаха за употреба на пряка военна сила срещу Венецуела, надхвърлящи първоначалната формулировка, че „всички опции са открити“. В международното право заплахата от военна интервенция представлява заплаха срещу териториалната неприкосновеност на една държава. В съответствие с принципа на суверенното равенство на държавите членки на ООН (чл.2(1)), една военна интервенция противоречи на този принцип, с което и самата заплаха за такова действия не е съвместима с целите на световната организация. Произнесената от съветника за националната сигурност на президента Тръмп Джон Болтън заплаха за арест и интерниране в Гуантанамо на венецуелския президент Мадуро, може да се оцени като заплаха за физическо насилие. Такава заплаха, отправена към действащ държавен глава на друга страна, е насочена срещу нейната териториална цялост и политическа независимост и също нарушава суверенното равенство на държавите и още по-несъвместима с целите на ООН. И като се вземе предвид, че личността, отправила такава заплаха, заема в своята страна позиция, която й дава правото да изпълнява правителствени задачи, каквито има в случа един съветник на правителството на САЩ по въпросите на сигурността, то от това следва, че такава заплаха се отправя от името на американското правителство.  Икономически санкции, военна намеса, както и други действия по отношение на трета страна представляват форма на натиск и заплаха и са допустими само ако Съвета за сигурност приеме решение за такива мерки с квалифицирано мнозинство и без вето от нито един от петте негови постоянни членове. Предпоставка за такова решение би съществувала, ако правителството в дадена държава извършва етническо прочистване, геноцид над своето население, военни престъпления или тежки престъпления срещу човечеството. В случая с Венецуела Съвета за сигурност не е взел и не би могъл да приеме такова решение не само защото вето от страна на Русия и Китай би го предотвратило, но и поради факта, че икономическото, социалното, политическото положение и състоянието на човешките права там не биха оправдали такова решение. Дори самият самопровъзгласил се за временен президент Гуайдо в свое изявление във в-к „Ню Йорк Таймс“ от 1 февруари 2019 г. не се позовава на съществуването на нито едно от изброените по-горе условия, които биха могли да оправдаят такава външна намеса. Той обвинява действащото правителство на Мадуро в нарушение на конституцията на страната, наличието на хуманитарна криза поради недостиг на храна и медикаменти, напускането на страната от 3 млн. нейни граждани и наличието на 600 политически затворници.  Икономическите санкции, т.е. икономическата война срещу Венецуела не е преставала от години. Още през 2017 г. доставчикът на финансови услуги Евроклиар е блокирал венецуелски средства в размер на почти 1,65 милиарда долара. През 2018 г. Великобритания блокира 2,5 милиарда долара на страната, а през 2019 г. още 1,2 милиарда долара от нейния златен резерв. През последните седмици американската страна налага в срочен порядък все по-обхватни санкции срещу страната - преди дни САЩ блокираха всички средства на държавната венецуелска нефтена компания Petroleos (PDVSA), въведени са ограничения, а Bank of America блокира ползването на кредитни и дебитни карти в страната.  И санкциите, които на практика са икономическа война срещу Венецуела, са в пряко противоречие с чл. 19 от Устава на Организацията на американските държава. А според Доклада на А.Д.Зайас, независим експерт на Съвета за човешките права на ООН от август 2018 г., „наложените срещу Венецуела санкции могат да се оценят като престъпление срещу човечеството в съответствие с чл. 7 на Римския статут на Международния наказателен съд“. Върху икономиката на Венецуела, чиито основни приходи са от износа на нефт, американските санкции, и в частност фактическата забрана да реализира такъв износ, е с фатални последици. Потенциални купувачи и транспортьори на венецуелски нефт, в т.ч. европейски и азиатски клиенти, се лишават от достъп до финансовата система на САЩ.  След изострянето на санкциите основните рейтингови агенции незабавно понижиха кредитния рейтинг на страната, с което правителството бе поставено пред невъзможност да постигне предоговарянето кредитите, които подлежат на преструктуриране.  Преговарящият с кредиторите венецуелски вицепрезидент Тарек Ел Айсами е включен в списъка на лицата по санкциите и на кредиторите на Венецуела е забранено да преговарят с него. Изправена пред заплахата от ответни мерки от страна на САЩ, световната икономическа общност е поставена под натиск да избягва контактите с Венецуела. На практика Венецуела е поставена под пълна блокада.  Друг основополагащ принцип в МП и Устава на ООН е принципът на ненамеса във вътрешните работи на чужди държави.  Никоя разпоредба на настоящия устав не дава право на Организацията на Обединените нации да се намесва в работи, които по естеството си са от вътрешната компетентност на която и да е държава“ (освен в случаите на прилагането на принудителни мерки, предвидени в глава VII, чл.2(7) от Устава на ООН). Тогава основателно може да бъде поставен въпросът на каква международно-правна основа „демократичната общност“, и в частност ЕС, ултимативно настоява за провеждане на избори в чужда държава.  Венецуела е страна по Международния Пакт за граждански и политически права (МПГПП), с което се ангажира в провеждането на свободни и честни избори. В случай че някоя друга страна по МПГПП оспори начина на провеждане избори във Венецуела, тя може да поиска задвижването на предвидената в Пакта съответна процедура срещу нея. Тази процедура е подробно разписана в МПГПП и тя изключва всички санкции и действия, които в момента се предприемат срещу Венецуела.  „Признаването“ на самообявилия се за временен президент на Венецуела Гуайдо от която и да е страна или институция при сегашното положение е несъвместимо с международното право и може единствено да увеличи напрежението, както в самата Венецуела, така и в международните отношения. Може само да предизвиква учудване и недоумение как медиите представят това като нещо нормално.  В международното право по принцип съществува единствено института на признаване на държави, а не на правителства и още по-малко на държавни глави. В съответствие с този принцип, ако в една държава се извърши правителствена смяна няма практика да се изказва изрично признаване на новото правителство, като отношенията с тази държава продължават да се поддържа без прекъсване. (Правителствата и ръководителите се менят, но държавата остава държава). Като вид изключение от това правило може да се приеме декларативното признаване на правителство на вече съществуваща държава, което е дошло на власт в резултат на социална революция, когато в тази държава е променено държавното устройство и е прекъсната приемствеността на конституционно-правната традиция. С такъв акт се декларира признание на настъпилите в тази страна промени и готовността с нея да се продължат междудържавни контакти и отношения. В науката за международното право признаването на дадено правителство от някоя друга държава, има единствено декларативно значение и не придава самó по себе си никаква легитимност. То няма международно-правно значение и като такова не е и необходимо, защото смяната на едно правителство не засяга международно-правния статут на държавата. Такова признаване не променя нищо по отношение на това, доколко смяна в ръководството на една държава съответства или не на нейната конституция, което може да бъде оценявано единствено на основата на нейното вътрешно национално право. Практиката показва, че признаването или непризнаването на едно правителство от друго в повечето случаи се извършва „селективно“ и държавите, особено тези с по-голямо влияние на международната арена, в такива случаи следват собствените си национални интереси, докато международно-правните аспекти се оставят на заден план.   Преобладаването на политическите елементи е допълнително основание да се оспорва необходимостта от института на признаване на правителства. В съответствие с специфичните конкретни условия една декларация на признаване може да представлява намеса във вътрешните работи на друга държава. Във всеки случай намеса във вътрешните работи е международно-правно недопустимо, когато намесата е свързана и с ултимативни условия или упражняване на сила.  Но дори и в хода на гражданска война военен преврат или друг вид вътрешнополитически сътресения нормалната практика е спазването на правилото на статуквото. В такива случаи се приема, че предишното правителство е легитимно до момента, в който то окончателно е отстранено и е загубило управлението на страната. Едва след този момент следва да се установяват контакти с едно ново правителство. Доколко такова фактическо признаване на ново правителство в друга държава може да бъде окачествено по един или друг начин, от основно значение е моментът, в който това е направено. Ако в дадената страна не са настъпили такива промени, които да свидетелстват, че това ново правителство се е наложило политически и властово, а в самата страна съществува правителство, което е легитимно и ефективно контролира властта и дейността в страната, е налице акт, който представлява недопустима намеса във вътрешните работи на тази страна.  Признаването на Хуан Гуайдо за „временен президент“ не почива на никаква международно-правна основа.  В конкретния случай признаването на един временен президент, чиято легитимност е оспорвана и в собствената му страна, представлява нарушение на международното право, намеса във вътрешните работи и при всички положения се приема като недружелюбен акт. Легитимността на държавния глава е единствено и изключително от компетентността на венецуелския народ и на политическите фактори в страната. Може да има нееднозначни оценки за политиката на правителството на Мадуро и състоянието на икономиката на страната, но той не е „узурпирал“ властта и във Венецуела не е установена диктатура. А успехът или неуспехът на политиката на даден държавен глава не е критерий за неговата легитимност. А към момента легитимният президент на страната е Николас Мадуро и което е най-важното и определящото в случая, той разполага с всички лостове на властта, упражнява ефективен контрол и управление на страната и се ползва с лоялността на армията и полицията. Естествено е в страната да съществува и действа опозиция, срещу него да има настроения, но засега в митингите срещу управлението му участват до 300 000 души, което е едва 1% от населението на страната. Поради това с основание може да се твърди, че признаването на „временен президент“ в дадения случай представлява намеса във вътрешните работи на Венецуела и въпросът за квалификацията на това действие като недопустима интервенция (намеса) е основателен.  От гледна точка на действащото правителство на Венецуела, признаването на един временен президент безусловно ще бъде прието като недружелюбен акт.  Самопровъзгласяването на Хуан Гуайдо за временен президент на Венецуела бе оправдавано с позоваване на чл. 233 от венецуелската Конституция, който регламентира гарантирането на ръководството на държавата в случаите, когато президентът не е в състояние да изпълнява своите задължения (такива хипотези са описани в конституцията).  При възникване на ситуация, при която президентът е в невъзможност да изпълнява своите функции (а такава ситуация от изброените в текста в момента не е налице), то властта, според този член на конституцията, би следвало да премине в ръцете на вицепрезидента. Председателят на парламента, според този член на конституцията, би могъл за 30 дни да поеме функциите на президент на страната, единствено в случай, че в този момент няма действащи президент и вицепрезидент, т.е. ако избраният президент не е в състояние да изпълнява функциите си в периода между президентските избори и полагането на президентската клетва. Без съмнение ситуацията във Венецуела в този момент не е такава. Член 233 от Конституцията конкретно в този случай е неприложим и по никакъв начин не може да служи за легитимиране на самопровъзгласилия се Гуайдо за временен президент на страната, което прави неговите претенции за легитимност неправомерни и от конституционна, и вътрешно-правна гледна точка.  В медиите се акцентира на решението на Европейския парламент да признае самопровъзгласилия се Гуайдо за „временен президент“ на Венецуела. При това се премълчава, съзнателно или поради незнание, че ЕП не разполага с никаква легитимация да признава нито държави, нито държавни глави, нито правителства и че в случая става дума само за една политическа резолюция без каквито и да са правни последствия. Признаване на Гуайдо от страна на САЩ, Канада и някои латиноамерикански страни за легитимен временен президент на Венецуела освен, че е несъвместимо с международното право, крие пряка опасност от изостряне на кризата в тази страна, преминаването й в „горещ етап“ на гражданска война или военна интервенция.   Ако бъде признат за легитимен временен президент той би могъл да „разреши“ военна операция на САЩ или друга държава на територията на страната (доколко други държави биха приели такъв факт е много спорен въпрос) и да получи право да се разпорежда с финансовите средства на държавата в банки на нейна територия.  Факт е, че от края на Студената война е налице една опасна тенденция силните на деня да не се обременяват със спазването на нормите на международното право, в т.ч. и най-основополагащите негови принципи, създавани в течение на десетилетия, кодифицирани в общоприети правни норми. Нееднократно се прокрадват мнения, че класическото международно право вече е остаряло, а има и държави, които не го признават или поне части от него. А обстановката в света се променя динамично и ООН се оказва недееспособна и даже не могат да се санкционират нарушения поради действащото право на вето в Съвета за сигурност. Видими са опитите на част от „международната общност“ не само да пропагандира, но и да налага своята ценностна система като елемент, определящ и развитието на междудържавните отношения. Така се забелязва тенденция сфери от обект на националното законодателство, като човешките права, спазването на демократичните стандарти и върховенството на закона, да бъдат привнесени в международното право и да бъдат приравнявани към неговите универсални принципи.  Такива опити не се приемат еднозначно и поне към настоящия момент имат потенциал да създадат определена правна несигурност и основание за условия за създаване на напрежение в международните отношения.  Не може да се отрече, че Венецуела преживява дълбока икономическа криза и народът изпитва недостиг на храни, медикаменти и стоки от първа необходимост. Също така не може да се отрече, че в голяма степен тази криза е предизвикана и от дългогодишните икономически санкции, налагани от САЩ на нейната икономика.   Санкции, които през последните седмици агресивно ескалираха до тотална икономическа, политическа и финансова блокада, която на практика е на път да парализира икономиката в страната.  Но във Венецуела все пак още става дума за икономическа, а не за „хуманитарна“ криза, която би могла да бъде сравнявана с хуманитарните кризи в Йемен, Либия, Южен Судан, Ирак, ивицата Газа, Сомалия, Хаити, Централноафриканската република или Мианмар. Ако действително в международната общност съществува желание да предоставят хуманитарна помощ на народа на Венецуела, то най-бързият и ефективен начин за това би било незабавното прекратяване на санкциите и наложената фактическа блокада на страната. Правителството на Венецуела отказва да приеме обявената към момента хуманитарна помощ в размер на 60 млн. долара и от своя страна настоява САЩ, Канада и Европа да върнат на страната над 23-те милиарда долара, които незаконно са блокирани по нейни сметки в банките на тези държави.   С тази средства венецуелското правителство само може значително да подобри икономическата ситуация в страната.  Обявената от САЩ и повтаряна от нейните съюзници „хуманитарна“ криза във Венецуела може да бъде извинение и повод за военна интервенция. Основание за това дават не само изявления на висши военни от САЩ в миналото, че САЩ биха се намесили, „ако бъдат поканени“, както и откритите заявления на Гуайдо, че е готов да „оторизира“ такава намеса.  Що се отнася до изключително странното заявление на Е.Захариева, министър на външните работи, че България няма стратегически интереси във Венецуела, то поставя и същевременно дава отговори на няколко много важни въпроси. От една страна дава представа за експертния капацитет на ръководството на българската външна политика и нивото, до което е стигнала българската дипломация.   От друга страна може да постави въпроса действително ли за България не представлява най-голям интерес именно стриктното спазване на нормите на международното права в отношенията между държавите, необходимостта от това международните конфликти да бъдат решавани чрез диалог, укрепване на взаимното доверие и мирно сътрудничество в двустранните и многостранните отношения.   Не са ли именно това подходите, които България би искала да бъдат прилагани и към нея ? България е малка страна в глобален мащаб, но в международното право действа принципа на суверенното равенство на държавите. И като такава, България може да бъде не само равен, но и уважаван и авторитетен участник в международните отношения единствено, ако в своята международна дейност се придържа и защитава принципите, на които се изграждат отношенията между всички страни, ако си изгради и се ползва с име на надежден и лоялен участник в международния живот, ако отстоява истината и справедливостта, не се влияе от конюнктурата и много добре и всестранно обмисля от позициите на своя национален интерес всеки свой дипломатически ход и не прибързва да заявява участие в поредната „коалиция на желаещите“.   ---  ", "date": "2019.02.19", "title": "Андрей Караславов: Венецуела и международното право  "}
{"url": "http://epicenter.bg/article/Anton-Gitsov--Neshto-ne-e-nared-v-darzhavata--sled-kato-se-palyat-hora-/175682/11/0", "text": "  Нещо не е наред в държавата, след като се палят хора  Ето няколко новини през този месец:         На  5 февруари 48- годишният Йордан Дойчинов, от град Рила се залял с бензин и се запалил, отчаян от мизерията, в която живеело семейството му. Повече от две седмици фамилията се хранела само с ориз. Пред лекарите в Клиниката по изгаряния в „Пирогов” той обяснил, че е решил да се самоубие от отчаяние.   На 13 февруари  51-годишен мъж от дряновското село Буря се самозапалил и починал в резултат на получените изгаряния. И толкоз, даже даже името му не се споменава медиите.    На 15 февруари 52-годишната Славка Янакиева от стражишкото село Камен отчаяна от мизерията, семейството нямало пари за осигуровки и лекарства се самозапалва и по-късно почива.  Сестра и Дочка  обяснява, че двамата с мъжът и са тежко болни, нямали пари да се лекуват и тя казала не издържа и ще се самоубие.      Това са ужасяващи новини.  В европейска държана, с правителство, което ни убеждава, че в държавата всичко е наред и ни засипва судобни цифри и статистики, хора се самозапалват и в умират в неописуеми мъки, защото не могат да се справят с мизерията. Трябва да е страшна тяхната мизерия за да стигнат дотам. Тяхната трагедия е разтърсваща, но още по- страшното е, че това са просто новини, които идват и заминават.   Даже името не се споменава на мъжът от с. Буря- кой е защо се е запалил. Ако това се случеше в европейските страни по- на запад, обществеността щеше да реагира бурно, вестниците и телевизиите да гърмят, случаите да се разследват и да има запитвания в парламентите, веднага щяха да бъдат положени грижи за членовете на семействата на починалите.      Нищо подобно у нас във връзка с тези три случая. Нищо, никаква реакция от никъде и от никого. Само лаконични съобщения в медиите, няма телевизионни репортери и журналисти да разследват случаите и причините, довели до самоубийство тези клетници, няма никой от безбройните неправителствени организации, които занимават обществото с разни джендър идеологии, със съдбата на уличните кучета и с какви ли не други неща, но не и със съдбата на  изпаднали в безизходица човеци, за когото смъртта е предпочитани изход.    В Парламента- ни звук, ни стон, там съдбата на българите, които се самоубиват от мизерия, глад или невъзможност да си плащат животоспасяващи лекарства, не влиза в дневния ред. Управляващите естествено се покриват, няма как, защото нещастниците са стигнали до такава крайност при тяхното управление, при техните бюджети и програми. Но следва да запитаме:     Къде е опозицията?     Къде е президентът, г-н Румен Радев? Как може да избегнат от погледа му такива потресаващи случаи?      Къде е премиерът Бойко Борисов, който преди време каза, че България била социална държава?       Къде е Червеният Кръст, една от задачите на който е грижа за бедните, чрез домашен социален патронаж, нещо от което самозапалилите се и семействата им са имали нужда?       Къде са кметовете на общините, които е трябвало да знаят, че районите им има хора на ръба на оцеляването и отчаянието, които могат да посегнат на живота са като на единствен изход от непоносимата си участ?      Къде са българските новобогаташи и мултимилионери, които обсебиха създаденото от българския народ богатство и живеят в разкош, но за които понятието благотворителност е чуждо?      Къде е Брюксел, който изглежда е сляп за мизерията, в която живеят много българи? Къде е Европейският парламент,  който би трябвало да изрази тревога, че в България са палят хора?     Преди няколко години един мастит виден редактор на всекидневник публикува във вестника си коментар под заглавие: \"Да живее неравенството\".  Хубаво било да има неравенство, писа той, защото давало стимул на бедните. А преди година и нещо двама икономисти Е.Х и Вл. К. изнесоха лекция в АОНСУ, в която защитиха тезата, че плоският данък бил социално справедлив защото \"Няма нищо справедливо в това двамина да работят колкото могат, а от по-успешния държавата да взема повече\" и \" \"Това, че някой е по-необразован и с по-ниска производителност, не означава, че трябва да има привилегии. Той трябва да се стреми да се образова повече, да работи по-производително и да си качва доходите по този начин\".      Обяснете господа, ако неравенството и плоският данък стимулират бедният да се образова повече, да повиши квалификацията си и да работи по- производително и си качи по този начин доходите, защо вашата теория не е проработила при тези бедни хорица, които отчаяни от мизерното си съществуване, са посегнали на живота си?   Как и къде да се самообразова, когато е трябвало да работи, както се е изразил Йордан Дойчинов пред лекарите, \"като вол\" за да изхрани семейството си, как да работи по-производително и повиши доходите си, като е безработен?   \"Живот ли бе да го опишеш\", тези думи на поета от преди повече от 75 години се отнасят с пълна сила и за живота на Йордан Дойчинов и други като него. Както се отнасят до цитираният горе редактор и двамата икономисти, \"Приказката за стълбата\" на Христо Смирненски.       Има и друго нещо, много тревожно. И то е, че българското общество вече е обръгнало, сетивата му са притъпени, то не вече не реагира с възмущение и  протести при такива ужасяващи случаи, обхванато а от безразличие, защото вече е правило опити за бунтуване, които не са довели до нищо. Помните ли Пламен Горанов, който на 20 февруари 2013г. се самозапали и почина в разгара на най-масовите масовите национални протести срещу корупцията и монополите във властта и икономиката?  Някакви промени в резултат на тези протести? Същите които управляваха тогава, управляват и днес.       Тези, които са отговорни, които са гузни и се снишават, ще кажат, че заливащите се с бензин хора и драскащи клечката, са психически болни. Но ако е така, защо никой не ги лекува, защо никой не се е погрижил за тях? Факт е, обаче, че повечето от изгорелите като факли нещастници са хора с всичкия си, направили са го съзнателно, като единствен изход от непоносимият за тях живот.            Ето още няколко примера:     Самозапалилият се пред общината в Раднево на 26 февруари 2013г. и починал от изгарянията си  53- годишен Венцислав Василев е посещавал преди това общината в безуспешно търсене на работа. Ето какво каза тогава покрусената му дъщеря Антонина за мизерията, в която са живели: \" Никога не сме имали хладилник. Не сме имали готварска печка. Много пъти сме си лягали гладни и гладни сме ходили на училище. А когато е имало хляб, понякога майка и татко не са яли, само и само ние да ядем. Така израснахме. И социални грижи знаеха, че сме социално слаби, многодетно семейство, и общината. Но на кого му пукаше, че сме гладни, недохранени, че живеем в ужасяваща мизерия!...\"   Самозапалилият се на 13 септември 2014г. и починал по-късно 42- годишен Димитър Желев от Ямбол е бил безработен и по думи на негови познати отчаян от живота.   Самозапалилият се на 2 септември 2018г. 62-годишен мъж Петко Петков от русенското село Николово работел в завод, но след масовите съкращения е останал без препитание, не успял да се съвземе и  подтиснат от безнадежност и отчаяние прибягва до самоубийство.      А колко са още несретниците, които са се самоубили по друг начин,  или просто са издъхнали в неотопляваните си порутени си къщи, от глад и студ. Като онези умрели в края на ноември миналата година  възрастни самотници в село Бреница, община Кнежа, един 80- годишен старец, изгорил  преди това дюшемето си за да се отоплява и 85- годишна вдовица, живееща в нечовешки условия в пристройка, след като изгорял домът и. Опитите да бъде настанена в социален дом ударили на камък, каза тогава кметът Пламен Лъжовски, който пояясни: „Там изискванията са жестоки и се чака по четири-пет години\".        И въпросът е, господа управници и депутати, кое по- важно: да закупите възможно най-скъпите бойни изтребители за около 2 млрд. лева, или да се погрижите преди това възрастни хора да не умират от студ и глад по домовете си, като построите нужните социални домове, както и да осигурите работа и препитание на онези, които са на ръба на оцеляването и ги дели една крачка от решението да напуснат този свят като се залеят с бензин и се подпалят? ", "date": "2019.02.19", "title": "Антон Гицов: Нещо не е наред в държавата, след като се палят хора "}
{"url": "http://epicenter.bg/article/Predsedatelyat-na-KFN-Karina-Karaivanova-depozira-ostavkata-si/175669/4/0", "text": "Председателят на Комисията за финансов надзор (КФН) Карина Караиванова депозира пред Народното събрание оставката си, съобщиха от комисията. От 1 март Карина Караиванова се присъединява към екипа на Европейската банка за възстановяване и развитие.  Тя е номинирана от Министерски съвет за представител на България в Съвета на директорите на ЕБВР.  Кариерата ѝ започва като експерт в Министерство на финансите, като достига до позицията заместник-министър, която заема в два кабинета. Тя беше избрана за председател на КФН през 2016 г.  Караниколова заяви, че е свършила цялата работа, за която е поела ангажимент при встъпването си в длъжност.  „През този период беше извършена за първи път от създаването на КФН реформа по отношение подобряване на надзора на небанковия финансов сектор, която установи процедури, включващи начина на финансирането на дейността на КФН и определяне на отговорностите на председател, заместник-председатели и член на комисията“, отчете тя и допълни, че промяната в начина на функциониране на КФН е условие за допускането на България в механизма ERM II – чакалнята за еврозоната.  Въпреки изтъкнатите от нея позитиви, работата на Караниколова беше силно критикувана покрай скандалите с фалиралата ЗК „Олимпик”, които бръкнаха в джоба на хиляди българи.  Заради проблема с неизплатените застрахователни полици през лятото подаде оставка зам.-председателят на комисията, който да отговаря за застраховането – Ралица Агайн. Шест месеца по-късно, неин заместник все още не е назначен.  По думите на Караниколова, не е имало кандидатура, която да срещне подкрепата на депутатите. След напускането ѝ комисията ще остане само с трима членове, но според председателя на КФН в оставка, те могат да вземат решения - въпреки че по закон трябва да са петима. ", "date": "2019.02.19", "title": "Председателят на КФН Карина Караиванова депозира оставката си"}
{"url": "http://epicenter.bg/article/Ministar-Avramova--416-uchebni-zavedeniya-se-obnovyavat-s-pari-ot-Operativna-programa--Regioni-v-rastezh/175692/4/0", "text": "416 учебни заведения, в които учат 255 269 деца и младежи, се реконструират и модернизират с 624 млн. лв. от Оперативна програма „Региони в растеж“ 2014-2020. Това каза министърът на регионалното развитие и благоустройството Петя Аврамова при посещението си във Видин днес. В областния град тя участва в дискусията „Европа в нашия дом“.  Министърът посочи, че това е сериозен финансов ресурс, който е насочен към образованието. Имаме ясното съзнание, че ползите от него ще се видят след години, защото от това в какви условия растат деца ни, къде учат и къде спортуват, зависи какви хора ще станат, каза тя.  През 2019 г. ще продължи обновяването на българските градове, болници и паркове с финансиране от програмата. Със средства от ОПРР 2014-2020 бяха създадени три фонда за градско развитие, които заедно с привлечения ресурс управляват около 600 млн. лв. От тях 210,4 млн. лв. са за Северна България. Тези средства са вече достъпни и могат да бъдат използвани от общините под формата на нисколихвени кредити и банкови гаранции в проекти за подобряване на градската среда и туризма.  Апелът към общините е да бъдат активни. Добрата новина е, че през декември 2018 г. във Фондовете за градско развитие постъпиха и първите проектни предложения. Едно от тях е за реставрация и адаптация на синагогата във Видин и превръщането й в културен център.  През последните две години в областта има сериозен напредък и в подобряване на енергийната ефективност, кадастъра и трансграничното сътрудничество. Предстои да бъде реализирана една от големите инвестиции – за над 25 млн. лв. в отрасъл ВиК. Проектът включва реконструкция на 1,5 км главен канализационен колектор в гр. Видин и реконструкция на 15,57 км довеждащи водопроводи. Той ще се реализира по Оперативна програма „Околна среда“ 2014-2020 г. През месец март „Водоснабдяване и канализация - Видин“ ЕООД ще внесе формуляра за кандидатстване в Министерството на околната среда и водите.  Пред медии министър Аврамова коментира напредъка по проекта за пътя „Видин – Ботевград“. Агенция „Пътна инфраструктура“ подготвя обществена поръчка за строителството на участъка от Видин до Ружинци, която ще бъде обявена през пролетта.  Работи се в синхрон с общините, които процедират парцеларните планове. Докато се извършват отчуждителните процедури, ще върви обществената поръчка, за да не се губи време. Вече има изготвени технически проекти за трасето от Видин до Монтана.  За участъка от Мездра до Ботевград вече са отворени шест оферти за строителството на Лот 2, а процедурата за Лот 1 се обжалва. На 14-ти КЗК разгледа казуса, очаква се решението. Амбицията на министерството е реалното строителство по проекта да започне през 2019 година.  Петя Аврамова подчерта значението на пътната инфраструктура за развитието на регионите. Искаме Северозападния регион да има по-ускорено икономическо развитие, каза тя и обърна внимание, че инвеститорите искат хубави пътища, за да вложат парите си, и обучени кадри.  При посещението си във Видин министър Аврамова инспектира работата на служителите на Националното тол управление на входа от Румъния. На Дунав мост 2 са продадени електронни винетки на обща стойност 50 234 лв.", "date": "2019.02.19", "title": "Министър Аврамова: 416 учебни заведения се обновяват от Оперативна програма „Региони в растеж\""}
{"url": "http://epicenter.bg/article/Zhestoko-napadenie--Kradtsi-biha-vazrastna-zhena-s-boks-i-motika-vav-Vidinsko--VIDEO-/175641/3/0", "text": "Пореден случай на пребит и ограбен възрастен човек. Двама мъже биха жена с бокс и мотика, за да й вземат парите. Единият от нападателите е престъпник с условна присъда. Преди няколко месеца възрастен мъж от село Динково беше душен и ограбен от същия крадец, предава Нова тв.  Ужасът за 69-годишната Марийка от видинското село Дреновец започва към 04:00 часа през нощта.  „Крадците действаха много хитро. Първо са упоили кучето. Светнах всички лампи и нямаше никой. По едно време започна блъскане по вратата и счупиха стъклото. Започнаха да ме бият\", разказа потърпевшата Марийка Асенова.  Двамата мъже нахлуват в дома й. Въоръжени са със собствените й мотики и започват да я бият. Възрастната жена не успява да види лицата им, защото крадците носят маски.  „Счупиха разни неща. Биха ме с всичко, каквото им попадаше под ръка. Удряха ме най-вече с юмруци. Потече ми кръв от главата. Не можех да реагирам”, сподели още възрастната жена.  Двамата обирджии попитали Марийка къде са парите и златото.  „И те може би нямаше да ги намерят, ако не бяха започнали да ме бият и със стола. Дрехите паднаха от него и видяха чантата ми”, допълни жената.  В нея имало около 450 лева, пари на пенсионерския клуб, както и 150 лева на нейна близка.  Марийка се обажда на полицията. Само след няколко часа нападателите са заловени. И двамата са на 18 години. Единият от същото село, а другият от съседното село Динково.  „Единият е криминално проявен и има условна присъда за грабеж от декември миналата година, а другият не е осъждан. Условната му присъда е три години лишаване от свобода”, заяви говорителят на Окръжната прокуратура във Видин Владислав Влашев.  Възрастните хора в района се страхуват, че другият нападател може да не влезе в затвора.  „Има самотно живеещи стари хора. Повечето от тях са жени. Селото ни е голямо. Тук живеят близо 1400 души, застаряващо население\", заяви кметът на село Дреновец Надя Иванова.  ", "date": "2019.02.19", "title": "Жестоко нападение! Крадци биха възрастна жена с бокс и мотика във Видинско (ВИДЕО)"}
{"url": "http://epicenter.bg/article/Postoyanen-arest-za-advokat-i-dvama-kurieri-na-Tsvetan-Vasilev-/175651/3/0", "text": "Постоянен арест за един адвокат и двама куриери на Цветан Василев наложи състав на Специализирания наказателен съд (СНС), съобщава \"Правен свят\". Тримата задържани – Мартин Апостолов, Георги Запрянов и Здравко Босаков са обвинени за пране на пари през 2013 г.  Според Специализираната прокуратура парите са източвани през \"фирми-бушони\" от КТБ. Обвиненията срещу тримата са по делото, което държавното обвинение води срещу съпругата на Цветан Василев – Антоанета. Решението не е окончателно и със сигурност ще бъде обжалвано пред въззивната съдебна инстанция.  Един от арестуваните – Мартин Апостолов е адвокат, считан за изключително близък до Василев, което се потвърждава и от участието му в ръководството на една от ключовите фирми на фалиралия банкер – ТЦ ИМЕ, която е имала ключова роля около източването на КТБ.  Другите двама арестувани – Георги Запрянов и Здравко Босаков са били също сред най-близкия кръг около Василев преди рухването на банката. Макар да са се грижили предимно за осигуряване на логистиката на бившия банкер, двамата имат участия в търговски дружества, които също са получавали необезпечени кредити от фалиралия трезор. След бягството на Василев от България, имената на двамата се появяват в различни публикации, според които, Запрянов и Босаков са имали грижата ежемесечно да транспортират големи суми пари до Белград.  Тези финансови средства са нужни за осигуряването на луксозния начин на живот на Василев и семейството му в Сърбия, както и за плащането на скъпата му частна охрана в сръбската столица. В последните години двамата бивши шофьори на Василев, които са имали ролята и на негови персонални икономи, са били ключов фактор и в трансфера на парични потоци, идващи от близки до Цветан Василев лица, с които са покривани разходите по издръжката на мрежата от поръчкови медии, \"журналисти\", анализатори и интернет тролове, ангажирани с опазване на интересите на фараона у нас.  На 10 януари с обвинения се сдобиха други свидетели по мегаделото \"КТБ\". Сред тях бе Никола Киров, доверен човек на Цветан Василев в оръжейния бизнес и финансов директор на \"Дунарит\". Материалите срещу тях са били отделени от голямото дело за фалита на банката. Следствени са 5-има души, за част от които има данни, че също са имали ролята на куриери на парични потоци от България към Белград, както и към свързани с Цветан Василев поръчкови издания, сайтове, ПР-агенция и др. Според обвинението те получили през 2013 г. 2,5 млн. коледни бонуси от т.нар. черна каса на Цветан Василев. Разследването срещу петимата започнало през 2015 г. и първоначално било за укриване на данъци.  ", "date": "2019.02.19", "title": "Постоянен арест за адвокат и двама куриери на Цветан Василев "}
{"url": "http://epicenter.bg/article/Sluzhiteli-na-obshtina-Burgas-predotvratiha-prodazhbata-na-14-godishno-dete-v-chuzhbina-/175656/3/0", "text": "Служители на Община Бургас предотвратиха продажбата на 14-годишно дете зад граница. Разплитането на случая започва миналата седмица в териториалната дирекция в комплекс \"Меден рудник\", съобщават от общината.  Ромско семейство от квартал \"Акациите\" отива там с дъщеря си, за да ѝ бъде изваден нов акт за раждане, тъй като оригиналният документ е изгубен.  Той е необходим за издаването на други важни документи при пътуване зад граница и удостоверяване на родителски права.  Поведението на фамилията обаче се сторило подозрително на служителите на отдела за административно обслужване на гражданите. Те използвали момент, когато детето останало само за кратко, за да разговарят с него. Тогава момичето споделило, че ще бъде изведено в чужбина против волята му и поискало помощ.  След като разбира за подготвяното престъпление, директорът на ЦАУ \"Възраждане\" Магдалена Манолова сигнализира направо в районното полицейско управление. В разговора си със служителите на реда тя обяснява, че е необходимо да се действа бързо, преди участниците в схемата да са разбрали за разкриването на случая.  Патрулните коли и разследващите екипи пристигнали за по-малко от 10 минути. Магдалена Манолова през цялото време поддържа връзка с тях и в същото време се опитва да забави семейството при издаването на документа, който те искат да получат възможно най-бързо. При последвалата акция са задържани няколко души. По случая е образувано досъдебно производство.  ", "date": "2019.02.19", "title": "Служители на община Бургас предотвратиха продажбата на 14-годишно дете в чужбина "}
{"url": "http://epicenter.bg/article/Ivan-Geshev--/175665/3/0", "text": "Акциите срещу фалшивите ТЕЛК-ове ще продължават. Това е част от мащабни действия срещу този вид измами. Потвърждава се подозрението ни, че пари има, но голяма част от тях отиват в лица, които не се нуждаят от подпомагане и нямат степен на инвалидност. Това заяви заместник главният прокурор Иван Гешев по време на съвместна пресконференция с МВР, цитиран от Новини.бг.  Ефектът от тези лоши практики е, че тези пари не стигат до хората, които имат нужда от тях. Вторият проблем е, че тези пари стимулират определи части от населението да не работят, това рефлектира върху трудовия пазар в страната. Друг проблем е, че хора с такива инвалидни пенсии в страната имат право да работят и да увеличават дохода си. Следващ проблем е че НОИ не разполага с механизми за контрол. Според мен не е правилно и не води до добри резултати организацията, която дава парите, да няма контрол. Тя е принудена да отпуска средства, дори, когато има съмнения за подобно практики, допълни той.  „Това, което правим, няма да реши проблемите“, добави Иван Гешев. До тези финансови измами се стига освен по социални причини, липса на поминък в някои краища и липса на законодателство, стана ясно от думите му. От началото на годината има образувани 44 досъдебни производства за фалшиви ТЕЛК-ове. Вече има и присъда за лекар, участвал в схемата, стана ясно от думите на зам.-главния прокурор.  По думите на Иван Гешев този проблем може да бъде решен с комплексни мерки. „Пари в държавата има, но се краде много“. „Срещнахме се с представители на НОИ, видяхме в кои области на страната има най-много ТЕЛК-решения. Става дума за издавани документи с невярно съдържание от личните лекари и членове на ТЕЛК комисии. Механизмът е почти еднакъв навсякъде. Извършен е голям обем от работа. Това каза главният секретар на МВР Ивайло Иванов.  „Това не е кампанийност, държавата има воля да се справи с този проблем“, категоричен бе той.  Гешев поясни, че като мащаб най-фрапиращ е случаят от Варна. По думите му след определена възраст лицата търсят този начин за придобиване на средства. На много места това е превърнато в доходоносен бизнес. И даде пример, че в Силистра за тази услуга се е плащало по 600 лв. Разследването е показало, че 30% от населението в областта са с такива ТЕЛК-ове.  „Във Варна - 1500 - 2000 лв. Картинката не е добра“, каза той. От думите на Гешев стана ясно, че в две касети при двама от лекарите във Варна са намерени над 1,6 млн. лева, разкри Гешев.  Прокурор Лидия Манолова допълни, че са събрани множество материали за функционирането на престъпната група. Тя се състои от 6 члена, 5 са лекари. Те живеят на територията на Варна, имат и семейства. Лицата са набирали желаещи за ТЕЛК-решения. Има лица, които са напълно здрави. Те са заплащали 1500 лева. Лицата са изпращани от двамата посредника при лекарите-членове на престъпната група. „Пациентите“ са казвали парола на лекарите след това се е уточнявала диагнозата. Лицата не са минавали на комисия, но са били освидетелствани.  Фрапиращото е, че лица, които никога не са работили са се възползвали и са получавали облаги и пенсии по тази схема. Има и лица, които са имали вече ТЕЛК-решения, но с по-ниска степен на инвалидност, които също са се възползвали, каза Манолова.  При специализираната полицейска операция са задържани 45 лица, 6 са привлечени под наказателна отговорност. В двама от лекарите са открити 20 000 лева. В банкови касети пък са открити повече от 1,6 милиона лева.", "date": "2019.02.19", "title": "Иван Гешев: Арестуваните лекари от ТЕЛК във Варна прибрали 1,6 млн. лева!"}
{"url": "http://epicenter.bg/article/Apelativniyat-spetssad-otkaza-da-pusne-ot-aresta-Evgeniya-Baneva/175668/3/0", "text": "Апелативният специализиран съд не пусна Евгения Банева от ареста, предаде БГНЕС. Сред аргументите, с които Банева поиска да излезе от ареста бяха и тези, че е майка на три малолетни деца.  “Децата са във Франция, тъй като те са ученици и тъй като са започнали учебната година още преди задържането на Баневи. Децата са на грижите отначало на техни приятели, после отишла едната баба, после другата баба, после една братовчедка, после друга братовчедка, но тези роднини едно е да отидат един път дори за 2-3 седмици, нищо че имат семейства и деца, но ти не можеш да ги караш неизвестно колко пъти да бъдат там. А децата са малки, близнаците са 9-10-годишни, сестра им е също малолетна. Колкото да са отговорни децата, това е един огромен стрес за тях. Пускането ѝ дори под „домашен арест“, дори под гаранция, дори със забраната да пътува, ще ѝ създаде възможност да направи организация в цялата тази работа”, обясни пред журналисти адвокатът й Татяна Дончева, преди да се произнесе съдът.  Според защитата процесът изначално е миниран за присвоително престъпление.  БГНЕС припомня, че семейството бизнесмени Николай и Евгения Баневи бяха предадени от френските власти на разследващия екип от Специализираната прокуратура на 6 декември 2018 г.  Те са в ареста по обвинение за участие в организирана престъпна група за данъчни и длъжностни престъпления и пране на пари.  Майката на бизнесмена Мария Банева също се сдоби в обвинение. 77-годишната жена ще отговаря за участие в организирана престъпна група за данъчни престъпления, присвояване и пране на пари. Мария Банева остана на свобода срещу 10 хиляди лева гаранция.  Николай Банев вече поиска да излезе на свобода, но и първоинстанционният Наказателен съд, и Апелативният спецсъд му отказаха.  Междувременно стана ясно, че Инициативен комитет е решил да издигне кандидатурата на Евгения Банева на евровота през май.  ", "date": "2019.02.19", "title": "Апелативният спецсъд отказа да пусне от ареста Евгения Банева"}
{"url": "http://epicenter.bg/article/MVR-pokaza-pachkite-s-pari--otkriti-u-arestuvanite-lekari-vav-Varna--SNIMKI--VIDEO--/175677/3/0", "text": "МВР показа снимки и видео с откритите пачки пари и документацията, както и имотите, от които са иззети, при акцията срещу издаването на фалшиви ТЕЛК-ове във Варна.  Както вече стана ясно задържани са участниците в 6-членна организирана престъпна група. Петима от участниците са лекари, сред които и председателят на една от комисиите, шестият е брат на единия от лекарите – сирийски граждани, които имат български семейства и гражданство.  Според събраните данни двамата братя са изпълнявали ролята на посредници. Те мотивирали напълно здрави хора да получават пенсии и други облаги срещу заплащане от 1500 до 2000 лв. След предварителна уговорка и дадена конкретна парола ги пращали към лекарите от престъпната група. В случай, че клиентът нямал трудов стаж и не можел да получава пенсия, се налагало процентът на инвалидност да е много висок.  При извършените процесуално-следствени действия у двама от лекарите са намерени 20 000 лв., а в две банкови касети - 1 480 000 лв. и над 200 000 лв. В хода на разследването са разпитани 31 свидетели.  Към наказателна отговорност са привлечени шестимата участници в престъпната схема.  ", "date": "2019.02.19", "title": "МВР показа пачките с пари, открити у арестуваните лекари във Варна (СНИМКИ, ВИДЕО) "}
{"url": "http://epicenter.bg/article/Obviniha-19-godishniya--zadarzhan-za-ubiystvoto-v-Kyustendil-/175681/3/0", "text": "Задържаният за убийството на 35-годишния Валери Дъбов в Кюстендил вече е с повдигнати обвинения. 19-годишният Алекс Иванов обвинен за убийството на Дъбов, както и за опит на убийство на повече от едно лице, предаде Канал 3.  В момента Алекс Иванов е задържан с мярка за неотклонение 72 часа, а след изтичането ѝ от прокуратурата ще поискат постоянен арест. За момента на обвиняемия му е издадена и забрана да напуска страната.  Убийството стана след масово сбиване пред центъра на Кюстендил. Петима души бяха ранени, а Дъбов бе убит, след като преминавал по улицата и се опитал да разтърве биещите си.  Общо 12 души бяха задържани. 19-годишният Алекс, който е от известния в града цигански клан на Гольовците, се предаде по-късно сам в полицията, след като бе обявен за издирване.   ", "date": "2019.02.19", "title": "Обвиниха 19-годишния, задържан за убийството в Кюстендил "}
{"url": "http://epicenter.bg/article/Arestuvaha-29-godishna-bankerka--teglila-pari-ot-smetki-na-klienti--lipsvat-okolo-400-000-leva-/175685/3/0", "text": "Банкова служителка, според непотвърдена информация управителка на банков клон в Нова Загора, е задържана от полицията за злоупотреби в особено големи парични размери, предаде БНР.  29-годишната банкерка е отклонявала суми от сметки на клиенти и ги е прехвърляла към свои лични. Тя е задържана за 72 часа в полицията в Сливен. Предстои да бъде внесено искане за постоянна мярка за задържане.  Заподозряна е, че е отклонила към собствени сметки около 400 000 лева. Работата по случая е започнала в края на миналата седмица след получени сигнали от клиенти на банката, каза старши комисар Димитър Величков, директор на OДМВР - Сливен.  „За момента се работи все още по случая за изясняване на цялостната фактическа обстановка. Чакаме одита на банката да ни кажат точната сума, която е присвоена. Също не конкретизирам дали е шеф, или точно каква служителка е. Работи се по случая. На по-късен етап ще бъдете запознати“, каза Величков.  В хода на проведените разследвания в имотите, обитавани от задържаната банкерка, са намерени пари, вещи и предмети, имащи отношение към извършеното престъпление.  За случая е уведомена Окръжната прокуратура в Сливен. Образувано е досъдебно производство.  От банката изпратиха до „Хоризонт“ официална позиция по случая. Веднага след като е регистрирана нередност от вътрешната банкова система за сигурност и надзор по случая, е назначена проверка. Все още се изясняват детайли по случая. Информирани са съответните и отговорни органи, категорични са от банката.  ", "date": "2019.02.19", "title": "Арестуваха 29-годишна банкерка, теглила пари от сметки на клиенти, липсват около 400 000 лева "}
{"url": "http://epicenter.bg/article/Kiril-Dobrev--BSP-nyama-da-se-varne-v-parlamenta--darzhim-na-mashinnoto-glasuvane--/175666/2/48", "text": "\r\n „Искаме честни, справедливи избори и по-добрият да победи“. Това заяви зам.-председателят на БСП Кирил Добрев пред БНР. Според него този парламент е лишен от смисъл и съдържание. „Приемам решението на управляващите за промените в Изборния кодекс и ЦИК като частична победа. Това не е победа само на БСП, а на 1.5 млн. граждани, които изразиха правото си на преференциален вот последните избори“, каза още той. \r\n \r\n \r\n \r\n   \r\n „Това е победа и на гражданското общество. Те го заслужават. БСП беше просто изразител на техните идеи. Искаме да защитаваме правовата държава“, посочи Добрев. \r\n   \r\n „Когато Народното събрание отказва да изпълнява законите, не го изисквайте от обикновения гражданин, който пресича на червено“, допълни той. Добрев подчерта, че хората са много възмутени и потресени от типа и начина на управление. „Ние ги караме да плащат данъци, да купуват винетки, защото законът ще ги санкционира. А в същото време законодателният орган, който измисля тези закони, ги нарушава“, каза още зам.-председателят на БСП. \r\n   \r\n Кирил Добрев е категоричен, че остават две ключови неща, които трябва да бъдат свършени, за да се върне БСП в парламента – правото на всеки политически субект да обжалва решенията пред ВАС, правото на всяка партия да търси правата си в съда, което е отнето, възможността 2/3 от състава на Избирателната комисия да взима решения, защото всички знаят как се взимат решения и как се попълват протоколи. „Третото, което е изключително важно, е машинното гласуване. Наши експерти направиха изчисления, че ако бъдат осигурени 4 172 машини, 3.5 млн. граждани ще могат да упражнят правото си на глас с тези машини, ако те бъдат поставени в големите секции“, каза още зам.-председателят на БСП. \r\n   \r\n „Как да убедим хората да отида да гласуват, като знаят, че гласовете им няма да бъдат отчетени?“, попита той. По неговите думи стотици са случаите, в които броят на преференциите не е отразен. „Стотици са случаите, в които хората не виждат своя глас в протокола. А ако обществото е на мнение, че Цветанов вече е попълнил протокола, демотивацията е още по-голяма. Няма нито един случай, в който да е отворен чувал и броят на записаните в протокола бюлетини да отговаря на броя на намерените. За съжаление сме Африканска държава“, коментира той. \r\n   \r\n Добрев заяви, че избирателите на БСП подкрепят действията на партията, защото така повече не може да се продължава. Той сравни политика с футболен мач – стадионите се изпразниха, защото хората знаят как ще свърши мачът. \r\n   \r\n Кирил Добрев обясни, че на пленума в неделя са били решени няколко важни въпроса. „Беше подкрепено действието да търсим съмишленици за съвместно участие в Европейските избори. Предстои график за срещи с десетки организации и партии, които имат желание да се включат с нас в предстоящите избори. За нас е важно те да приемат няколко основни неща – това управление е опасно за държавата и то трябва да бъде свалено и да приемат „Визия за България“ и нашата европейска платформа. Всички останали разговори и пазарлъци по листите - БСП не води“, категоричен е той. \r\n   \r\n „За първи път в страната има толкова огромно недоволство срещу този начин на управление, модел и стил, а Бойко Борисов е символът на това управление. При едни честни избори, този модел на управление ще приключи. В тази държава можем да живеем по-демократично, по-спокойно и по-добре“, каза още Кирил Добрев.  \r\n \r\n  ", "date": "2019.02.19", "title": "Кирил Добрев: БСП няма да се върне в парламента, държим на машинното гласуване! "}
{"url": "http://epicenter.bg/article/Prof--Plamen-Mitev-razkriva-predaden-li-e-Levski/175673/2/0", "text": "„Не трябва да се стига до излишно канонизиране, до превръщане на Левски в една икона, която е много изкуствена. Ние нямаме нужда от такъв Левски. Трябва да познаваме неговия истински образ, човешкия образ на Левски”. Това каза в предаването „Тази сутрин” по БТВ историкът проф. Пламен Митев.  „Той притежава нормални човешки качества като всички нас – обича, мрази, прави грешки, поправя се. Така че не трябва в никакъв случай да идеализираме Апостола, защото той е велик и със заветите си, и с делата си, но и с това, че е истински човек”, смята проф. Митев.  По думите му в биографията на Апостола има много бели петна. „За много продължителни периоди от време ние не разполагаме с никакви документални автентични свидетелства и от тук се раждат разните митове и легенди, които за съжаление, придобиват все по-широка популярност днес”, коментира той.  А мит ли е, че Левски е бил предаден?  „В научната литература ще се срещнат две абсолютно противоположни хипотези – че има предателство и че няма предателство”, отбеляза той. По думите му, докато не се намерят автентичните документални свидетелства, които да докажат по категоричен начин има ли предателство или не, всеки изследовател може сам да прецени каква теза да защитава. Лично според него предателство има. „Това, което съм чел през годините като документи, ми дава основание да считам, че потенциалният предател е поп Кръстьо”, подчерта той.  ", "date": "2019.02.19", "title": "Проф. Пламен Митев разкрива предаден ли е Левски"}
{"url": "http://epicenter.bg/article/Iskren-Veselinov--BSP-vidyaha--che-shte-ima-zavoy-po-Izborniya-kodeks-i-reshiha-da-eskalirat-naprezhenieto-/175675/2/0", "text": "БСП видяха, че ще има завой по Изборния кодекс и решиха да ескалират напрежението! Такава теза разви в предаването \"Плюс - минус\" по Нова телевизия депутатът от \"Обединени патриоти\" Искрен Веселинов. Депутатът от ВМРО отговори така на въпроса дали би се стигнало до промяна на вече приетите изборни правила без ултиматума на социалистите.   БСП умишлено клати кворума в парламента, продължи да атакува червените Веселинов. Той посочи, че на всеки три месеца депутатите от БСП напускат парламента.   За преференциите пророкувахме, че ГЕРБ ще дойде на нашия начин на мислене, изтъква депутатът от ВМРО. Веселинов каза още, че \"ако видим, че ДПС заема мястото на \"Обединени патриоти\", ние ще напуснем управлението\". И посочи, че на движението се правят редица отстъпки. После обаче отново се върна на темата за БСП.   БСП трябва ясно да заяви защо прави дребни циркаджийски номера. Вместо да заявят задоволство от промяната на курса за преференцията, те казват - не, няма да влизаме в парламента, смята Искрен Велесинов.   Той заяви категорично, че водач на листата на патриотите за евроизборите трябва да бъде Ангел Джамбазки.    ", "date": "2019.02.19", "title": "Искрен Веселинов: Водач на евролистата на патриотите трябва да бъде Ангел Джамбазки!"}
{"url": "http://epicenter.bg/article/VMRO-predlaga-vatreshni-izbori-za-evrolistata-na-patriotite/175680/2/0", "text": "ВМРО предлага водачът на листата на \"Обединени патриоти\" за евроизборите да се определи с вътрешни избори. Това заяви по БНР депутатът Юлиан Ангелов. „Ние считаме, че трябва да се запази формулата „Обединени патриоти“. Един от вариантите, който може да реши този въпрос и да запази обединението, е вътрешни избори в коалицията, които да посочат кой е най-приемливият кандидат за всички от трите партии“, заяви депутатът от ВМРО Юлиан Ангелов в ефира на националното радио. Предложението е в отговор на днешната номинация от НФСБ Валери Симеонов да оглави списъка с кандидати за евроизборите през май.   По-рано през деня на специална пресконференция на НФСБ бе обявено, че фронтът издига своя лидер Валери Симеонов за водач на листа. Заместник-председателят на партията Борис Ячев каза, че разговорите с партньорите в коалицията \"Обединени патриоти\" са се оказали безрезултатни и действията им сочат желание за собствена листа и собствено участие.   \"Затова повече от естествено е да уважим желанието на структурите на НФСБ партията да е готова за самостоятелно явяване на изборите за ЕП или с подкрепата на други партии и сдружения, които не са в рамките на ОП\", продължи Ячев на брифинга.  \"Ако се стигне до възраждане на разговорите в \"Обединени патриоти\" или с други формации, това ще бъде и нашето предложение за водач на обща листа\", обясни Ячев. От своя страна лидерът на ВМРО Красимир Каракачанов отново заяви, че трите партии от \"Обединени патриоти\" - ВМРО, \"Атака\" и НФСБ трябва да се явят заедно на изборите. Каракачанов направи това на пресконференцията след заседанието на съвета на управляващата коалиция при премиера.   Още през ноември евродепутатът и зам.-шеф на ВМРО Ангел Джамбазки лансира идеята за излъчването на водач чрез вътрешни избори, на които гражданите да подредят листата.   Какво по справедливо от това, тъкмо ще можем да представим идеите си\", заявява Джамбазки пред БНТ на 24 ноември м.г.  ", "date": "2019.02.19", "title": "ВМРО предлага вътрешни избори за евролистата на патриотите"}
{"url": "http://epicenter.bg/article/Rumen-Petkov--GERB-sazdadoha-praven-absurd-s-promenite-v-Izborniya-kodeks/175684/2/0", "text": "Лидерът на АБВ Румен Петков нарече правен абсурд внесените от ГЕРБ изменения в Изборния кодекс, с който се връща старият праг на преференцията, без все още приетите преди дни изменения да са обнародвани.  „Тоест няма за какво, практически не е извървяна процедурата по обнародването на закона. Същевременно вчера ГЕРБ внесоха контратекстове. На какво, след като законът не е обнародван в Държавен вестник?! По него не се е произнесло Министерство на правосъдието със съответния акт на подпечатване на закона и подпис на правосъдния министър. И даваме ли си сметка, че тази процедура ще падне в Конституционния съд. Няма как да не падне. Това не е необходимо да си юрист“, коментира Петков по БНР.  Той определи като безсмислен хода на БСП да напусне Народното събрание. „Аз почти не си спомням парламент, в който някой да не е излизал и после да се е чудил как да влезе. С излизане политика не се прави, с излизане, с пенявене по телевизорите политика не се прави. Политика се прави в комисиите на Народното събрание, в пленарна зала. Ще се размахват тука, ще се надуват мускули, което не решава, това отравя атмосферата и ако целта е да се гони все по-ниска и по-ниска активност на предстоящите избори, няма как хората да не се отвратят“, допълни още Румен Петков.  Лидерът на АБВ съобщи, че все още не са получили отговор от БСП за съвместна коалиция за европейските избори.    ", "date": "2019.02.19", "title": "Румен Петков: ГЕРБ създадоха правен абсурд с промените в Изборния кодекс"}
{"url": "http://epicenter.bg/article/Tsveta-Karayancheva-se-sreshtna-s-ruskiya-deputat-Andrey-Klimov/175686/2/0", "text": "  Председателят на Народното събрание отбеляза, че отношенията между България и Русия се основават на дългогодишни исторически традиции, културна близост и приятелски връзки между двата народа. Българските народни представители отдават огромно значение на развитието на двустранния парламентарен диалог.  Цвета Караянчева посочи, че навършването на 140 години от установяването на дипломатически отношения между България и Русия е важно събитие, което ще бъде отбелязано. Тя информира госта за честванията, посветени на 140 години от Учредителното събрание и приемането на Търновската конституция. Председателят на българския парламент декларира, че Народното събрание е готово да продължи да работи за утвърждаване и разширяване на парламентарното сътрудничество между България и Русия.   подчерта, че възможности за задълбочаване на сътрудничеството има в областите на икономиката, образованието и културата. Важно е да положим усилия за развитие на отношенията в областите на енергетиката и туризма, добави председателят на Народното събрание. Цвета Караянчева посочи, че българското Черноморие е желана дестинация от руските туристи и че страната ни полага усилия да стане предпочитано място за почивка през всички сезони на годината. Депутатът от Съвета на Федерацията на Федералното събрание на Руската федерация Андрей Климов отбеляза традиционно добрите отношения между България и Русия. Той изрази увереност, че парламентаристите от двете страни могат да си сътрудничат в редица области от взаимен интерес и подчерта, че групите за приятелство могат да играят голяма роля за активизиране на парламентарния диалог.", "date": "2019.02.19", "title": "Цвета Караянчева се срещна с руския депутат Андрей Климов"}
{"url": "http://epicenter.bg/article/Karakachanov-predlaga-vodachat-na-evrolistata-da-se-opredeli-s-vatreshni-izbori-v--quot-Obedineni-patrioti-quot-/175688/2/0", "text": "Лидерът на ВМРО и вицепремиер Красимир Каракачанов предлага водачът на евролистата на \"Обединени патриоти\" да се определи с вътрешни избори сред симпатизантите на трите формации - ВМРО, \"Атака\" и НФСБ.   \"В една партийна листа всеки има право да се бори за първото място. Не им харесва на тези партии, които мислят, че и магаре да хвърлят, хората трябва да го изберат. Хубавото е на преференциите, че хората имат право да изберат\", заяви Красимир Каракачанов в предаването \"Лице в лице\" по БТВ.   \"Поводът за коалиционния съвет днес беше, че е необходимо да се затегне дисциплината. Когато хората са те избрали за народен представител, стой в парламента и се бори\", добави той, коментирайки сбирката при премиера Бойко Борисов на \"Дондуков\" 1. След нея Каракачанов също заяви, че патриотите трябва да се явят заедно на вота за Европейски парламент.   \"Не е важно, кой ще води листата, важно е, че в малката коалиция има проблеми – дали от инат или от ревност. Важно за мен е да се запази мнозинството в парламента и управляващата коалиция. За мен най-разумният вариант е коалиция \"Обединени патриоти\" да се яви в общ формат. Над 500 000 гласуваха за коалицията на президентските избори през 2016 година, през 2017 година получихме над 320 000 гласа на парламенатарните избори и би било най-нормално да се явим в коалиционен формат и на европейските избори\", категоричен е Красимир Каракачанов.  След това той обясни и как може да стане това – всяка от трите партии в малката коалиция (ВМРО, НФСБ и \"Атака\") да излъчи своя номинация за водач на листа. \"Вместо да си играем на ултиматуми, нека да оставим избирателите на \"Обединени патриоти\" при едни вътрешни избори в началото на април да бъдат така добри да определят кой да бъде първи, кой да бъде втори и кой трети. В САЩ така се избират кандидатите за президент. Защо да не го направим, защо се плашим какво ще каже избирателят. Не ми се влиза в пазарлък типично по български \"моят кандидат е по-добър от твоя\". Нека го направим с тези вътрешни избори - чисто, културно, демократично и патриотично\", продължи лидерът на ВМРО.   \"Нямам нищо против ДПС да подкрепя ГЕРБ за важни неща. Да ги подкрепят за бюджета, само че те не го правят. Подкрепял съм разумни решения без значение дали са били от ГЕРБ или БСП\", каза още Каракачанов в ефира на БТВ.    ", "date": "2019.02.19", "title": "Каракачанов предлага водачът на евролистата да се определи с вътрешни избори в \"Обединени патриоти\""}
{"url": "http://epicenter.bg/article/Vizhte-tseremoniyata-pred-Pametnika-na-Vasil-Levski-/175689/2/0", "text": "Не думи, а дела трябват, посочи президентът Румен Радев на възпоменателната церемония по повод 146 години от обесването на Апостола на свободата пред паметника му в столицата.           \r\n \r\n   \r\n \r\n   \r\n \r\n   \r\n \r\n   \r\n \r\n   \r\n \r\n \r\n \r\n   \r\n На събитието присъстваха и вицепрезидентът Илияна Йотова, председателят на парламента Цвета Караянчева, патриарх Неофит, кметът на столицата Йорданка Фандъкова, председателят на ПГ на ГЕРБ Цветан Цветанов, лидерът на БСП Корнелия Нинова, председателят на ДПС Мустафа Карадайъ, началникът на отбраната ген. Андрей Боцев, министри, депутати, посланици и други. \r\n Пред подвига на Апостола ще сведат глава и десетки граждани, които носят българския трибагреник. \r\n   \r\n Преди това се проведе литийно шествие от църквата „Св. София“, чиято крайна точка бе паметникът на Васил Левски. В церемонията участват знамената светини на Българската армия и представители на Националната гвардейска част.  \r\n   \r\n", "date": "2019.02.19", "title": "Радев пред Паметника на Васил Левски: Не думи, а дела трябват! Съдбата ни е в нашите дружни усилия!"}
{"url": "http://epicenter.bg/article/Toni-Dimov--V-savremenniya-zakonodatelen-protses-se-barza-bez-da-e-yasno-zashto-/175690/2/0", "text": "Трябва да си уважаваме институциите. Трябва да говорим с почит за Народното събрание (НС), независимо кой е в него. В съвременния законодателен процес се бърза без да е ясно защо. Това буди съмнение, че се прави опит за прикриване на нелицеприятни неща.   Това заяви Тони Димов от Центъра за оценка за въздействие на законодателството в предаването \"Лице в лице\" по БТВ.  Първичният орган в страната е НС. Останалите две власти са вторични, те изпълняват решенията му. Това е органът, който пряко се намесва в нашите съдби. Изключително важно е кой изпращаме в този орган, подчерта експертът.  По думите му през последните години след 2016 г. е заложена една твърде пропусклива система за народни представители.  \"Два са структурните проблеми на институцията, а именно, че НС трайно отказва да спазва закона, който го принуждава да приема решения след обществено обсъждане. Аргументите са, че това пести време. Вторият проблем е, че в НС не се провежда структурна оценка. Нужно е да има прозрачност на нормотворчеството и възможност на гражданите да влияят на процесите за взимане на решения. Това е един от най-силните инструменти на демокрацията. Така се покачва и доверието в институцията\", каза още Димов.", "date": "2019.02.19", "title": "Тони Димов: В съвременния законодателен процес се бърза без да е ясно защо "}
{"url": "http://epicenter.bg/article/Fandakova--Dlazhni-sme-da-svezhdame-pogled-pred-urotsite-na-Apostola-/175691/2/0", "text": "По традиция на мястото на това бесило честваме свободата си. Този паметник, който дълги години след Освобождението стои белязан само с купчина камъни, се превърна в свято място за паметта на България. Тук, преди 146 години, на края на София, завършва земния си път онзи “един син“ на България, чиито стъпки още кънтят, чийто слова още отекват и будят, чийто поглед още сепва, тревожи и задължава. Това каза кметът на София Йорданка Фандъкова по време на възпоменателната церемония по повод 146-ата годишнина от обесването на Васил Левски.  „Левски не искал да направи компромис с духа на епохата”, пише Захари Стоянов в биографията на Апостола. „Въпреки всички перипетии и несгоди, въпреки малките и големи предателства, Левски не прави компромис с две неща - с вярата в българския народ, в способността на обикновените хора, да погледнат над хляба си и да копнеят за свободата. И с мечтата и каузата за Свободна и Независима България“, изтъкна кметът на София.  По думите ѝ тази негова вяра събужда и вълнува, задължава и създава.  „С нея преди повече от век българските революционери дръзнаха да предизвикат на бой цялата мощ на вековната империя със своите ръждясали шишанета и две-три черешови топчета, защото нямаше нищо по-силно от тази вяра. Както пишат биографите на Левски, той не беше само революционер, апостол и бунтовник, а и учител. Той не само насърчава отварянето на училища, а цялото му дело е един незавършващ урок за това какво означава да бъдем българи и свободни хора. Днес, във времето на неспирната показност, на постоянния стремеж към ефектна публичност в потоци от образи и думи - все по-малко държим сметка за тежестта на истината и съдържанието. Думите ни заливат и отминават. И често забравяме да видим кой какво е свършил.  “Не думи трябват, а дела”, казва Апостола на свободата. Свободата не е дума, с която да украсяваме желанията си, а работа - всекидневна, тиха работа, която се върши с достойнство и твърдост, не с разточителност, не с хвалби, не с многословие. “Часът на свободата, казва Левски - призовава всеки българин да покаже на дело родолюбието”. А родолюбието е свършена работа, че дори и да се откажеш от своето и да не търсиш личната сметка. За тази цел дърпането в различни посоки не помага. Защото \"ако искаме да пребъде България и да я опазим чиста и свята, ние щем, не щем, трябва да си кажем кривиците и да вървим заедно“, допълни кметът.  Фандъкова заяви, че сме длъжни да свеждаме поглед пред уроците на Апостола и да не допуснем на това бесило да увисне неговата вяра в нас и неговата мечта за България. ", "date": "2019.02.19", "title": "Фандъкова: Длъжни сме да свеждаме поглед пред уроците на Апостола "}
