{"url": "http://epicenter.bg/article/Premierat-Borisov--Nadali-nyakoy-da-e-pomagal-na-Maya-Manolova-poveche-ot-men-/191805/2/0", "text": "Надали някой да е помагал на Мая Манолова повече от мен. Това заяви на пресконференция премиерът Бойко Борисов, предаде Агенция „Фокус”.   „През целия ѝ мандат на омбудсман, въпреки съпротивата в ГЕРБ и парламента, Манолова поиска стотици милиони за хората с увреждания, които ѝ бяха дадени. Тя идваше често много пъти при мен и министри”, обясни Борисов.   Премиерът посочи, че единствената му претенция към Манолова е относно интервюто, в което е казала, че държавата я саботира и репресира.   „Няма как да те репресира държавата, щом всичко, което иска, го получава”, добави още Борисов.    „Като омбудсман Мая Манолова се справяше добре, не съжалявам, че съм я взел. Мисля че за държавата е било добре и не съжалявам”, допълни още премиерът.    „Аз се подстригвам сам и мога пред вас да го демонстрирам. Прическата ми е елементарна, за съжаление. Много искам да имам фризьор, но няма какво да ми фризира”, каза Борисов по повод обвиненията, че е пратил хора да следят Манолова, докато си прави прическа. \"Няма по-нормално от това да отидеш на фризьор, преди да излезеш. Това не е нещо лошо“, подчерта той.   Борисов разказа история, в която се е скарал с Менда Стоянова, когато е искал да отиде и да отговаря на важни въпроси, а самата тя отказала, защото не била с прическа. Стоянова си тръгнала за Пловдив, но след това Фандъкова, Караянчева и останалите жени от партията поискали среща с премиера. След разговор с тях той разбрал, колко е важно за жената да изглежда добре и да е с прическа и простил на Менда Стоянова. \"До ден днешен знам, че преди някоя жена да излезе пред телевизора, трябва да отиде на фризьор. Няма по-нормално от това да отидеш на фризьор, преди да излезеш пред хората. Това е уважение и към себе си и към другите хора. Това не е лошо.   Надявам се да получа извинение от нея (Манолова), че аз съм пратил да гледат как се фризира.   Когато чакахме папата, нали са тъмни отвътре стъклата и вие не виждате, че репортерките, те се знаят кои са, не мислиха, че ги виждам, а те се червиха и си оправяха косите. Така че не считам, че това е някакъв минус за нея.   „Фандъкова с право ми се сърди, защото тя е идвала по-малко при мен и по-малко съм ѝ помагал. И двете са умни и амбициозни. Хубаво е да има такава битка за София. Минус е да кажеш, че те е репресирала държавата, когато целият кабинет те е подкрепял“, повтори той.    Надявам се Йорданка Фандъкова и Мая Манолова да проведат една коректна кампания за местните избори, заяви премиерът.   „И двете са умни, отговорни, няма лошо да има такава битка за София. Хубаво е и БСП да участва в тази битка, защото иначе не е честно да се скрият зад Мая, която те изгониха, а ГЕРБ я подкрепи“, добави Борисов.   „Когато ГЕРБ мечтаеше за отмъщение и имаше цялата власт да го свърши, заради инсинуацията в Костинброд, помните тази манипулация ни струва много проценти на ГЕРБ Станишев и Мая Манолова занесоха сигнала на прокурорите. Помните ли за автобуси с двойни дъна, помните ли за какви лъжи се говореше. Тогава ГЕРБ искаше да отмъсти аз не дадох, казах им трябва ни такъв човек за омбудсман. И работихме прекрасно”, обясни още премиерът.   „Тя идваше при мен и ми казваше „аз искам да съм си омбудсман, както ти искаше да си главен секретар“, моите приятели знаят, че моята любов е МВР и ако имаше как да съм си главен секретар. Тя каза „аз искам да съм си омбудсман и за това я подкрепях в закони във всичко, което иска сега реши да е кмет. ГЕРБ не бяха съгласни, а ГЕРБ я направиха омбудсман“.   \"Това, което можете да обещавате със сигурност, е пътят Ботевград – Мездра, двата обхода и въобще пътя до Видин\", каза още премиерът по повод кандидатурата за шести мандат на кмета на Монтана Златко Живков.  „Независимо, че е бил от кмет от друга партия, тогава аз съм се старал максимално да им помагам“, добави Борисов. По думите му започва изграждането на двата обхода.    „Най-важното е Ботевград – Мездра, тогава вече пътуването до Видин и до Монтана ще става за един час и то спокойно каране. Това ще даде възможност и за инвеститори и туризъм и всички останали към Северозапада“, обясни премиерът.    „Пожелаваме успех, продължавайте да работите. Но това може да обещаете от името на правителството, защото смятам че е изключително важно за региона“, коментира още Борисов.  ", "date": "2019.09.03", "title": "Премиерът Борисов: Надали някой е помагал на Мая Манолова повече от мен (Видео)"}
{"url": "http://epicenter.bg/article/Korneliya-Ninova-predi-plenuma-na-BSP--/191819/2/0", "text": "БСП ще обяви отношението си към кандидатираето на омбудсмана Мая Манолова за кмет на София в два етапа - първо на градската конференция на столичните червени на 11 септември, а след това на заседание на Националния съвет на 15 септември. Това стана ясно от думи на лидера на БСП Корнелия Нинова пред медиите преди днешното заседание на Националния съвет. Пленумът трябва да ободри първата част от кандидатите за кметове на общини - около сто. Смятаме, че е реалистично увеличаване на кметовете ни със сто процента и на общинските съветници с 40%, посочи Нинова.   \"Нa днешното заседание на Националния съвет ще разглеждаме и утвърждаваме над 100 кандидатури за кметове, издигнати на проведените досега конференции в страната. Поканили сме и областните председатели, заседанието е разширено, за да може всеки да си каже мнението\", заяви лидерът на БСП Корнелия Нинова пред медиите преди заседанието.  Тя обясни, че профилите на кандидатите са различни - партийни кандидатури, с инициативни комитети, широки местни коалиции. \" \", категорична бе Нинова. Тя подчерта, че прави впечатление, че има разширяване на ветрилото и подкрепа на кандидати на БСП от повече партии в сравнение с миналите местни избори. Като основна цел на местните избори за левицата Нинова посочи увеличаване на кметовете от БСП със 100% и на общинските съветници с 30-40%.  На въпрос дали БСП ще подкрепи кандидатурата на Мая Манолова за кмет на София, Корнелия Нинова отговори: \"Решението трябва да вземе Градската конференция на левицата на 11.09.2019г. и след това Националният съвет на партията на 15.09.2019г., който трябва да утвърди решението на конференцията.\"    \"Шансове не оценявам, не сме врачки, оценяваме качествата. Мая е работоспособен, динамичен и енергичен човек, ще видим дали на 11-ти градската конференция ще я подкрепи и дали на 15-ти градската конференция ще я утвърди\", заяви още Нинова.   В началото на изявлението си пред медиите Нинова съобщи, че червените депутати са внесли законопроект, предвиждащ отпадане на възможността за намаляване на присъдите за тежки престъпления и убийства при самопризнание.   Това заяви лидерът на БСП Корнелия Нинова пред медиите преди заседание на Националния съвет на партията.  Тя припомни, че през лятото са се случили няколко изключително тежки престъпления, едно от които завърши със смъртта на дете. По думите й чувството за безнаказаност и за несправедливост у хората е огромно. \"Много политици и почти всички партии през лятото говорихме по този случай и се наддаваше за наказания. Всичко остана само на думи, без реални действия. Апелирам към колегите от другите парламентарни партии- утре започваме работа в парламента, нека това да е един от първите закони, които гледаме\", каза Корнелия Нинова. Тя обясни, че левицата е бързала да го внесе, за да е готов на банките, а не да се губи време. Според нея има  спешна нужда от този закон заради справедливостта и наказанието на такива хора. Председателят на БСП подчерта, че ако Народното събрание го приеме по-бързо, той  може да се приложи за случаите в Сотиря и да не стане като в случая на убийството на журналистката в Русе, за който е вече е късно - имаше самопризнание, приложи се съкратено производство и нямаше доживотна присъда.   , заключи Корнелия Нинова.  ", "date": "2019.09.03", "title": "Корнелия Нинова преди пленума: Мая е енергичен, динамичен, работоспособен човек! (ВИДЕО)"}
{"url": "http://epicenter.bg/article/Korneliya-Ninova--BSP-shte-izlachi-ubeditelna-alternativa-/191845/2/0", "text": "  Това зяви лидерът на БСП Корнелия Нинова в ярка реч пред заседанието на Националния съвет на БСП, което трябва да утвърди част от кандидатите за кметове от партията.   Тя подчерта, че Като задача на парламентарната група Нинова посочи \"   Нинова отчете, че повечето конференции на БСП, които вече са избрали  кандидатите на партията за кметове и листите с общински съветници, са минали без скандали и разцепления, макар на много места обстановката да е била напрегната .   Лидерът на партията изтъкна пред членовете на пленума на БСП, че върви процес на отваряне на партията   Тя настоя за единство и пълна мобилизация на партийните структури                              ", "date": "2019.09.03", "title": "Нинова пред пленума: Да оставим споровете за догодина! Сега имаме шанс за пробив в местната власт"}
{"url": "http://epicenter.bg/article/Boyko-Borisov-pristigna-v-Berlin-/191848/2/0", "text": "Министър-председателят Бойко Борисов пристигна в Берлин, съобщи Правителствената информационна служба.    Той ще бъде почетен гост на заседанието на Групата на Християнсоциалния съюз /ХСС/ в Германския Бундестаг.    Преди това премиерът Борисов ще се срещне с председателя на Групата на ХСС Александер Добриндт.    Двамата ще обсъдят интензивното сътрудничество в различни области, както и разширяването на политическите и икономическите връзки между България и Германия.  ", "date": "2019.09.03", "title": "Бойко Борисов пристигна в Берлин "}
{"url": "http://epicenter.bg/article/MVnR-v-ostra-deklaratsiya--Savetskata-armiya-ne-e-osvoboditel--donese-na-Iztochna-Evropa-represii--/191853/2/0", "text": "По повод организираното от Посолството на Руската федерация събитие на 9 септември „Изложба 75 години от освобождението на Източна Европа от нацизма“,  „Без да отричаме приноса на СССР за разгрома на нацизма в Европа, не трябва да си затваряме очите, че щиковете на Съветската армия донесоха на народите в централна и източна Европа половин век репресии, заглушаване на гражданската съвест, деформирано икономическо развитие и откъснатост от динамиката на процесите в развитите европейски държави.    МВнР няма никакво отношение към тази проява и съветваме руското посолство да не заема позиция в подкрепа на съмнителна историческа теза (\"освобождение\"), която привилегирова само някои политически среди в България, тъй като е намеса във вътрешнополитическия дебат в страната ни.    9-и септември и неговите последици трябва да останат достояние на историците и историческата наука, за да получат пълна и точна оценка за влиянието върху развитието на България през 20-и век.    От гледна точка на международното право фактите са ясни: деветосептемврийският преврат е пряка последица от обявяването на война на България от страна на СССР на 5 септември 1944 г. и последвалото навлизане на съветски войски на територията на неутрална спрямо СССР България.    СССР обявява война на България, когато на власт току-що е дошло ново демократично правителство, обявило се за прекратяване на връзките с нацистка Германия и потвърдило позицията на неутралитет на Царство България спрямо Русия. Следва временна окупация на България от СССР и Съюзниците, която формално се администрира от представители на коалицията, но де факто се упражнява изключително чрез съветското военно присъствие.    Дългосрочните последици за България са същите, каквито и за останалите страни от Източна Европа, попаднали в съветската зона на влияние - 45 години управление на тоталитарен режим, опиращ се на болшевишко-ленинския вариант на комунистическата идеология.“     На 9 септември от 16.00 в Руския културно-информационен център в София (Шипка, 34) ще се състои тържествено откриване на документална изложба, посветена на 75-та годишнина от освобождението на Източна Европа от нацизма.    Експозицията ще бъде представена от Посланика на Русия в България Анатолий Макаров, директора на фондацията \"История на Русия\" Константин Могилевски, историка проф. д-р Евгения Калинова.    Материалите, използвани за подготвяне на изложбата, са от фондовете на Държавния централен архив на съвременната руска история (ГЦМСИР), Руския държавен архив на социално-политическата история (РГАСПИ), Централния архив на Министерството на отбраната на Руската Федерация (ЦА МО РФ), Архива на външната политика на Министерството на външните работи на Руската Федерация (АВП РФ).    Входът е свободен, заповядайте! След откриването експозицията ще бъде достъпна за разглеждане в работните часове на Руския културно-информационен център.", "date": "2019.09.03", "title": "МВнР в остра декларация: Съветската армия не е освободител, донесе на Източна Европа репресии! "}
{"url": "http://epicenter.bg/article/Trend--Chaka-ni-edna-ot-nay-interesnite-bitki-za-Sofiya-ot-nachaloto-na-demokratichnite-promeni-u-nas/191854/2/0", "text": "„Чака ни една от най-интересните кампании и битки за София от демократичните промени в страната насам\". Това каза пред БНР политологът Анастас Стефанов от изследователски център \"Тренд\". Той уточни, че Йорданка Фандъкова и Мая Манолова са две ярки кандидатури и изрази очакване, че и другите обявени кандидатури за кметската надпревара в столицата ще мобилизират определен вот към тях.   \"Кандидатите Борислав Игнатов от \"Демократична България\" и Борис Бонев от \"Спаси София\" ще се състезават в контекста на една двуполюсна битка в София\", коментира той в предаването \"12+4\" по програма \"Хоризонт\" и добави, че техните послания имат чуваемост, но \"въпросът е дали ще разширят своя таргет\".   Политологът Анастас Стефанов се съгласи с коментираната често теза, че от избора на градската десница ще зависи изходът от балотажа в София, но уточни, че демократичната общност няма да бъде единна в избора си:   \"Зависи коя от двете кандидатки ще се позиционира по-приемливо за десните\".   Според него Манолова ще бъде подкрепена от БСП, което ще ѝ постави категоричен етикет \"БСП\".   По думите му Пловдив ще е другият град с интересни местни избори и заради това, че вотът е в годината, когато той е Европейска столица на културата. ", "date": "2019.09.03", "title": "„Тренд“: Чака ни една от най-интересните битки за София от началото на демократичните промени"}
{"url": "http://epicenter.bg/article/Maya-Manolova-depozira-ostavkata-si-kato-ombudsman-v-delovodstvoto-na-Narodnoto-sabranie-/191858/2/0", "text": "  „Току-що подадох оставката си като омбудсман на Република България.   С тях ще можете да се запознаете подробно. Направих го, защото колкото и търпение да има човек, то се изчерпва“, каза Манолова, цитирана от \"Фокус\".    В началото срещах присмех - коя е тази и какво иска. Присмехът беше от страна на институциите и на властта. Институциите в началото искаха да помагат, после да пречат. Ако и вие сте в състояние някой да помага на хората само, защото съм известна - няма да се чувствате добре\", каза Манолова и подчерта :    \"Загадката свързана с Бойко Борисов, Корнелия Нинова и Красимир Каракачанов ще я разгадаят самите те. Тези, които се опитват да ме спрат - притесняват мен и семейството ми. Не искам да се правя на герой, но това, което смятам да направя, е  подчерта Манолова, след като депозира остваката си като омбудсман на България в деловодството на НС.   Тя заяви още, че целта ѝ е да върне столицата на хората. \"София не е лява или дясна. Ще приема подкрепа от всеки\", категорична бе омбудсманът в оставка цитирана от Novini.bg.   \"Ще бъда граждански кандидат, а утре ще стане ясно кой ще бъде в екипа ми.  \", каза още тя.   Това се случва часове след като обяви официално, че ще се кандидатира за кмет на София.    В него е записано единствено, че длъжността на омбудсмана е несъвместима с друга държавна длъжност, длъжност по управление в търговско дружество или юридическо лице с нестопанска цел, както и с членство в политическа партия или синдикална организация.     Дали тя ще получи подкрепа и от БСП ще се разбере чак около средата на месеца, защото на 11 септември ще има градска конференция на БСП, а на 15-ти на Национален съвет, който трябва да утвърди решенията на градската конференция.    Оставката на Манолова трябва да бъде приета от Народното събрание, което стартира работа утре.   ДО    Г-ЖА ЦВЕТА КАРАЯНЧЕВА  ПРЕДСЕДАТЕЛ НА  44-то НАРОДНО СЪБРАНИЕ  НА РЕПУБЛИКА БЪЛГАРИЯ    УВАЖАЕМА ГОСПОЖО КАРАЯНЧЕВА,      Моля да бъдат прекратени предсрочно пълномощията ми като омбудсман на Република България.       чрез умишлено забавяне или спиране на внесените от омбудсмана и граждани законодателни предложения – Законопроект за изменение и допълнение на Гражданския процесуален кодекс за ограничаване на свръхпривилегиите на банки, монополи и за защита от неравноправни клаузи (внесен на 27.02.2019 г.); препоръка за намаляване на законната лихва в размер на 10 (процентни) пункта над основния лихвен процент, която несправедливо натоварва гражданите; предложение за изменение и допълнение на Кодекса на труда за отмяна на разпоредбата на чл. 245, ал. 1 (внесено на 22.01.2018 г.), предоставяща законова възможност работодателят, при добросъвестно изпълнение на задълженията от страна на работника, да изплаща само 60 % от възнаграждението му; внесен Законопроект за несъстоятелността на физическите лица, за който настояваме повече от година; препоръка за промени в Закона за управление на отпадъците (изпратена на 15.07.2016 г.), които да гарантират, че средствата, събирани от екотакси, ще се използват за опазване на околната среда, а не за частни икономически интереси; препоръка за промяна в Закона за енергетиката (изпратена на 19.03.2018 г.), с която да се даде възможност на гражданите да обжалват решенията на КЕВР за повишаване на цените на водата, тока и парното; становище срещу Законопроекта за бюджета на Националната здравноосигурителна каса (изпратено на 29.10.2018 г.) за отпадане на лимитите в болничната и доболничната помощ.     с цел удовлетворяване исканията на гражданите за отстраняване дефицитите на справедливост. По редица такива случаи съм внесла законодателни предложения (включително изброените в т. 1) и предложения за изменения в нормативната уредба – например за отпадане на таксите в детските градини; против увеличаването на размера на таксите при  регистрацията на автомобил; против разпределянето на разход „общо потребление“ в сметките за вода; честна за гражданите методика за определяне на такса „сградна инсталация“; справедливи за хората цени на водата, тока и парното; методика за справедливо определяне на такса „битови отпадъци“ на принципа „замърсителят плаща“; изтичането на данните от НАП на 5 млн. българи и хиляди фирми, останал безнаказан; ощетяването на хиляди граждани заради фалитът на застрахователно дружество „Олимпик”.       Такъв е случаят с отказа от реформа на „Топлофикация София“ ЕАД - дружество, ощетяващо хиляди столичани ежегодно; липса на реални и активни действия за подобряване качеството на въздуха и информираност на гражданите по проблема, в резултат от което България е в наказателна процедура по искане на Европейската комисия; необосновано покачване на цената на  билета на градския транспорт; липса на решения на проблема с недостига на паркоместа; недостатъчният брой общински жилища; бездействието срещу недоволството на гражданите от презастрояването на столицата и други.     който води до несправедливост и безнаказано потъпкване на върховенството на правото от определени институции спрямо гражданите. За 4 години са постъпили 5 858 бр. жалби за нарушени права и свободи на хората, 4 584 бр. жалби за право на собственост, 3 318 бр. жалби в изпълнителното производство.     Такива случаи са ограничаване на възможностите за гласуване на българи зад граница, отмяната на машинното и електронното гласуване, въпреки поетите от партиите обещания. В тази връзка предложенията на омбудсмана за промени в Изборния кодекс са отхвърлени, а препоръките до ЦИК и отговорните институции за машинното и електронното гласуване – игнорирани.     - протестът на медицинските специалисти за достойно заплащане и условия на труд; протестите на гражданите срещу презастрояването и унищожаването на зелени площи и пясъчни дюни; недоволството срещу лошата пътна инфраструктура (трагедията в Своге е показателна); исканията на хората за качествени услуги, питейна вода и чист въздух; неадекватните реакции на отговорните институции по проблема с чумата по животните; липса на справедливо обезщетяване на собствениците на отчуждени имоти и други.     противоречат на разбирането ми за служба на обществото и нарушават правата и свободите на моите сънародници, считам за обективно невъзможно да продължа да изпълнявам ефективно правомощията си на омбудсман.     които работеха в името на гражданския, а не на партийния си интерес. Ще продължа да полагам усилия в обществена полза и за защита интересите на гражданите.    Настоящите мотиви прилагам към оставката си с копие на отчета за дейността на омбудсмана за периода от 20.10.2015 г. до настоящия момент.         ", "date": "2019.09.03", "title": "Мая Манолова: Ще отвоювам София! Със страх и лъжа не се управлява!  Ще приема подкрепа от всеки"}
{"url": "http://epicenter.bg/article/Liderat-na-HSS-v-Bundestaga--Borisov-e-golyam-partnyor-na-Evropa--Respekt-kam-nego--/191862/2/0", "text": "„Премиерът Борисов е един от нашите най-близки приятели в Европа и изпитвам респект към това, което той и неговото правителство направиха през последните години“. Това заяви председателят на Групата на Християнсоциалния съюз (ХСС) в Германския Бундестаг Александер Добриндт по време на съвместна пресконференция с министър-председателя Бойко Борисов. Българският премиер е в Берлин по покана на Добриндт и участва като почетен гост на програмното заседание на Групата на Християнсоциалния съюз, съобщават от Правителствената информационна служба.    „Нашите икономически отношения са изключително близки, както между Германия и България, така и между Бавария и България“, заяви по време на пресконференцията Александер Добриндт. Той отбеляза, че страната ни се развива успешно, особено във финансовата сфера. „Икономическият растеж води до повишаване на жизнения стандарт и търговският баланс става все по-впечатляващ. В момента Германия внася повече от България, отколкото изнася за България“, уточни още председателят на Групата на Християнсоциалния съюз (ХСС). Добриндт изрази благодарност към българската държава, че продължава да гарантира защитата на външната граница на Европейския съюз.    „Искам да благодаря на България за това, че спазвайки правилата на ЕС, гарантира по изряден начин защитата на външната граница с помощта на Фронтекс“, поясни Александер Добриндт. Той отбеляза, че се регистрира забележим напредък по отношение на две важни теми за България – Шенген и еврозоната. „Не мога да дам времеви график, но следим темите с внимание и имаме позитивно отношение, отчитаме постигнатото от България в областта на финансите и на правовата държава“, добави председателят на Групата на Християнсоциалния съюз.    Премиерът Бойко Борисов благодари за добрите думи на Александер Добриндт, като заяви, че тази оценка е важна и за инвеститорите. „За немските инвеститори ще бъде добре България да влезе в чакалнята на Еврозоната, защото това гарантира още повече инвестиции“, заяви министър-председателят Борисов. По отношение на Шенген премиерът изтъкна, че и в момента ползваме Шенгенската система в борбата с тероризма, контрабандата, наркотрафика, пролиферацията.   „Имаме 100% обмен с всички немски и европейски служби“, каза още Бойко Борисов и добави, че споразумението ни с Турция работи. Министър-председателят припомни, че догодина България, заедно с Република Северна Македония ще председателстват Срещата на върха на Инициативата „Берлински процес“, което е изключителен знак. По думите му е важно Балканите да станат привлекателна част от Европа.    По отношение на темата за Брекзит премиерът Бойко Борисов изтъкна, че са били направени какви ли не отстъпки, но към днешна дата няма нищо по-различно отпреди три години.    „Аз съм участник на съветите и още преди няколко години, когато започна Брекзит, казах, че той няма да излезе добре. Преди седмица говорих и с Борис Джонсън. Огромни интереси има за Европа и Великобритания, голяма икономика, милиони хора работят от двете страни“, очерта ситуацията българският министър-председател.    В отговор на журналистически въпрос Александер Добриндт отбеляза, че разполагането на един голям автомобилен завод в България на германски производител е в дебати.    „Всички сме наясно, че става дума за икономически въпрос, това е стопанско решение, в което политиката не може да се меси. От друга страна сме наясно, че политиката поставя политическите рамки и нашата среща е в този контекст“, уточни председателят на Групата на Християнсоциалния съюз по отношение решението за това къде да бъде новият завод на Фолксваген - в Турция или България.   \"Падането на Берлинската стена беше изключителен знак за навлизането на демокрацията и общите европейски принципи. Години наред поддържаме отлични отношения с Германия и днес съм в Берлин по покана на председателя на Групата на Християнсоциалния съюз в Германския Бундестаг Александер Добриндт. Обсъдихме възможностите за насърчаване на интереса на баварски компании за нови инвестиции и разширяване на присъствието им в България, както и по-активното коопериране с български фирми. Възползвайки се от конкурентните предимства на страната ни, баварските компании могат да продължат да реализират успешни инвестиции в области като информационни технологии и телекомуникации, автомобилна промишленост, машиностроене, електроника, аутсорсинг, логистика\", написа премиерът във Фейсбук.    ", "date": "2019.09.03", "title": "Лидерът на ХСС в Бундестага: Борисов е голям партньор на Европа. Респект към него! (ВИДЕО)"}
{"url": "http://epicenter.bg/article/Vtoro-zasedanie-v-Karklareli-po-deloto-sreshtu-balgarskite-granichari-/191808/3/0", "text": "В турския наказателен съд в Къркларели (Лозенград) ще се проведе второ заседание по делото срещу 4-ата бивши български гранични полицаи. Те са обвинени за смъртта на турски рибар в морето край Резово през 2008 г., причинена поради небрежност, предава БНР.    Очаква се делото да бъде отново отложено, тъй като българската страна все още не е изпратила в турския съд писмените доказателства и документи по случая.    Томовете с доказателства в защита на бившите гранични полицаи Михаил Цонков, Живко Петков, Николай Костов и Николай Петков, все още не са постъпили в турския съд, каза турският адвокат, който защитава правата им - Джошкун Молла.    „Доколкото видях в програмата, не са пристигнали още. Евентуално, да (ще бъде отложено делото)“, каза той.    Ако съдебният процес започне, се очаква съдът да се произнесе първо по внесения протест от адвокат Молла за прекратяване на делото.    „Първо за давност, после - този случая е разглеждан от отговорни български съдилища. Има и решение на европейския съд по правата на човека в Хага. Казваме, че този съд не е отговорен да даде това решение, защото вече случаят е приключен и има решение“, обясни той мотивите.    Те са обвинени от турската страна за смъртта на турски рибар край Резово през 2008-а година. Делото беше отложено, за да се приложат към него пълния обем от писмени доказателства, за да се осигури правото на защита на българските гранични служители, съобщи БНР.      Четиримата обвинени бивши гранични служители са Михаил Цонков, Живко Петков, Никола Костов и Николай Петков.    През 2008-а година българската военна прокуратура прекрати делото срещу Михаил Цонков за смъртта на турски бракониер край Резово. Разследващите бяха категорични, че инцидентът е нещастен случай.    През 2014 година Европейският съд в Страсбург се произнесе в полза на България по дело, заведено от роднините на загиналия Ялчин Ерджан.    Сега събраните томове с доказателства от Районния съд в Бургас предстои да бъдат изпратени на турската страна.  ", "date": "2019.09.03", "title": "Второ заседание в Къркларели по делото срещу българските граничари "}
{"url": "http://epicenter.bg/article/TETs-Pernik-/191835/4/0", "text": "Топлофикация Перник разпространи съобщение до медиите във връзка с информация, разпространявана от граждани на града, касаеща дейността по оползотворяване на отпадъци на територията на ТЕЦ Република.  Ето го целия текст на позицията: Искаме категорично да опровергаем тиражираната в общественото пространство информация от страна на малка група граждани на град Перник, които твърдят, че носещите се късно вечер неприятни миризми в областта идват от ТЕЦ Република.  Държим да изясним пред всички, че тези твърдения са абсолютно спекулативни и нямат нищо общо с истината. Да, факт е, че официално сме входирали инвестиционно намерение за оползотворяване на отпадъци като част от нашата обичайна производствена дейност, но към конкретния момент не сме получили разрешение за това наше желание и поради този факт не сме предприели такива действия по какъвто и да било начин. В нашата производствена дейност използваме основно въглища и в качеството на алтернативно гориво - биомаса, най-често слама, която по никакъв начин не предизвиква вредни въздействия върху околната среда. Поредният факт, в подкрепа на твърдението, че в момента не горим отпадъци, е именно, че повече от месец основната ни мощност парогенератор №5 е в планов годишен ремонт. На територията на нашето дружество това е единственото съоръжение, в което е подходящо да се оползотворяват горива от отпадъци. Поради тази причина инвестиционното предложение, което сме подали е това да се случва именно в парогенератор №5, тъй като това е главната ни мощност и в нито едно от останалите ни съоръжения подобно изгаряне не би било възможно.  Освен това през изминалата нощ вятърът духаше от север в посока юг, което е поредното доказателство, че не е възможно въпросните миризми да идват от комините, собственост на „Топлофикация Перник“ АД. Не бива да забравяме, че на територията на Пернишка област има и други предприятия, които също са подали инвестиционни намерения с желание за оползотворяване на отпадъци. Защо винаги обвинявате ТЕЦ-овете при подобни случаи, а не се постараете да бъдете достатъчно обективни и не проверите всички възможни източници на замърсявания, миризми и т.н.? По всичко личи, че щом има и други дружества, които проявяват интерес към оползотворяването на отпадъци, тази дейност притежава икономически смисъл. През последните седмици станахме свидетели на множество пожари на регламентирани и нерегламентирани сметища, които бяха ясен сигнал, както за институциите, така и за обществото, че е изключително важно да започнат да се полагат по-сериозни усилия във връзка с управлението им. Единственото решение на проблема с депонирането, който се оказва, че в България придобива застрашителни размери, е да се намерят все повече начини и методи за оползотворяване поне на част от генерираните количества. Именно това е и нашата основна цел и поради тази причина се надяваме да получим официално разрешително за внедряване на специално сортирани отпадъци в производствената ни дейност. В страните от Западна и Централна Европа превръщането на отпадъци в енергия посредством специализирани инсталации е изключително популярно и се радва на широко одобрение от страна на гражданите. Едновременно с това институциите, които реализират политиките по управление на отпадъците и тези, които отговарят за контрола върху дейността на въпросните съоръжения , оценяват положително този модел и го смятат за изключително ефективен. Обръщаме се към медиите, както и към гражданите на гр. Перник да прекратят спекулациите по наш адрес. През месец юли също в общественото пространство се появиха твърдения, че се носят миризми вследствие дейността на нашето дружество, които отново бяха напълно погрешни, подвеждащи и манипулативни, тъй като тогава съоръженията в централата бяха в престой. Гарантираме, че без да сме получили официално разрешение от страна на компетентните институции, по никакъв начин нямаме намерение да внедряваме отпадъци в нашата производствена дейност. Да, факт е, че сме входирали инвестиционно намерение за оползотворяване на отпадъци, не го отричаме, но не планираме да работим в разрез със законодателството. Винаги сме спазвали законите на Република България и ще продължим да го правим. ", "date": "2019.09.03", "title": "ТЕЦ Перник: Твърденията за оползотворяване на отпадъци от Дружеството в момента са спекулативни "}
{"url": "http://epicenter.bg/article/Bolnata-sedmorka/191824/11/0", "text": "    От 24 до 26 август в Биариц на Атлантическото крайбрежие на Франция се състоя четиридесет и петата среща на високо равнище на лидерите на страните от т. нар. Г-7, САЩ, Великобритания, Германия, Италия, Канада, Франция и Япония, с участието и на ЕС, представляван от председателя на Европейския съвет Доналд Туск.      Преди това беше Голямата седморка, а сега стана Болната седморка.  Даже ако погледнем багажа, с който дойдоха гостите на френския президент и негови колеги от „клуба на избраните“, и ти идва да се разплачеш. Великобритания преживява тежки времена поради предстоящия Брекзит. Борис Джонсън буквално преди месец смени Тереза Мей на поста лидер на Консервативната партия и премиер, но едва ли неговите варианти за „развод с Евросъюза“ на всяка цена ще се окажат по-удачни от тези, с които три пъти „изгоря“ неговата предшественичка. Лондон стремително губи статута си на световен финансов център, а Шотландия и Северна Ирландия все по-отчетливо заплашват Англия с излизане от състава на Обединеното кралство, ако се стигне до Брекзит.      поради проблемите, които има с банковата си система, и преди всичко с „Дойче банк“, която всеки момент може да повтори съдбата на \"Лемън Брадърс\" и да стане детонатор на нова вълна на глобалната банкова криза. Канцлерът Ангела Меркел, управляваща почти 14 години германската политика, може да напусне поста си много по-рано от очакваното през 2021 г., като например по „здравословни причини“.    , а държавният дълг и бюджетният дефицит растат със застрашителни темпове.  Япония, преживяла наскоро смяната на императора, успя да запази правителството на Шиндзо Абе и проведе блестящо срещата на високо ниво на Г-20 в края на юни, но сега увисна в междинна позиция, без да направи опит да смени външно-политическия си вектор и да си възстанови статута на главен външен кредитор на САЩ. Отношенията на Страната на изгряващото слънце с Русия и Китай, които биха могли да получат нов импулс в рамките на провъзгласения през миналата година на икономическия форум във Владивосток проект „Големия енергиен пръстен на Северо-Източна Азия“, преживяват период, близък до точката на замръзване.  За Канада и нейния премиер, „пластелиновия либерал“ Джъстин Трюдо, даже не може да се говори сериозно.    Кондоминиума с Великобритания (политически) и със САЩ (икономически) беше включен в първоначалния състав на „Групата на шестте“ изкуствено. Целта му беше да се засилят и разширят позициите на Лондон и Вашингтон. Но  .    Още по-комично изглеждаше представителството на ЕС в лицето на адаша на американския президент и експремиер на Полша, Доналд Туск. На срещата на Г-7, като реакция на инициативата на Франция и САЩ през 2020 г. да върнат формата Г-8 с участието на Русия,  . Както се казва в такива случаи, „no comment“**.   Самият домакин на срещата, Франция, и нейният президент Еманюел Макрон, всячески се стараят да се възползват от Брекзит и явното отслабване на Германия, с претенциите да играят активна роля в световната политика и доминираща в европейската. Но в случая за техните „амбиции не им стигат муниции“.  .  На този трагикомичен фон САЩ и президентът им Доналд Тръмп изглеждат като кипящи от енергия здравеняци, но това е така само на този фон. Америка, очевидно претърпяла външно-политическо поражение в Сирия и Венецуела, днес се опитва да воюва едва ли не с целия свят. Санкциите срещу Русия, търговската война с Китай и почти „горещата“ война с Иран са само най-забележимите фронтове на тази война за запазване на глобалното им лидерство. Засега там има неустойчиво равновесие, но то е за сметка на „тихото“ ограбване от „вашингтонското политбюро“ на своите близки съюзници.      В частност, в навечерието на срещата на лидерите от Г-7, се проведе и среща на шефовете на централните банки на страните от групата, на която шефът на Английската централна банка, Марк Карни, призова колегите си колкото е възможно по-бързо да се откажат от използването на американската валута като световна и да я заменят с нова такава, обезпечена с реални активи, като ново, „синтетично“ платежно средство от типа на „либрата“ на Марк Зукърбърг.       Това не означава, че е свършено с „колективния Запад“, но линиите на разлома не само, че са обозначени, а са и необичайно дълбоки. И не трябва да се мисли, че Тръмп и компания са спорили цели три дни само за това дали да се върне Русия в Г-7 или не. Този въпрос не беше нито единственият, нито най-главният в дневния ред на събралите се на южното атлантическо крайбрежие на Франция лидери на „цивилизования свят“.    Нещо повече, Тръмп заяви намерението си да купи Гренландия, като по този начин предяви териториални претенции и към Дания, където на трона седят роднини на британската кралица. Всичко това предизвиква недоумение, граничещо с негодувание от страна на американските съюзници. Това е така, защото  американците, в лицето на Тръмп, бъркат в джобовете им.  И то не само пряко, чрез санкции и глоби, но и косвено. Пример за това са вносните мита, наложени на Китай.   и т. н. По тази причина европейците са категорично против търговската война между Вашингтон и Пекин, но на всичките им предложения в тази връзка Тръмп издевателски отговоря, че антикитайските мита все още не са достатъчно високи и той дълбоко съжалява за това.   .   Американците прекрасно разбират, че европейският екипаж няма как да напусне американската лодка. Просто няма друга лодка, на която може да се качи. Както и преди, така и сега доларът е доминиращо платежно средство в международните разплащания, а U.S. Navy продължава да контролира морските търговски пътища по целия свят.   И затова 45-тият президент на САЩ продължава нагло да налага своята линия. От гледна точка на Америка това е оправдано, защото „хоризонталните“ връзки между съюзниците на САЩ не се отличават с голяма здравина и обхват. Даже френско-германският съюз, този скелет, на който се крепи „единна Европа“, днес е под въпрос.  А сега да кажем и две думи за прословутото връщане на Русия в Г-7. Ако то все пак се случи, изглежда, че цената, на която може да стане, ще бъде крайно висока за „колективния Запад“. Този път Западът няма да мине само с „едни домати“, както в случая с Турция. И тук идва най-тънкият момент. Доколкото тази инициатива за „връщане“ излиза от САЩ и Франция, то тогава всички „козове“ остават в техни ръце и в ръцете на Русия. А останалите членове от „Седморката“ не само, че изпадат в рискова ситуация, а остават и с „пръст в устата“. Особено Германия, която теглеше само към себе си „Северен поток-2“, а във всичко останало подкрепяше напълно санкциите срещу Русия.    Същото се отнася и за Япония, макар и в по-мек вариант. А за Великобритания, която „излизаше извън кожата си“ само и само да може да оплюе Русия, като се започне с „допинговия скандал“ и се завърши с „аферата Скрипал“, переспективата да се окаже на една маса с Путин, при условия различни от неговата пълна и безапелационна капитулация, ще бъде сравнима с политическа смърт.   Сега вече Тръмп може да използва този инструмент в свой интерес за натиск върху Лондон и другите си партньори от „Седморката“. Във всеки случай, той вече заяви, че каквото и да става, ще покани на следващата среща на Г-7 в САЩ президента на Русия. Възможно е това да е неговият отговор на демонстративната покана от страна на Макрон в кулоарите на Биариц на иранския министър на външните работи Мохамад Джавад Зариф. Разбира се, към всичко това трябва да добавим, че           ", "date": "2019.09.03", "title": "Болната седморка"}
{"url": "http://epicenter.bg/article/MARIONETNIYaT-TEATAR-NA-REZO-GABRIADZE-PRISTIGA-V-BALGARIYa-ZA-PARVI-PAT/191831/6/0", "text": "Уникалният по рода си културен проект \"Театър Габриадзе\" пристига за първи път в България със спектакъла „Рамона“. Марионетният театър на Габриадзе е едно от националните богатства на Грузия – изкуство, което с минимален мащаб успява да разкаже монументални, универсални истории. Или както Financial Times споделят в свой материал, посветена на грузинския артист – „специалният гений на Габриадзе улавя епичните въпроси в малкия мащаб на куклите“. Талант, който покорява сърцето на международната публика, далеч извън пределите на затвореното съветско общество още през 60-те и 70-те години, за да завладее целия свят до наши дни. Спектакълът, който ще представи марионетния театър „Габриадзе“ в България е драматичната любовна история „Рамона“ – представление за красива и трагична любов между два парни локомотива.   Сюжетът се развива в следвоенния Съветски съюз, където парен локомотив, наречен Ермон, е изпратен на дълго пътешествие до Сибир, за да участва във възстановяването на страната след войната, докато Рамона трябва да чака своя съпруг на малката жп гара Риони, лелеейки за тяхната мечта да живеят щастливо заедно. Тяхната раздяла продължава месец след месец и година след година, докато героите преминават през добро и зло. Когато пътуващ цирк пристига в града, животът на Рамона се променя завинаги. Разделените любими ще се срещнат отново, но при какви обстоятелства? Как ще продължи тяхната любов? Това остава загадка за публиката по време на представлението... Но защо локомотиви? Ето какво споделя самия Резо Габриадзе за своето вдъхновение – „Веднъж Киплинг казва, че парният локомотив, наред с морския двигател, е най-чувствителното нещо, сътворено някога от човека“. Реших да следвам тази нишка и да пиша по нея. Съзнанието ми позова отдавна забравената топла дума „локомотив“, направи я малко по-осезаема, издишваща облаци пара, миришеща на въглища дори при мокро време.“ Трупата на Резо Габриадзе пристига в България заедно със сина му Лео Габриадзе, който също е драматург и режисьор, 12 човека екип и декори, които тежат над 1 тон. Турнето ще посети два града с по една постановка на място. Спектакълът „Рамона“ ще бъде поставен в София на 23 септември в Театър Българска Армия и в Пловдив на 25 септември в Драматичен Театър Пловдив. Проектът е асоцииран към програмата на Пловдив - Eвропейска столица на културата 2019 .   Турнето се реализира с любезното съдействие на Посолството на Грузия и с подкрепата на Застрахователно дружество \"Евроинс\" АД - основен партньор на проекта.       Резо Габриадзе е роден на 29 юни 1936 г. в Кутаиси, Грузия. Той е многопластов талант, изразява себе си чрез различни форми на визуалното изкуство и извън него – той е режисьор, драматург, художник, скулптор, писател. Негови скулптури могат да се видят в Санкт Петербург и Одеса, а през последното десетилетие има самостоятелни изложби по целия свят. Започва да пише сценарии за киното през 1968 година и през следващите години работи заедно с Георгий Даниелия.   Резо Габриадзе е творецът, който създава едни от най- красивите и обичани филми на 70-те и 80-те години в съветското кино като „Не тъгувай!“ („Не горюй!“, 1969), „Мимино“ („მიმინო“, 1977), „Кин-дза-дза!“ („Кин-дза-дза!“, 1986). Но в един момент от творческата си кариера, той започва да се чувства потиснат от репресията на съветското общество, неговият артистичен замах е ограничен от догмите на социализма. Тогава той открива марионетния театър като инструмент да освободи творческтото си въображение, открива в него една форма на изкуството, която по онова време е недоглеждана от съветските репресори и по този начин получава свободата да вдъхне пълнокръвен живот на своите герои и сюжети.   През 1981 г. Резо Габриадзе открива малък марионетен театър в Тблиси, който се превръща в един от символите на Грузия. Габриадзе изпълнява призванието си. Театърът гастролира по световните сцени и получава признание по целия свят.", "date": "2019.09.03", "title": "Марионетният театър на Резо Габриадзе пристига в България"}
{"url": "http://epicenter.bg/article/Federer--Grigor-mi-e-priyatel--obicham-machovete-sreshtu-nego/191872/8/0", "text": "Роджър Федерер сподели очакванията си за предстоящия четвъртфинал срещу Григор Димитров на Откритото първенство на САЩ, съобщава  . На практика дуелът между двамата е втори от нощната сесия на US Open 2019, като срещата ще започне след 03:00 часа българско време. \"Той беше първият, с когото тренирах, след като слязох от самолета. Познавам Григор много добре. Той е добър мой приятел. Прекарах седмица с него тук. Радвам се, че нещата вървят добре за него”, сподели швейцарецът преди сблъсъка с Григор късно тази вечер.   „Преди години спечели Мастърса в Синсинати, също и финалния Мастърс в Лондон, но после имаше рязък спад. За него този четвъртфинал е голям успех и голяма възможност. Да, досега винаги печеля мачовете срещу него, но това е нов мач, нов Григор и нов аз. Харесвам неговата игра, харесва ми да играя срещу него. И за двама ни е готино да се срещаме на корта\", сподели още Роджър Федерер, цитиран от Tennis World USA.   До момента двамата са играли седем пъти и седемте завършили с победи за Федерер.", "date": "2019.09.03", "title": "Федерер: Григор ми е приятел, обичам мачовете срещу него"}
{"url": "http://epicenter.bg/article/Eto-koi-sa-vrednite-navitsi-na-britanskoto-kralsko-semeystvo/191841/10/100", "text": "Британската кралица Елизабет II обича вредни храни, съобщава вестник „The Mirror“. Източници заявили пред изданието, че Елизабет II обичала да яде традиционното британско ястие от пържени картофи и риба по време на летните годишни посещения в замъка Балморал - кралската резиденция в Шотландия. Журналистите успели да разберат, че тя предпочита тази храна в менюто си пред всички останали.   Дарън Макгрейди, бившият личен готвач на кралицата, отбеляза, че не може да нарече Елизабет II чревоугодник. Съпругът й, принц Филип, обаче \"обича да яде и може да говори за храна по цял ден\". Любимото ястие на принца било шоколадова бисквитена торта.   По време на пътувания си Елизабет II предпочитала кекс със стафиди, захаросани плодове и ядки. Кралицата изисквала чаят й да бъде правен с вода от определена марка.   Според изданието, принц Уилям много обича пица и китайска храна. Съпругата му Кейт Мидълтън предпочитала къри. Херцогинята на Съсекс Меган Маркъл признава, че не може да живее без пържени картофи.   В началото на юни бе съобщено, че полицията е задържала мъж, представящ се за куриер на пицария пред портите на Бъкингамския дворец. Той твърдял, че носи поръчка за кралица Елизабет II. Измамникът беше разобличен, а заловилите го полицаи получиха пицата.    Източник: Канал 3", "date": "2019.09.03", "title": "Ето кои са вредните навици на британското кралско семейство"}
{"url": "http://epicenter.bg/article/Sar-Eltan-Dzhon-sas-spetsialna-seriya-poshtenski-marki/191849/10/100", "text": "Британският певец, пианист и композитор сър Елтън Джон получи своя собствена серия от пощенски марки, съобщава германският национален ежедневник Die Frankfurter Allgemeine Zeitung.    Марките показват изображения успешни албуми като Honky Chateau с хитовете Rocket Man и Goodbye Yellow Brick Road, Candle in the Wind. Други марки обезсмъртяват моменти от легендарни концерти, включително изпълненията от 1973 г. в Hammersmith Odeon.    Сър Елтън Джон заслужава честта, защото е един от най-успешните британски солови изпълнители на всички времена, заяви говорител на Кралските пощи.", "date": "2019.09.03", "title": "Сър Елтън Джон със специална серия пощенски марки"}
{"url": "http://epicenter.bg/article/Manolova-obyavi--che-podava-ostavka-kato-ombudsman-i-se-vklyuchva-v-bitkata-za-kmet-na-Sofiya-/191791/2/0", "text": "  „Утре ще подам оставка като омбудсман, за да се кандидатирам за кмет на София\". Това тя съобщи снощи на страницата си във Фейсбук с видео, заснето по време на неформална среща с граждани.    допълни тя.     Те бяха единодушни в очакването гражданската защитница да оглави и поведе промяната както в София, така и в цялата страна. \r\n \r\n \r\n \r\n Утре тя ще подаде оставка от позицията си на граждански защитник.   От сдружение „Промяна за София” съобщиха, че   за издигането на независимата гражданска кандидатура на Мая Манолова за кмет на София. Събирането на подписка в подкрепа на Манолова започва на 6 септември.     Започва и набирането на доброволци за граждански застъпници и наблюдатели, които да гарантират прозрачността и честността на местния вот, както и да предотвратят опитите за всякакви манипулации и фалшификации на предстоящите избори.   Освен това, поради ограниченото време   Така, според тях, хората ще имат възможност сами да издигнат и изберат своите представители в местната власт.   Решено е Манолова да подкрепи независими кандидати за кметове и общински съветници в цялата страна.", "date": "2019.09.03", "title": "Мая Манолова обяви: Кандидатирам се смело и почтено! Подавам оставка като омбудсман"}
{"url": "http://epicenter.bg/article/GERB-i-SDS-shte-provedat-sreshta-vav-vrazka-s-predstoyashtite-mestni-izbori/191795/2/0", "text": "ГЕРБ и СДС ще проведат среща от 09.30 часа в Централата на ГЕРБ (пл. България 1, НДК Административна сграда, ет. 17).    Това съобщиха от пресцентъра на партия ГЕРБ.    На срещата ще бъдат коментирани въпроси, свързани с предстоящите избори за местна власт на 27 октомври. ", "date": "2019.09.03", "title": "ГЕРБ и СДС ще проведат среща във връзка с предстоящите местни избори"}
{"url": "http://epicenter.bg/article/Simeonov--Borisov-v-dzhipa-nosi-poveche-ot-obikolkite-na-Tsvetanov/191804/2/0", "text": "Политиката е игра с много голям залог и ако Мая Манолова разгърне този тип кампания, който е бил анонсиран снощи – базирана на граждански движения, каузи и подкрепа от различни части от спектъра – евентуална подкрепа на БСП за нея ще бъде разказана като „още една от подкрепите“. Това заяви пред БНР политологът Първан Симеонов.   В предаването „Преди всички“ на програма „Хоризонт“ той припомни и думите на премиера Борисов, който казва „те (БСП – б.р.) ще се скрият зад независими кандидати, а моите са ясни“.   „От другата страна – при евентуален балотаж, ще има опит дори непримирими привърженици да застанат зад една кандидатура срещу тази на ГЕРБ – както някой го определи „синьо-червен Отечествен фронт“, каза политологът. Но не се ангажира дали заставането на БСП зад независим кандидат – подобно на последните президентски избори, е гаранция за успех.   „На този етап можем да видим само основната структура на нагласите. По-важният въпрос е политологичен – за позиционирането. Пред Манолова има две основни задачи, даже три. Едната е да се опита да замести Фандъкова като кмет на София. Втората е да напомни на софиянци, че г-жа Фандъкова – това е ГЕРБ. Защото много софиянци не свързват образа ѝ с този на ГЕРБ. Фандъкова като че ли успява да се опази от част от репутационните негативи, които ГЕРБ носи и това е здравословна дистанция. Третата задача пред Манолова, ако тя спечели изборите, е какъв ще бъде общинският съвет…Защото е трудно да се кмет без сравнително удобен общински съвет“, подчерта Първан Симеонов.   Според него ГЕРБ са много добри в „играта на прочистване и особено се надъхаха“ на последните европейски избори: „Струва ми се малко по втория начин спечелиха тази огромна преднина, но дано да греша в това предположение“.   По повод липсата на Цветан Цветанов от предизборната кампания на ГЕРБ Симеонов посочи, че това ще се отрази на резултатите, но „Борисов показа вече кой е силният“.   „И повечето играчи в ГЕРБ са се ориентирали към кой полюс на магнита да сочат…А понякога имиджът е по-важен от структурите, от прагматизма, от занаятчийството. Може да се окаже, че Борисов в джипа носи повече от обиколките на Цветанов“, допълни той - „Борисов е здраво стъпил на земята, докато една от големите грешки на Цветанов бе, че в един момент малко загуби връзка със земята и с общественото мнение и се поувлече“.   „Що се отнася до БСП, каквото сме си говорили в ефира на „Хоризонт“, това се случва. Опитват се повторят формулата „Радев“, защото са разбрали грешката си от евроизборите…Хората се ядосват на ремонтите в София, но не виждам да са разлюбили докрай г-жа Фандъкова. Миналия път БСП загуби толкова мощно, че вече няма накъде да ходи“, каза още политологът.  ", "date": "2019.09.03", "title": "Първан Симеонов: Борисов показа вече кой е силният"}
{"url": "http://epicenter.bg/article/Studenko-sutrin--zhega-sledobed--23-gradusa-e-temperaturnata-razlika-vav-Vidin-dnes/191806/2/0", "text": "Температурна разлика от цели 23 градуса се очаква днес във Видин между сутрешната и следобедната температура, сочи справка на сайта на НИМХ. 9 градуса са измерени тази сутрин в крайдунавския град, 32 градуса се очакват в ранния следобед. Това е най-голямата температурна амплитуда в днешния септемврийски ден в континенталните части на страната.  22 градуса ще е амплитудата в Благоевград (12 и 34 градуса), Пловдив (12 и 32 градуса) и Ямбол (14 и 33 градуса), 19 градуса - в Сандански (16 и 35 градуса), в София (12 и 30) и Русе (15 и 33) ще е 18 градуса. По Черноморието амплитудата пада - 11 градуса в Бургас (18 и 29 градуса) и 12 градуса във Варна (17 и 29 градуса).    Над страната ще е предимно слънчево, над Западна България - с временни увеличения на облачността, но без валежи. Ще духа слаб до умерен вятър от изток-североизток, който вечерта в Северозападна България ще се ориентира от северозапад. Максималните температури ще са между 30° и 35°, в София - около 30°.    По Черноморието ще бъде слънчево. Ще духа слаб до умерен вятър от изток-североизток. Максимални температури на въздуха: 28°-29°. Температурата на морската вода е 26-27°. Вълнението на морето ще бъде 2-3 бала.    Над планините ще бъде предимно слънчево, след обяд над Западна България с временни увеличения на облачността. Ще духа слаб до умерен вятър от изток-североизток. Максимална температура на височина 1200 метра - около 22°, на 2000 метра - около 14°.    Aтмосферното налягане ще се задържи малко по-ниско от средното за септември.   Източник: Канал 3", "date": "2019.09.03", "title": "Студенко сутрин, жега следобед: 23 градуса е температурната разлика във Видин днес"}
{"url": "http://epicenter.bg/article/SDS-i-GERB-izdignaha-Zlatko-Zhivkov-za-rekorden-shesti-mandat-za-kmet-na-Montana/191810/2/0", "text": "Както знаете Златко Живков е пет мандата кмет на Монтана. Той управлява добре града. Живков е и общият представител на СДС и ГЕРБ в града. Това заяви лидерът на СДС Румен Христов, предаде Novini.bg.   \"Кандидатирането ми е за рекорден шести мандат. Пред мен са интересите на родното място и преобразуването на Северозапада. Задачите, които си поставят за Монтана са положителните промени да продължат. Благодаря за подкрепата на правителството и премиера\", допълни кметът на Монтана Златко Живков.   \"Разчитам на подкрепата на ГЕРБ, а тя е важна, за да може резултатите да са за хората. Както е било и до сега ще има едно работещо болшинство, които решават, а не създават промени\", каза още Живков.   \"Със Златко щяхме да сме кметове заедно дори. Независимо, че е бил кмет от друга партия, ние винаги сме им помагали. Може да обещаем пътя Ботевград-Мездра\", коментира премиерът Бойко Борисов.", "date": "2019.09.03", "title": "СДС и ГЕРБ издигнаха Златко Живков за рекорден шести мандат за кмет на Монтана"}
{"url": "http://epicenter.bg/article/Hasan-Ademov--Zakonodatelnite-promeni-za-vtora-pensiya-tryabva-da-badat-gotovi-do-sredata-na-oktomvri-/191812/2/0", "text": "През юли работна група към социалното министерство трябваше да бъде готова със законодателни промени, които да регламентират вариантите за изплащане на втората пенсия. Но това не се случи.    Пред БНР д-р Хасан Адемов, председател на социалната комисия в Народното събрание, заяви, че тази сага около уреждането на фазата на изплащането на средствата от дружествата за допълнително пенсионно осигуряване продължава вече доста време.    „През миналата година в края на август работна група от представители на министерство на труда и социалната политика, министерство на финансите, Комисия за финансов надзор, социалните партньор, дружества за допълнително пенсионно осигуряване, излязоха с един окончателен вариант, който трябваше да бъде представен в НС. Този „консенсусен“ проект се оказа недостатъчно балансиран и така не се стигна до окончателен вариант“, каза д-р Адемов в предаването„Преди всички“ на програма „Хоризонт“.    След като новата работна група получи срок до юли, сега новият срок е 15 октомври, допълни той.    „Един от поставените въпроси е свързан с това, във фазата на изплащане пенсионният продукт да бъде пожизнен, което означава, че тези, на които им предстои да се пенсионират сега през 2021 г., трябва да имат възможността да избират пенсионен продукт. Но ако той е разписан да бъде задължителен, това означава, че размерът на средствата, които ще получават, ще бъде минимален и няма да удовлетвори на практика осигурените лица. Точно тук е т.нар. Гордиев възел“, подчерта Хасан Адемов.  ", "date": "2019.09.03", "title": "Хасан Адемов: Законодателните промени за втора пенсия трябва да бъдат готови до средата на октомври "}
{"url": "http://epicenter.bg/article/Kaloyan-Pargov-predi-plenuma-na-BSP--/191815/2/0", "text": "Кандидатирането на омбудсмана Мая Манолова за кмет на София е очаквано, заяви преди заседанието на Националния съвет на БСП лидерът на червените в столицата Калоян Паргов.   \"Кандидатирането й е очаквано, мога само да я подкрепя. На 11 септември организацията ще реши дали да издигне или да подкрепи кандидат за кмет на София\", каза той пред медиит преди да влезе на \"Позитано\" 20.   Паргов информира, че на заседанието на Националния съвет ще се обсъждат както чистите кандитатури за кмет на общини на БСП, така и тези, издигнати от инициативните комитети. Той бе категоричен, че водещото за това социалисите да подкрепят дадена кандидатура са допирните точки, както и личността на претендента. По-рано в ефира на телевизия \"България Он ер\" Паргов каза, че на конференцията на градската организация на 11 септември ще бъдат обсъдени всички възможни варианти. \"Тогава ще съобщим името на човека, когото ще издигнем или ще подкрепим за кмет на София\", добави в студиото той.    \"За никого не беше изненада и кандидатурата на Йорданка Фандъкова, тъй като ГЕРБ няма какво по-добро да предложат от сегашния модел и стил на управление. През последните 10 години развитието на София е в застой. А хората искат и имат нужда от промяна\", посочи лидерът на БСП-София.    Според Паргов ключови за успеха на БСП са консолидация на партията, на лявото пространство и на обществото.    \"Това е формулата, която левицата търси. София е доста сложен град за нас. И сме наясно, че в битката за нея трябва да имаме добри съюзници. Затова кампанията, която се готвим да направим, ще покаже желанието ни за промяна\", бе категоричен Паргов.   \"Вчера имахме заседание на Градския съвет на БСП - София и взехме решение на 11-ти септември да проведем конференцията, на която ще обсъдим всички възможности и ще съобщим името на нашия кандидат за кмет на града\", каза Калоян Паргов в ефира на телевизията.    Според него, кандидатирането на Йорданка Фандъкова за пореден мандат също е било очаквано. \"Очевидно от ГЕРБ няма какво по-добро да предложат от сегашния модел на управление, добави Калоян Паргов. - Всички виждаме в последните 10 години какво се случва в София. Бих го определил като развитие в застой. Гражданите обаче искат промяна, имат нужда от перспектива, от реални действия за по-добър живот за тях и семействата им в кварталите\".    Лидерът на БСП - София припомни, че през последните 30 години партията е използвала различни модели за явяване на избори. \"Били сме и самостоятелно, и в коалиция, и сме подкрепяли кандидати на инициативни комитети, каза Калоян Паргов. - През 1999 година подходът беше успешен за левицата. Това ни даде тласък за отчетливо присъствие на политическата сцена през следващите години - през 2001-ва спечелихме изборите за президент, а през 2005-та и парламентарните\".    Според Калоян Паргов, Мая Манолова може да бъде катализатор за промяната, която иска голяма част от гражданското общество. \"София е доста сложен град за БСП вече 30 години. Наясно сме, че в битката за града трябва да имаме съюзници и кампанията, която се готвим да направим, ще покаже точно това наше желание. Тази част от обществото, която иска промяна, без значение от кой политически спектър е, може да бъде фокусирана по подходящ начин, каза той. - На Градската конференция на 1 декември 2018 година посочих ключовите фактори за успеха на БСП. Те се събират в думата консолидация - на партията, на лявото пространство и на обществото, което иска промяна. Търсим точно тази форма сега\".    Лидерът на БСП - София заяви, че неговата роля в кампанията е на председател на предизборния щаб, въпреки че неговото име е в списъка с номинираните за кандидати за кмет на София от БСП. \"Върху мен лежи голямата отговорност да конструираме кампанията, заяви той. - Ние първи издигнахме кандидатите за кметове на райони - още в края на юли. И повече от месец те работят на терен. Колкото до кандидата ни за кмет - на балотажа ще видим какви са били нашите шансове за успех\".     ", "date": "2019.09.03", "title": "Калоян Паргов преди пленума на БСП: Кандидатирането на Манолова е очаквано, мога само да я подкрепя"}
{"url": "http://epicenter.bg/article/Za-nay-smelite--V-Kirkovo-shte-se-provede-IV-Festival-na-lyutata-chushka/191827/2/0", "text": "Общинската администрация Кирково организира конкурс за „Най-много изядени лютиви чушки“. Това е четвъртият фестивал в чест на пикантния зеленчук. Той ще се проведе на 14 септември 2019 г. Начало на конкурса 14.00 часа - на площада в центъра Кирково. Необходимо е участниците да се запишат предварително на тел. - 03679 39 - 71, срокът е до 9 септември 2019 г. Това съобщиха от община Кирково.   Наградите за най-много изядени люти чушки ще връчи кметът на Кирково Шинаси Сюлейман. За първо място наградата е 150 лв., 100 лв. за второ място и за трето място 50 лв.    За четвърти път в Кирково ще се проведе Фестивал на чушката‘ 2019. Това каза Риза Местан, секретар на Община Кирково, предаде Радио Фокус.   „Сред обществото така се знае – правим конкурс за „ Най-много изядени люти чушки” и конкурс за приготвяне на лютеница „Царица Лютеница“.   От 2016-та година се провежда фестивалът, като миналата 2018 година в състезанието за най-много изядени лютиви чушки победител е Фердун Абдурахман от село Кърчевско, който е изял за 3 минути 40 лютиви чушки, а най-добрата лютеница е била на Севда Заимова от село Дрангово, припомни секретарят на общината.   На 14 септември в събота, в центъра на село Кирково ще състои състезанието с лютиви чушки за най-смелите, и ще се дегустират лютениците на местните майсторки на „Царица Лютеница“. Всеки участник може да се представи с различни видове домашно приготвена лютеница, която ще се оценява по четири критерия: цвят, вкус, мирис и плътност.   Комисия ще дегустира кулинарните шедьоври и ще оценява. Най – добрите майстори на лютеница, ще се окичат с приза „Царица на лютеницата“, връчени от кмета на община Кирково – Шинаси Сюлейман.   Ще има още много музика, песни и танци, представени от самодейците от местните училища и читалища. ", "date": "2019.09.03", "title": "За най-смелите! В Кирково ще се проведе IV Фестивал на лютата чушка"}
{"url": "http://epicenter.bg/article/Prezidentat-udostoi-gratskiya-poslanik-s-orden--quot-Stara-planina-quot--parva-stepen/191828/2/0", "text": "„Стратегическото партньорство между България и Гърция е достижение на нашите две страни, с което можем да се гордеем, защото то е неоценим принос към европейската архитектура за мир, стабилност и просперитет”. Това заяви президентът Румен Радев при награждаването на  посланика на Гърция у нас Григориос Василоконстандакис с орден „Стара планина“ първа степен.   Дипломатът, чийто мандат в страната ни приключва през октомври, беше удостоен с висшето държавно отличие за заслугите си за развитието на българо-гръцките отношения и сътрудничество.   По време на церемонията в Гербовата зала президентът Румен Радев отбеляза тенденцията в двустранните отношения за подобряване на количествените показатели в търговския стокообмен, енергетиката, инвестициите, туризма, както и духовната и културна близост между двете държави.   „Отношенията между България и Гърция са доказателство как на Балканите може да се гради стратегическо партньорство в дух на взаимно доверие и да се развиват здрави политически, икономически, културни и образователни връзки между държавите”, заяви Румен Радев. Той допълни, че с професионалната си отдаденост и активна дейност посланик Григориос Василоконстандакис е допринесъл за задълбочаване на отличните връзки между страните ни.   Посланик Василоконстандакис благодари за оказаната чест да бъде удостоен с държавния орден. Дипломатът открои сътрудничеството между България и Гърция като безусловен фактор за общ просперитет и мир в региона. „С наближаването на края на мандата ми в България, се увеличават спомените ми от Странджа, Черно море, от сърцето на България във Велико Търново и Арбанаси, от Елена, Карлово, красотата на Родопите, историята на Плевен, Пловдив и Русе“, заяви посланик Василоконстандакис.   На церемонията присъстваха представители на дипломатическия корпус у нас, на изпълнителната и законодателната власт.", "date": "2019.09.03", "title": "Президентът удостои гръцкия посланик с орден \"Стара планина\" първа степен (Снимки)"}
{"url": "http://epicenter.bg/article/Govoritelyat-na-Fon-der-Layen--Demontiraneto-na-mikrofonite-za-zhurnalisti-ne-e-neobhodimo-/191829/2/0", "text": "Демонтирането на микрофони не е необходимо, за да се спази формата на среща с медиите, при който има само кратки изявления без въпроси и отговори. Това заявява в писмен отговор до „Дарик“ говорителят на Урсула фон дер Лайен - Йенс Флосдорф.    Според него, в такава ситуация при всички случаи е нормално медиите да задават въпроси, а е решение на политиците, дали да отговорят или не. Флосдорф подчерта, че условията на всяко посещение на новия председател на ЕК Фон дер Лайен досега – във Франция, Полша, Хърватска, Италия, Испания и България, са едни и същи.    „Не стига, че дойде в България да ни покаже отношението си, не ми се щеше да ѝ направим някой скандал,“ коментира тази сутрин премиерът Бойко Борисов на пресконференция в централата на ГЕРБ. Той изтъкна, че никога не е бягал от въпроси.    „Имаме микрофони, веднъж се е случило и то такова беше изискването. И тука има микрофони и на всякъде има. Не съм бягал от въпроси имаше такива приказки. Председателят на европейската комисия е избрана, но още не е конструирана комисията, не е официално завършено всичко. Просто не стига, че дойде в България да ни покаже отношението си, да ѝ направим някой скандал в Европа - не ми се щеше. И аз го казах там пред вас, не съм го скрил от присъстващите, каква е причината“, коментира случая Борисов.   „Убеден съм, че ще имаме добър ресор. Убеден съм, че след като щатите, Русия, Китай, Европа подкрепиха Кристалина Георгиева, днес е в Египет, със сигурност моя приятел генерал Сиси ще я подкрепи и в един момент България може да има председател на Международния валутен фонд. Би било също голяма оценка за България“, каза още премиерът.    Накаря той се пошегува като направи с ръце знак за край и каза – „прибирам микрофоните“ и загаси копчето на микрофона пред него.   За демонтираните в залата на Министерски съвет микрофони при съвместните изявления на Фон дер Лайен и Борисов първо съобщи „Дарик радио“.  Форматът изявления без въпроси е познат на журналистите и те го приемат за част от протокола, но физическият демонтаж на микрофоните е крайна мярка и израз на неуважение към представителите на медиите.", "date": "2019.09.03", "title": "Говорителят на Фон дер Лайен: Демонтирането на микрофоните за журналисти не е необходимо "}
{"url": "http://epicenter.bg/article/Manolova-podava-ostavka-kato-ombudsman-v-15-30-chasa/191830/2/0", "text": "Омбудсманът Мая Манолова ще депозира в 15.30 оставката си в деловодството на Народното събрание.    Това се случва часове след като обяви официално, че ще се кандидатира за кмет на София.    Припомняме ви, че законът не изисква Манолова да подаде оставка, но тя обяви, че ще го направи, защото така е редно. В него е записано единствено, че длъжността на омбудсмана е несъвместима с друга държавна длъжност, длъжност по управление в търговско дружество или юридическо лице с нестопанска цел, както и с членство в политическа партия или синдикална организация.    Към момента е ясно, че кандидатурата на Мая Манолова за кмет на София ще бъде издигната от инициативен комитет. Дали тя ще получи подкрепа и от БСП ще се разбере чак около средата на месеца, защото на 11 септември ще има градска конференция на БСП, а на 15-ти на Национален съвет, който трябва да утвърди решенията на градската конференция.    Оставката на Манолова трябва да бъде приета от Народното събрание, което стартира работа утре.  ", "date": "2019.09.03", "title": "Манолова подава оставка като омбудсман в 15.30 часа"}
{"url": "http://epicenter.bg/article/Krasimir-Yankov--Maya-Manolova-izpalni-sas-sadarzhanie-pozitsiyata-na-ombudsman/191832/2/0", "text": "Никой не е изненадан от кандидатурата на Мая Манолова за кмет на София. Това заяви депутатът от БСП Красимир Янков преди началото на заседанието на Националния съвет на партията.    Запитан трябва ли БСП да подкрепи Манолова в столицата, Янков заяви, че това е естествен процес. И посочи, че Манолова има номинации за кмет на София в почти всички столични райони. \"Мая Манолова беше активен член на БСП, преда да стане омбудсман\", добави Янков.  „Тя изпълни със съдържание позицията си на омбудсман на България и мисля, че това е и летящ старт в кампанията, която предстои“, категоричен е той. ", "date": "2019.09.03", "title": "Красимир Янков: Мая Манолова изпълни със съдържание позицията на омбудсман"}
{"url": "http://epicenter.bg/article/Uraganat--Dorian--otslabna-do-treta-kategoriya-/191807/7/0", "text": "Ураганът „Дориан“ отслабна във вторник до буря от 3-та категория, преминавайки през Бахамите със скорост на вятъра от 205 км/ч, предава AFP, като се позовава на данни от Националния център за ураганите на САЩ.    От службата предупреждават гражданите във Флорида да се приготвят за евентуално преминаване на „Дориан“ през щата.    Равносметката от стихията, която удари Бахамите, е - най-малко 5 жертви, хиляди унищожени домове и безброй местни жители без подслон. Бурята все още е надвиснала над островите и продължава да опустошава същите места, предава CNN.    Синоптиците прогнозират, че „Дориан“ ще се приближи до Флорида по-късно във вторник, а милиони американци получиха задължителни заповеди за евакуация.    Ураганът се приземи на сушата като буря от 5-та категория на остров Гранд Бахама в неделя вечерта. После намаля до 4-та степен.    \"Ние сме в разгара на историческа трагедия в някои части от нашите северни Бахамски острови\", заяви премиерът Хуберт Минис по време на пресконференция в Насау.    Минис не предостави повече подробности в понеделник за петимата убити на островите Абако. Една жена по-рано каза пред местни новини, че нейният 8-годишен внук се е удавил в надигналите се води.    Бурята беше на 40 км североизточно от Фрипорт, главния град на Гранд Бахама, с максимално устойчиви ветрове от 225 км/ч в понеделник вечерта (местно време).    Очаква се бавно да се движи на запад към северозапад през нощта, а след това се очаква да се обърне към северозапад късно във вторник.  Бурята преустанови захранването с електричество на Насау и останалата част от Ню Провидънс, най-населеният остров в страната,    ", "date": "2019.09.03", "title": "Ураганът „Дориан“ отслабна до трета категория "}
{"url": "http://epicenter.bg/article/Britanskiyat-parlament-shte-glasuva-za-spirane-na-Brekzit-bez-sporazumenie/191809/7/0", "text": "Депутати в британския парламент се готвят да внесат днес законопроект, който ще попречи на премиера Борис Джонсън да изведе страната от ЕС на 31 октомври без сделка. Дори законодатели от неговата Консервативна партия подкрепят документа, въпреки предупреждението на Джонсън, че ще отговори на всяко поражение, като свика предсрочни избори.   Членовете на Консервативната партия на Джонсън се готвят да се присъединят към депутатите от опозицията при първоначалното гласуване във вторник, за да се опитат да забавят излизането на Великобритания от Европейския съюз, ако споразумението за напускане не бъде променено през следващите няколко седмици.   Ако спечелят първоначалния вот, Джонсън заплаши, че ще свика предсрочни избори за 14 октомври в опит да укрепи позициите си, заяви високопоставен правителствен служител. Тогава законът е ясен - премиерът трябва да поиска от ЕС тримесечно удължаване на действието на член 50 от Лисабонския договор или забавяне на Брекзит до 31 януари.   Бунтовниците сред Торите - които включват бивши министри и видни депутати - бяха предупредени, че онези, които подкрепят законодателството, внесено в парламента от депутата от Лейбъристката партия Хилари Бен по-рано в понеделник, ще бъдат изправени пред изгонване от партията. Но водещи фигури, включително бившият министър на правосъдието Дейвид Гоук, настояха, че въпреки заплахата, те ще продължат напред и - по думите им - ще поставят „националния интерес“ пред собствения си. Поддръжниците на законопроекта твърдят, че той все още предоставя на правителството „достатъчно време за провеждане на истински и искрени преговори“.   В предизвикателно изявление на Даунинг Стрийт в понеделник вечерта Джонсън отказа да промени курса, като добави, че шансовете за постигане на споразумение с Брюксел \"нарастват\" преди срещата на върха на лидерите на ЕС на 17-18 октомври.   Но ако Джонсън се провали, лидерът на Лейбъристите Джерами Корбин заяви, че неговата партия ще подкрепи вот на недоверие срещу правителството на Лондон, което ще доведе до предсрочни парламентарни избори.   Джонсън също заплаши с предсрочни избори на извънредна спешна среща на кабинета в понеделник вечерта. Според официален представител, премиерът е настоял, че „изборите са нещо, което аз не искам и вие не искате“.    Източник: Канал 3", "date": "2019.09.03", "title": "Британският парламент ще гласува за спиране на Брекзит без споразумение"}
{"url": "http://epicenter.bg/article/Brazilski-chinovnik-kam-Emanyuel-Makron--Kloun--zhensko-pile--spish-s-drakon/191813/7/0", "text": "Бразилският посланик по туризъм и бивш ММА боец Ренцо Грейси, публикува видео в Туитър, в което заплаши да удуши Еманюел Макрон, като същевременно обиди съпругата му Брижит заради критиката на френския президент за това, че Бразилия не се справя с пожарите в Амазонка.    52-годишният Грейси бе назначен на поста миналия месец от президента на Бразилия Болсонаро. Задачата му да популяризира туристическия сектор в страната се сблъска с трудности през последните седмици, след като новините за пожарите влязоха в заглавията на световните медии. Посланикът ги нарече „фалшиви пожари“ и отговори с обиди и заплахи на най-гласовития критик на Бразилия в борбата с пожарите - Еманюел Макрон.    „Единственият огън, който се случва тук, е огънят в бразилските сърца и сърцето на нашия президент, клоун такъв”, обърна се Грейси пред камерата към президента на Франция.    „Ела тук, ще те хванат за пилешката шия. Не можеш да ме заблудиш“, казва Грейси във видеото си в Туитър.    В по-късно интервю пред бразилския информационен бюлетин „UOL”, Грейси нарече критиците на страната си „банда клоуни“ и пак се обърна към Макрон, като добави: „Разбира се мнозина ще се учудят защо съм го нарекъл женско пиле, защото мъжествеността му е съмнителна, но не. Срещал съм доста по мъжествени гейове от този имбецил.\"    Той продължи да обижда съпругата на френския президент, заявявайки: „Фактът, че Макрон спи с дракон, не го прави експерт по пожарите. Тя е грозна, брато.\"    Унизителните забележки на посланика по туризъм идват на фона на ескалиращото напрежението между френското и бразилското правителства, след като Макрон осъди неспособността на бразилските власти да се справят с дивите пожари в Бразилия, опустошаващи тропическите гори на Амазонка.    Френският лидер нарече пожарите \"международна криза\" и настоя те да бъдат в дневния ред на предстоящата среща на върха на Г-7 миналия месец. Болсонаро отговори, че идеята за приоритизиране на въпроса е „напомняща колониалното мислене, което е неподходящо през 21 век“.    Критиците и екологичните активисти продължават да бият тревога заради опустошителните пожари в Бразилия. Националният институт за космически изследвания в Бразилия документира почти 4000 огнища на пламъци само за два дни, веднага, след като правителството обяви 60-дневна забрана на контролираните изгаряния, съобщи „The Independent”.    Над 72 000 пожара са регистрирани в латиноамериканската държава през първите осем месеца на годината, което представлява безпрецедентна заплаха за гората, която се счита за „белите дробове на света“, тъй като допринася за производството на около 20 процента от кислорода на планетата.  \r\n \r\n   Източник: БГНЕС", "date": "2019.09.03", "title": "Бразилски чиновник към Еманюел Макрон: Клоун, женско пиле, спиш с дракон! (Видео)"}
{"url": "http://epicenter.bg/article/Spad-na-kitayskiya-yuan-kam-10-godishno-dano-spryamo-dolara-/191817/7/0", "text": "Китайската валута продължава да отслабва и по време на търговията във вторник, доближавайки вече нивото от 7,2000 юана за един долар само около месец, след като Пекин престана да защитава местната валута да не преодолее важния психологически праг от 7,0000 юана в резултат на ескалиращата тарифна война със САЩ, предава БНР.    Тя успя да преодолее важното ниво от 7,0000 юана за долар на 5 август, след като президентът Доналд Тръмп обяви тарифи за още по-широка гама от китайски стоки внасяни в САЩ за близо 300 млрд. долара и оттогава се намира в постоянна обезценка спрямо американската валута.    Чрез поевтиняването на юана китайските власти се стремят да компенсират негативното въздействие на по-високите мита върху износа за САЩ, без обаче да разпалят паническо бягство на средства зад граница, или да изразходват валутните си резерви, твърдят анализатори и инвеститори, цитирани от \"Уолстрийт джърнъл\".    Според тях на този етап Пекин вероятно ще се опита да задържи китайската валута около тавана от 7,2000 юана за долар - поне що се отнася за валутната търговия в континентален Китай. Трябва да се има предвид, че местната валута се търгува както в континентален Китай, така и в офшорни места като Хонконг и Лондон.    В рамките на континентална част от страната на юана е разрешено да се движи не повече от 2% под или над дневния официален референтен курс на Китайската централна банка, известен като фиксинг. Народната банка на Китай определя този фиксинг отчасти въз основа на пазарните цени, но има право на преценка да го коригира, като използва т.нар. \"антицикличен фактор“.    Във вторник централната банка определи нов фиксинг от 7,0884 юана за долар, който е малко по-слабо от вчерашния на ниво от 7,0883.    Въпреки доста слабата промяна на фиксинга, китайската валута се понижава по време на днешната търговия в 0,15% към 7,1840 юана за долара, което е нейното най-ниско ниво от февруари 2008-а година. В Хонконг юанът пък спадна към 7,1965 за долар, което е рекордно негово дъно в деветгодишната история на офшорната търговия на китайската валута.    Валутни търговци в Шанхай заявиха пред \"Уолстрийт джърнъл\", че днешната слабост на юна обаче се дължи преди всичко на общото поскъпване на щатския долара спрямо останалите водещи валути и те все още вярват, че Централната банка на Китай ще предотврати скорошен пробив над 7,2000 нивото.    Обикновено китайските власти поставят предварителен маркер, преди местната валутата да се доближи до дадено ниво, което те искат да защитят. Миналата седмица някои търговци заявиха, че държавните банки в страна са продавали долари, за да подкрепят юана, особено след като местната валута доближи 7,1700 нивото.    Китай изпита сериозна краткосрочна криза на отлив на капитали преди около четири години, когато допусна известна девалвация на юана. Настоящата по-трайна обезценка на местната валута обаче може да предизвика по-силен отлив на капитали от Китай, въпреки че все още няма по-ясни данни както се е отразил резкия спад на юана от миналия месец.    Оценки на френската банка Natixis сочат, че през второто тримесечие на годината (април - юни) чуждестранна валута на стойност 70 млрд. долара и юани за 15 млрд. долара са напуснали континентален Китай. Това е по-голям размер на отлива на капитал спрямо предходните три месеца, но на този етап е далеч по-малък от бягството на капитал, наблюдавано през 2015-а година, когато беше предишната девалвация на юана.  ", "date": "2019.09.03", "title": "Спад на китайския юан към 10-годишно дъно спрямо долара "}
{"url": "http://epicenter.bg/article/Georgi-Terziyski-za-boklutsite-pod-AM--Struma--Darzhavata-shte-vleze-vav-funktsiite-si/191793/2/0", "text": "Под съоръжението отпадък няма. Това заяви шефът на управителния съвет на Агенция “Пътна инфраструктура” Георги Терзийски в ефира на БТВ.    „АПИ взема крути мерки, за да накара собственикът да извози депонираните отпадъци на регламентирани места, за да не застрашава съоръжението. Агенцията прави всичко, за което има правомощия, увери той.    „В годините служители на областно пътно управление Кюстендил са извършвали линейна охрана и са докладвали за състоянието на съоръжението. Нямало е информация под съоръжението да е имало отпадъци на рециклиращата фирма“, поясни Георги Терзийски.    „Дали някой не си е свършил работата други ще го установят. В момента текат процесуално-следствени дейности“, напомни Терзийски.    „Държавата ще влезе във функциите си. Имаме абсолютно взаимодействие между институциите. Сигнали в АПИ са получени 4 април 2018 г. от Община Дупница, извършили сме проверка, но не сме установили депониране на отпадъци“, стана ясно от думите му.    След увреждането на съоръжението подадохме сигнал до прокуратурата. Терзийски напомни, че функциите на АПИ са ремонт и поддръжка на пътища.    От думите му стана ясно, че нанесените щети са за 1,8 млн. лева. Те ще бъдат изискани от собственика на фирмата, нарушила закона с безотговорността си.  ", "date": "2019.09.03", "title": "Георги Терзийски за боклуците под АМ „Струма”: Държавата ще влезе във функциите си"}
{"url": "http://epicenter.bg/article/Prof--Rachev-razkri--Uraganat-Dorian-idva-kam-Evropa/191794/2/0", "text": "Силата на вятъра расте с увеличаването на скоростта на урагана. Дориан взе малко жертви, колкото и цинично да звучи. Това заяви климатологът проф. Георги Рачев в сутрешния блок на Нова телевизия.    \"САЩ имат капацитета и евакуираха хиляди хора, а много от тях ще заварят домовете си, както са ги оставили\", допълни той.    \"Ураганът Дориан вече не е пета категория, а четвърта, със скорост на вятъра 250 км в час\", коментира Рачев.    \"Ураганът Дориан идва към Европа, но като нормален циклон\", разкри климатологът.    \"Торнадата в Европа имат живот само няколко минути и не са опасни\", завърши проф. Георги Рачев.  ", "date": "2019.09.03", "title": "Проф. Георги Рачев: Ураганът Дориан идва към Европа!"}
{"url": "http://epicenter.bg/article/Ekip-na--Kozloduy--zapisa-oda-za-AETs/191796/2/0", "text": "АЕЦ „Козлодуй” възпя с песен за хиляди левове годишнината си, съобщи Нова телевизия. След 2 дни централата навършва 45 години. Затова ръководството и служителите с разнопосочни таланти показват ведрата страна на ядрената енергетика.    Петминутната ода за централата била за вътрешна употреба. Но изтече в интернет. Шефове и работници в АЕЦ показват, че и те са хора, нищо, че произвеждат тока.  „Усмивка за теб” е „ядрената” песен на „Козлодуй”. Автор е китаристът Кирил Божков.  В изпълнението се показват талантите на централата и децата им. На цигулката е Маргарита Михайлова - експерт „Договори”. На пианото е главният експерт Георги Барбов. Балетът и вокалната група са „При дома на енергетиката”.    Неофициално, видеото е струвало около 30 000 лева. От АЕЦ-а не решили сами да правят клип, а ги поканили в международен проект на „Росатом” – „Песни на атомните градове”. В него централи от вътрешността на Русия до Източен Сибир с музика успокояват, че ядрената енергетика значи мир.    Нашите енергетици работили с музиканти и продуценти няколко месеца до финалния вариант на одата.  ", "date": "2019.09.03", "title": "Екип на „Козлодуй” записа ода за АЕЦ - \"Усмивка за теб\" (Видео)"}
{"url": "http://epicenter.bg/article/Dimitar-Nikolov--GERB-shte-specheli-Sofiya/191797/2/0", "text": "ГЕРБ ще спечели София, аз и всички колеги вярваме в качествата на Фандъкова. Това заяви кметът на Бургас и зам.-председател на ГЕРБ Димитър Николов пред камерите на Нова телевизия.   ГЕРБ подкрепя Йорданка Фандъкова и няма никакво съмнение, че тя може да спечели изборите в София заради огромната промяна в столицата по време на нейното управление.   \"Може да не се стигне до балотаж. Постигнатото в София дава основание на Йорданка Фандъкова със самочувствие и добре баланскирана кампания да спечели доверието на първи тур, както беше на миналите избори\", каза Николов.   \"Не съществува хипотеза да загубим изборите в София, план Б е спечелването на изборите в столицата\". С тези думи Николов отговори какво ще означава за правителството ако Йорданка Фандъкова остане втора на изборите.   На реплика от водещите, че социологическите проучвания дават преднина на Мая Манолова на балотаж, Николов беше уклончив. \"Не искайте от мен да бъда експерт в социологията в София, нямам детайлен поглед, но имам поглед на гражданин, който често пътува в София и виждам тази промяна\".   На въпрос дали се усеща разликата от липсата на Цветан Цветанов Николов отговори, че местните избори са специфични, тъй като те са мажоритални. Хората залагат и разчитат на доказани хора с биография, които им вдъхват доверие, припомни бургаският градоначалник. \"В случая местните щабове са важни, през последната седмица имаше сериозни срещи във всички структури на страната. Навсякъде се усещаше позитивизъм\", разкри кметът на Бургас.    \"Във всички големи градове се случва да се ремонтира вече ремонтирана улица, но нека дадем шанс на Фандъкова да представи новите си идеи. Тя ще се заобиколи от нов и можещ екип\", коментира зам.-председателят на ГЕРБ.    На въпрос как ще се казва новият кмет на Бургас, Николов заяви с усмивка: \"Димитър Николов\".  ", "date": "2019.09.03", "title": "Димитър Николов: ГЕРБ ще спечели София! Може и да не се стигне до балотаж"}
{"url": "http://epicenter.bg/article/Zhivko-Todorov--Nadyavam-se--che-mestnite-izbori-nyama-da-badat-arena-na-niski-strasti/191798/2/0", "text": "„Надявам се, че местните избори няма да бъдат арена на ниски страсти“, заяви в сутрешния блок на БНТ кметът на Стара Загора и кандидат за градоначалник на града на липите Живко Тодоров.    „Призовавам всички, които участват да не замърсяват обстановката, в която живеем и да няма компромати“, заяви той.    „Структурите на ГЕРБ си работят без значение кой им дава задачи. В момента имаме един прекрасен организационен секретар – Цветомир Паунов“, напомни Тодоров.   \"На нас не ни е необходимо - в София, в Стара Загора, в Бургас, в Русе, да ни се дават напътствия. Все пак сме демокрация вече колко години. Онази силна централизация вече е отживелица“, заяви още Живко Тодоров.", "date": "2019.09.03", "title": "Живко Тодоров: Структурите на ГЕРБ си работят без значение кой им дава задачи"}
{"url": "http://epicenter.bg/article/3000-detsa-na-gurbetchii-otnovo-v-rodnite-uchilishte/191799/2/0", "text": "3085 деца на гурбетчии са се завърнали да учат у нас миналата учебна година, сочат данни на Министерството на образованието и науката, предоставени на „Монитор“. Най-много от тях са започнали да ходят на училище в Пловдив – 396.    По над 200 има и в областите Стара Загора, Пазарджик, Бургас и Варна.    В тази бройка влизат децата, които са посещавали училище, след това са напуснали страната ни с родителите си, но отново се връщат и продължават обучението си.    Децата, които са родени в чужбина и за първи път ще бъдат част от българската образователна система, също попадат в списъка с деца на гастарбайтери, които са се завърнали да учат у нас. В столицата са се завърнали деца от цяла Европа, Щатите и Арабските емирства, коментира шефката на образователния инспекторат в София Ваня Кастрева.    След като вземат своите документи, процедурата за записването им зависи от класа, който са завършили в чужбина. „От първи до четвърти клас трябва да имат превод на документите от заклет преводач, от 5-и клас нагоре се изисква и апостил на документите. От 7-и до 12-и клас необходимите документи се легализират от регионалните инспекторати по образованието, като е важно да имат и нотариална заверка“, обясни Кастрева.    Тя уточни, че родителите имат затруднения най-често още на този етап, тъй като забравяли за апостила или изцяло да си вземат документите за завършен клас и се налагало да търсят помощ от познати в същата държава. Преди за изберат училище, в което има свободни места, родителите трябва да проверят дали децата им трябва да полагат приравнителни изпити. От първи до шести такива не се изискват и кандидатстването се извършва в желаното училище. Кандидат-гимназисти и учениците от седми клас нагоре обаче задължително се явяват на изпит, с който да покажат знанията си по български език и литература, ако не са го изучавали в неделните училища.    Спрямо образователната система, в която са били, може да се наложи да полагат и изпити по история или география. Всички предмети, по които завърналите се ученици ще показват знания, се включват в удостоверението, което те получават за признат клас от регионалното управление, уточни шефката на образователния инспекторат. В случаите, в които детето не знае добре български, или досега е учило в държава, в която учебният материал се взема по-бавно, отколкото у нас, ученикът може да не преминава в следващ клас.    „По желание на родителите децата могат да повторят последния успешно завършен клас“, каза Кастрева и подчерта, че е важна и подкрепата на училището, в което детето постъпва.    От тази възможност се възползват родителите на ученичка, която завършва първи клас тук, но след това заминава за Англия. Там тя завършва успешно 6-и клас, след което родителите й се връщат обратно в България. „Предстояха ѝ матури, за които не се е подготвяла, не беше учила материала по български, а по математика пресмятаха по-различно. Решихме да повтори една година, за да има повече време“, коментира майката на момичето. Сега тя няма проблеми и е приета в гимназията, в която иска след 7-и клас.    Ръководството на всяко едно училище е в правото си да реши дали да приеме едно дете във втори клас на база представените от родителите му документи за учене в чужда страна, обясни началникът на РУО-Стара Загора Татяна Димитрова. Според нея случаите на деца, завършили първи клас в чужда държава и завърнали се обратно у нас, са най-вече в общини като Николаево и Мъглиж, където местните масово дирели препитание като сезонни работници в Гърция, Италия и Испания. В ромската махала Лозенец в Града под липите няма завърнали се първолаци. В Добрич пък за учебната 2018/2019 са заминали с удостоверения 380 ученици и са се завърнали 176.    По-малките ученици нямат затруднения с постъпването си в българско училище, тъй като наваксват материала в неделните школа или с частни уроци. Трудностите са при по-големите, тъй като в някои училища се завръщат деца в четвърти клас, които знаят да четат на български, но нямат никакви граматически познания. Баби и дядовци пишат с първолаци, родителите им в чужбина Баби и дядовци трескаво подготвят внуците си за новата учебна година в Пещера, докато родителите на хлапетата са на гурбет. Това споделят учители, които ще посрещнат наесен първолаците в обновените класни стаи.    Все повече гурбетчии предпочитат да не заминават в чужбина с отрочетата си, а да ги оставят на грижите на възрастни роднини, докато майките и бащите им търсят препитание зад граница. Има и случаи, когато родителите са тръгнали в далечната страна с наследниците си, но много бързо ги връщат обратно в родината, тъй като се страхуват дали децата им ще свикнат с новите условия и дали ще научат чуждия език, за да могат да се обучават в непознатата държава.    За миналата учебна година 158 деца са върнати в образователните институции в Пазарджишко в резултат на съвместната работа на институциите. От тях 131 бяха записани отново в училище, а общо 136 са случаите в областта, по които работят експертите на РДСП Пазарджик в посока превенция от отпадане от училище и връщане на децата в образователните институции. ", "date": "2019.09.03", "title": "Повече от 3000 деца на гурбетчии отново в родните училище"}
{"url": "http://epicenter.bg/article/Plenum-na-BSP-utvarzhdava-nad-100-kandidaturi-za-kmetove-iz-stranata/191800/2/0", "text": "На \"Позитано\" 20 от 11 часа днес започва заседание на Националния съвет на БСП, което ще утвърди повече от 100 кандидатури на левицата за кметове в страната.   \"Очаквайте приятни изненади! На тези местни избори БСП вади едно изцяло ново поколение политици, които са готвени през последните 3-4 години\",  заяви вчера зам.-председателят на БСП Кирил Добрев. В общините, където БСП има свои кметове, продължава да стои зад тях и да ги подкрепя.   БСП си поставя висака цел на тези избори - да удвои присъствието си в местната власт.  „Като шеф на щаба си поставям постижими цели. Тръгваме от доста задни стартови позиции. Към днешна дата имаме около 800 съветници и по-малко от 40 кмета. Удвояване броя на кметовете и 1200 съветници, означава връщане на позициите на БСП в местната власт“, посочи още Добрев.   На заседание на Националния съвет на БСП лидерът на левицата Корнелия Нинова ще изнесе доклад за актуалната политическа обстановка в страната, задачите пред БСП и приоритетите в работата на ПГ \"БСП за България\" през Осмата сесия на 44-то Народно събрание.   Членовете на пленума ще приемат вътрешни правила за провеждане на дарителска кампания на БСП за набиране на средства за партията. Ще се обсъди и ще се приеме и решение за структурата и щата на НС на БСП, както и актуализация на Бюджета на НС на БСП до края на 2019 г. Това е наложително след промените в Закона на държавния Бюджет и новите правила за финансиране на партиите.   ", "date": "2019.09.03", "title": "Пленум на БСП утвърждава над 100 кандидатури за кметове в страната. Нинова с политически доклад"}
{"url": "http://epicenter.bg/article/Kancho-Stoychev--Maya-Manolova-ima-dobri-organizatsionni-kachestva/191801/2/0", "text": "Не можем да гадаем на пясък кой ще вземе София. Важен е пътят до местните избори. Това заяви социологът Кънчо Стойчев в сутрешния блок на Нова телевизия.    \"Много е трудно на местни избори да се извади национален състав. Местният фактор е много важен\", каза още той.    \"Никой не се ражда готов за кмет. Мая Манолова е била зам.-председател на НС и омбудсман, има добри организационни качества\", допълни Стойчев.    \"На втори тук негласуващите ще подкрепят Манолова, това са масата, която може да промени хода на гласуването\", коментира социологът.    \"В София дишаме въздух като миньорите. София е единственият град, в който след въвеждането на метрото дишаме много по-мръсен въздух. \"Витошка\" не прилича дори и на селска улица\", завърши Кънчо Стойчев.  ", "date": "2019.09.03", "title": "Кънчо Стойчев: В София има феномен - след въвеждане на метрото, дишаме мръсен въздух!"}
{"url": "http://epicenter.bg/article/Yordanka-Fandakova-/191802/2/0", "text": "Решението ми не е спонтанно. Работата ми цели да ускорим темповете на развитие на София. Основната ми мотивация е работата и отговорността към хората. Това не е решение за една нощ, а се базира на много анализи. Това заяви кметът на София Йорданка Фандъкова в ефира на БТВ.    „Мотивират ме множеството проекти и идеи. Работата за града е бягане на дълго разстояние. Важно е да се поддържа темпото“, добави тя.    „Получих подкрепата на всички структури на ГЕРБ в София и на премиера, но това решение е лично. То е резултат на подготовка и желание да продължим работата за развитието на София. Семейството ми ме подкрепя, както и досега. За мен работата за града е най-важната. Отказвала съм други постове, за да работя за развитието на столицата“, призна градоначалникът на София.    Фандъкова коментира и заявеното намерение, да смени екипа си. „Хората, които работеха съвестно ще продължат да работят, но имаме нужда от нови хора с нови идеи и енергия. Разделяла съм се с много хора от екипа ми, защото доверието на хората е най-важно. Фандъкова призна, че е допускала и грешки, но подчерта, че компромиси няма да прави дори при най-малкото съмнение за накърняването на доверието на хората. „В политиката доверието на хората е най-важно!“    „Всеки от нас трябва да носи персонална отговорност. Доказала съм, че нямам никакви обвързаности. Дори при най-малки сигнали, съм правила тежки проверки. Това е начинът да се предпазваме и да се борим от негативни явления“, коментира Йорданка Фандъкова.    „За мен са важни проектите за София. Имам три важни проекта за града. Тя изброи кои ще са останалите приоритети: \"Чистотата на въздуха, паркирането, София да стане зелен град, въвеждането на технологиите в управлението на града и т.н.“, каза Фандъкова.    „Не ме е страх от битката с Мая Манолова“, увери кандидатът на ГЕРБ в София. „Всеки кандидат има и положителни и отрицателни черти. Не ме учудва кандидатурата ѝ. Беше време да кажем на хората какво правим и какво имаме намерение да правим. Важно е какво ще се представи“.   Тя се съгласи на евентуален дебат с Мая Манолова. Фандъкова каза, че приема сериозно всяка кандидатура.", "date": "2019.09.03", "title": "Йорданка Фандъкова: Допускала съм грешки, но компромиси с доверието на хората няма да правя! "}
{"url": "http://epicenter.bg/article/Popivanov--Manolova-e-kartata--na-koyato-mozhe-da-se-zalozhi-i-ima-ne-malak-shans-da-uspee/191803/2/0", "text": "Изходът от голямата битка за управлението на София ще бъде решен на балотаж с участието на Йорданка Фандъкова и Мая Манолова. Това каза за сутрешния блок „Добро утро, България“ на Радио „Фокус“ политологът Борис Попиванов.   Според него левицата ще подкрепи настоящия омбудсман за кметската позиция още на първия тур.   „Необходимостта на БСП да покаже, че не просто се закача към някакви независими кандидати, а че реално има своите кадри, които имат история с левицата, ще доведе до много по-ранна и сравнително ясна, категорична подкрепа. Това е свързано и с мотивацията на избирателите на социалистите както в столицата, така и на други места в страната.   Според мен под една или друга форма подкрепата на БСП за Манолова ще бъде видима още преди първия тур. Всъщност левицата не би имала и кого друг да подкрепи. Това е картата, на която може да се заложи и има не малък шанс да успее“, обясни Борис Попиванов.   Той каза още, че Мая Манолова би се справила и без подкрепата на БСП, защото към момента фигурата й е достатъчно силна.   Според него тя не иска да изглежда просто като партиен кандидат, а иска да потърси по-широка подкрепа.   От своя страна кандидатът на ГЕРБ Йорданка Фандъкова иска да покаже, че тя самата е успала да въплъти промяна, добави политологът.   Невъзможно е политическият проект на Слави Трифонов да успее да се развие до местните избори, каза още Попиванов. Той уточни, че създаването на партия с местни структури изисква много време и пари, което до началото на октомври не би могло да се случи.   „Доста дълго време проектът на Слави Трифонов ще присъства виртуално и като медийна и телевизионна платформа, която ще раздава мнения, оценки, критики, съгласия и несъгласия за останалите участници в политическия живот. Той ще се държи като съдник на останалите, за да може да трупа дивиденти за себе си“, обясни още Попиванов.   Според него Слави Трифонов не се интересува от местните, а от парламентарните избори, възможно и от президентските. „Интересно е защо сега се обявява, когато на България предстоят едни важни избори? Ако обаче той беше пропуснал тези избори да обяви своята партия, то би му било много по-трудно след това да даде обяснение. Сега се опитва да реши двойната задача – да не участва в местния вот, за да не претърпи загуби, но да създаде илюзията, че е деен наблюдател в изборния процес и така да застане от позицията на висша инстанция“, каза още политологът.   Попиванов добави, че през следващите два месеца ще се чуят многобройни коментари от страна на екипа на Слави Трифонов за това какви са дефектите на различните партии и кандидати. „След като мине местният вот ще може да се заяви много по-открито като политическа формация с утвърдени позиции в публичното пространство“, допълни още политологът.   Очакват ни екзотични местните избори, прогнозира Борис Попиванов. Тези избори са времето на всевъзможни коалиции. „Свидетели сме на сигнали за неща, които едва ли бихме подозирали преди това, че са възможни. Например за коалиция между ДОСТ на Лютви Местан и Български земеделски народен съюз /БЗНС/ на Николай Ненчев. Това също е изненада в българското политическо пространство, но в случая всяка от политическите сили калкулира своите възможности и по най-прагматично-циничен начин се опитва в тези места, където има някакви избиратели да ги доведе до подходящи условия за себе си, така че да стигне до резултати, с които да участва по-нататък на политическия пазар“, обясни Борис Попиванов.   Той каза още, че малките партии и коалиции очакват последния момент за регистрация, защото се стремят да намерят най-подходящите комбинации.  ", "date": "2019.09.03", "title": "Попиванов: Манолова е картата, на която може да се заложи и има не малък шанс да успее"}
{"url": "http://epicenter.bg/article/Premierat-za-reporterkite--Prez-tamnite-stakla-na-kolata-gi-vizhdam-kak-se-chervyat-i-si-opravyat-kosite/191834/2/0", "text": "„Аз се подстригвам сам и мога пред вас да го демонстрирам. Прическата ми е елементарна, за съжаление. Много искам да имам фризьор, но няма какво да ми фризира”. Това заяви днес министър-председателят Бойко Борисов по повод обвиненията, че е пратил хора да следят Мая Манолова, докато тя си прави прическа.   \"Няма по-нормално от това да отидеш на фризьор, преди да излезеш. Това не е нещо лошо“, подчерта министър-председателят.    Борисов разказа история как се скарал с шефката на бюджетната комисия в парламента Менда Стоянова. Премиерът й наредил да отиде в следобедно телевизионно политическо предаване и да отговаря на важни въпроси, но тя отказала. Не трепнала дори пред заканата: \"Или отиваш в телевизията, или си ходиш в Пловдив!\", а казала: \"Ами, добре. Ще си отида в Пловдив!\"   И така Стоянова си тръгнала за Пловдив, но изведнъж на Борисов започнали да звънят Йорданка Фандъкова, Цвета Караянчева, Лиляна Павлова и други дами от партията, ползващи се с авторитет пред него, и да настояват за среща. Борисов нямало какво да прави и ги приел.   Думата взела Фандъкова и започнала отдалече: \"Г-н премиер, за вас важно ли е да играете футбол?\" Борисов отговорил: \"Ами да, така си избивам стреса от деня!\" Фандъкова му напомнила препоръките на лекарите. Борисов се съгласил, че въпреки тях, той ще продължи да рита.   Накрая постепенно столичният кмет и другите дами от ГЕРБ му обяснили колко е важно за една жена да изглежда добре и да е с прическа, особено когато трябва да се появи пред обществото. И Борисов простил на Менда Стоянова.  \"До ден днешен знам, че преди някоя жена да излезе пред телевизора, трябва да отиде на фризьор. Няма по-нормално от това да отидеш на фризьор, преди да излезеш пред хората. Това е уважение и към себе си и към другите хора. Това не е лошо\", каза премиерът.   Надявам се да получа извинение от нея , че аз съм пратил да гледат как се фризира, добави той.    Борисов разказа пред медиите още един любопитен случай, свързан с посещението на папа Франциск у нас през май. Видял как представителките на медиите оправят прическите и грима си, преди да се включат пряко в ефир.   В непосредствения си стил Борисов изрече: \"Когато чакахме папата, нали са тъмни отвътре стъклата на колата и вие не виждате, че репортерките, те се знаят кои са, не мислиха, че ги виждам, а те се червиха и си оправяха косите. Така че не считам, че това е някакъв минус за нея   ", "date": "2019.09.03", "title": "Премиерът за репортерките: През тъмните стъкла на колата ги виждам как се червят и си оправят косите"}
{"url": "http://epicenter.bg/article/Premierat--Podkrepata-na--Ataka--za-GERB-ostava-/191836/2/48", "text": "Подкрепата на „Атака“ за правителството остава въпреки изключването на партията от редиците на коалицията „Обединени патриоти“. Това стана ясно на днешната пресконференция на ръководствата на ГЕРБ и СДС от думите на прмиера и лидер на управляващата партия Бойко Борисов.    „Това, че те се карат помежду си, не е новина. Няма да се меся в техните вътрешни отношения. Поотделно с тях съм в прекрасни отношения“, каза премиерът по повод ситуцията при \"Обединени патриоти\".   „Знам, че Волен Сидеров със своята подкрепа към днешна дата е част от подкрепата, която има правителството в парламента“, добави Борисов и подчерта, че не иска да коментира, тъй като лидерът на \"Атака\" е от по-дълго време от него в политиката.    Премиерът уточни, че често се чува със Сидеров.  ", "date": "2019.09.03", "title": "Премиерът: Подкрепата на „Атака“ за ГЕРБ остава "}
{"url": "http://epicenter.bg/article/Fandakova--Otkazvala-sam-drugi-pozitsii--za-men-kmet-na-Sofiya-e-kauza/191837/2/0", "text": "\"Три са водещите задачи, които си поставям - целенасочена работа в кварталите, развитие на София като зелен и чист град и третата - строителството на метрото - това е проект, който променя града ни\". Това каза пред БНР кметът на София Йорданка Фандъкова, която е кандидат на ГЕРБ за четвърти мандат за столичен градоначалник. Тя обяви, че влиза в кампанията с ясен график за работа с нови проекти и нови идеи.   \"В листата за общински съветници, която подготвяме в момента съм поканила хора, които са утвърдени специалисти в различни сфери в работата на града и млади хора със свежи идеи. София има нужда от нови хора и нова енергия. Разбира се, че ще разчитам на опитните колеги, които много активно работиха за промяната на града досега, но за мен най-важна е промяната в структурата. Имаме нови предизвикателства пред града\", обяви столичният кмет и уточни, че се работи усилено, за да бъдат осигурени повече места в детските градини и ясли: \"В момента строим 8 нови детски градини. Пет от тях ще бъдат завършени до края на годината. Започваме още 9\".   По думите на Фандъкова кампанията за кмет на София ще бъде сериозна и допълни: \"За мен изборите за кмет са избори за развитието и перспективата на града ни. Имала съм възможности и за други позиции, но съм отказвала, защото за мен това е каузата, зад която съм застанала\".   Според столичния кмет нормално е да се търси широка подкрепа най-вече за проектите за града, които са в интерес на всички граждани: \"Винаги съм казвала, че тротоарите в София не са син и червен, а ляв и десен и се нуждаят от ремонти\".   В предаването \"12+4\" по програма \"Хоризонт\" Фандъкова припомни, че в периода на управлението на кабинета \"Орешарски\" е получавала отказ за финансиране на проекта за метрото, но Столичната община е поемала разходите, след което от ЕК са получавани средствата. Тя оцени, че това е безспорно стратегически проект за столицата.   \"Всеки в процеса на ремонта на улица \"Граф Игнатиев\" носи своята отговорност и аз няма да отричам и моята\", заяви кметът Фандъкова и припомни, че тя е налагала най-високите санкции в държавата, глобявайки проектантите на този проект за ремонт на знаковата софийска улица. Тя изрази очакване, че площад \"Славейков\" отново ще се оживи, след като бъде върнат там книжният пазар.", "date": "2019.09.03", "title": "Фандъкова: Отказвала съм други позиции, за мен кмет на София е кауза"}
{"url": "http://epicenter.bg/article/Lekari-ot-Aleksandrovska-bolnitsa-preglezhdat-vazrastni-zhiteli-na-Krumovgrad/191838/2/0", "text": "От 3-ти до 5-ти септември екипи от лекари от фондация \"Направи добро- Александровска\" към Александровска болница ще преглеждат възрастното население в общините Крумовград, предаде БНР.   Това е част от социалната програма \"Забавно лято, грижовна есен\" на световна тютюнева фирма и се провежда поредна година в тютюнопроизводителните райони в страната. Техният брой е над 25, а в област Кърджали това са само двете общини Крумовград и Кирково.   „Тази година профилактичните прегледи ще се проведат в новоразкрития медицински център, който се намира в сградата на болницата в община Крумовград. На 3 и 4 септември прегледите ще се провеждат в Крумовград, а на 5-ти в с. Странджево, община Крумовград. Понеже имаше много голям интерес миналата година към ендокринолог и офталмолог пак сме решили тази година за поканим тези два вида специалисти, плюс ортопед и пулмолог. Това, което ни подтикна да ги поканим е трудният достъп на населението от община Крумовград до пулмолог. На второ място е фактът, че територията на община Крумовград, наистина има много хора, които страдат от белодробни заболявания и е необходимо ранното им откриване. Да се направи един скрининг. Интересът се засилва, защото специалистите, които идват са добри, внимателни към хората и реално скрининга като фактор се оказа много важен“.  Това разказва Неждие Акиф, заместник-кмет в общинската администрация.   ", "date": "2019.09.03", "title": "Лекари от Александровска болница преглеждат жители на Крумовград"}
{"url": "http://epicenter.bg/article/Krum-Zarkov--Siguren-sam--che-BSP-shte-vzeme-pravilnoto-reshenie-za-kandidat-kmet-na-Sofiya/191844/2/0", "text": "\"Сигурен съм, че БСП ще вземе правилното решение за кандидат-кмет на София, но не бих искал да го предполагам сега\", каза пред БНР депутатът и заместник-председател на парламентарната група на левицата Крум Зарков и уточни, че социалистите ще обявят решението си на 11 септември.   В предаването \"12+4\" по програма \"Хоризонт\" Зарков коментира внесените от БСП промени в Наказателно-процесуалния кодекс заради случаите на тежки престъпления. От левицата предлагат да няма съкратено производство, да няма намаляване на присъдата при самопризнания в случай на извършени престъпления, които водят до тежки телесни повреди и смърт.   \"Предлагаме да се запази този институт на съкратено производство, но само в онези случаи, в които може да помогне за бързото решаване на делото и да не се прилага, когато става дума за този тип изключителни зверства, като в село Сотиря\", каза Зарков.   Според него бързината на процеса може да бъде постигната с работата на досъдебните органи, ясните доказателства, организацията на работата на съдилищата. \"Процесът трябва да е справедлив, правото на защита - осигурена, но най-вече трябва да води до адекватно на извършеното деяние наказание\", категоричен беше той и изрази оптимизъм, че законът, който предлагат социалистите, ще бъде приет и то сравнително бързо, защото има консенсус по предложените ограничения.  ", "date": "2019.09.03", "title": "Крум Зарков: Сигурен съм, че БСП ще вземе правилното решение за кандидат-кмет на София"}
{"url": "http://epicenter.bg/article/Klimatolog--Strashni-yavleniya-ochakvat-zemyata--Predstoyat-po-dalgi-i-po-intenzivni-zasushavaniya/191856/2/0", "text": "\"Определено трябва да сме подготвени за повече и по-неблагоприятни за човечеството явления, процеси, които ще ни пречат и ще ни даже възпрепятстват изобщо да извършваме своите дейности“, каза пред БНР климатологът Антоанета Йотова.   Научният комитет на ООН за климата представи миналата седмица свой доклад, според който до 2100 щетите от наводнения годишно ще се увеличат два или три пъти. В него се посочва, че най-малко 30% от ледниците в Северното полукълбо да се стопят до края на века. \r\n   \r\n \r\n   \r\n Не случайно се обръща внимание на повишаване на средната температура с 2 градуса.   \"Парижкото споразумение за климата, което бе прието от всички страни-членки на ООН през 2015 година и което ще влезе в сила от догодина, то работи, създава всички необходими условия във всяка държава да се работи така, че глобалната температура до края на века да не се повиши с 2 градуса. Това е тази температура глобалната, която е усреднена, която не се интерпретира като че навсякъде ще става все по-топло. На някои места ще става още по-топло, на други места ще има застудяване. Така, че усреднено да получим тази глобална температура.“   Ще има по-дълги и по-интензивни засушавания и то на все по-големи части от страната.   \"Това е свързано от една страна с процесите в глобални мащаби, които текат независимо от нас, включително и от природните фактори, но и ние хората включително в България, случва се така, че работим в неблагоприятната за нас посока.“   С неправилно изсичане на гори се намаляват условията за благоприятен воден режим. През 2014 година е направено сериозно изследване за рисковете за сферите в икономиката от климатичните промени.", "date": "2019.09.03", "title": "Климатолог: Страшни явления очакват земята! Предстоят по-дълги и по-интензивни засушавания"}
{"url": "http://epicenter.bg/article/Ministar-Kralev-i-Stoichkov-inspektiraha-sportna-zala-v-Etropole--SNIMKI--/191880/8/0", "text": "Министърът на младежта и спорта Красен Кралев и Христо Стоичков инспектираха ремонтните дейности на спортна зала “Стоян Николов” в Етрополе.  Кметът на града Димитър Димитров и народният представител от ГЕРБ Мартин Тинчев също присъстваха по време на инспекцията, съобщават от пресцентъра на ММС.    “Във футболния ни клуб “Чавдар” имаме около 140 деца, а в останалите спортове тренират общо 400 момчета и момичета. Тази зала ще ни помогне много за подготовката на всички отбори”, поясни кметът на Етрополе на министър Кралев.    В момента се прави основен ремонт на залата за футбол по проект, внесен от Община Етрополе и финансиран от ММС на стойност 116 533 лв.    “През зимата децата нямаше къде да тренират. Сега тази зала ще ни помогне да водим пълноценна подготовка през цялата година. Строителите обещаха всичко да приключи максимум до началото на декември и обектът да бъде напълно готов. Правят се нови бани, сменя се дограма и се подновяват съблекалните”, заяви Христо Стоичков.    След инспекцията на строежа министър Кралев и Стоичков разгледаха и уникалния комплекс на ФК “Чавдар” - Етрополе, където стадионът отговаря на всички европейски изисквания и е с цели две козирки.    Двамата разговаряха с момичетата от отбора по волейбол на ЦПСМ, който е на подготовка в Етрополе, след което присъстваха и на тренировката на юношите на “Чавдар”.   ", "date": "2019.09.03", "title": "Министър Кралев и Стоичков инспектираха спортна зала в Етрополе (СНИМКИ) "}
{"url": "http://epicenter.bg/article/Deputati-ot-Konservativnata-partiya-na-bunt-sreshtu-Dzhonsan--toy-gi-plashi-s-izhvarlyane-/191814/7/0", "text": "Съюзът на опозиционните партии и бунтовни депутати от Консервативната партия има нужните гласове в Камарата на общините, за да победи правителството на премиера Борис Джонсън за Брекзит, увери бившият министър на финансите на Великобритания Филип Хамънд, цитиран от Reuters и Агенция \"Фокус\".    Изказването на бившия канцлер идва часове преди откриването на новата сесия на парламента след лятната ваканция, на която се очаква противниците на Брекзит да възпрепятстват законодателно излизането на Великобритания от Европейския съюз на 31 октомври, когато изтича поредната отсрочка за реализиране на член 50, дадена от Брюксел на бившия премиер Тереза Мей.    Бунтовните консерватори останаха твърди в понеделник вечерта пред заплахите на Борис Джонсън да бъдат изключени от бъдещите листи на партията за предстоящи предсрочни избори, като най-малко 17 депутати от торите казват открито или не, че не са разубедени да гласуват срещу правителството във вторник, пише ляво-либералното британско издание The Guardian.    Министърът на труда и пенсиите Амбър Ръд изрази безпокойството си от тактиката на убеждение, използвана от Даунинг стрийт 10, за да не бъде спрян Брекзит без сделка. По нейните думи, отстраняването от листите е „драстична стъпка“ и тя лично е твърдо срещу подобни заплахи. Министърът добави, че санкциите трябва да бъдат приложени и спрямо привържениците на Брекзит от Консервативната партия, които гласуват срещу бъдеща сделка.    Бившият министър на финансите Филип Хамънд написа на Джонсън в понеделник, че бунтовната група съжалява, че не е успяла да обсъди прогреса към сделка с него – след като планираната среща с премиера в неделя вечерта бе внезапно отменена. Джонсън каза, че депутатите по същество подкопават преговорната позиция на правителството с опита да си да изключат Брекзит без сделка и подчерта, че разговорите напредват.    Но Хамънд заяви, че Джонсън трябва да определи стъпките, предприети след посещението му в Берлин миналия месец, за да изготви алтернативни договорености за предпазната мярка за Северна Ирландия и да публикува предложенията на Обединеното кралство за преразглеждане на споразумението за оттегляне. Хамънд, чието име е сред противопоставящите се на правителството и техния законопроект, който ще бъде представен във вторник в парламента, посочи, че министър-председателят трябва да потвърди отправените към ЕС предложения и да обещае да публикува отговора, както и да се отчита за „конкретния напредък“ в преговорите с ЕС.    Сред депутатите, които заявиха, че не са уплашени от заплахите на правителството, са Хамънд, бившият правосъден министър Дейвид Гауке и бившите министри Алистър Бърт, Стивън Хамънд, Ричард Харингтън и Гуто Беб.    Някои депутати от консервативната партия се срещнаха в понеделник следобед в Уестминстър, за да обсъдят вота във вторник, като най-малко един е решил да не присъства на градинското партия на Борис Джонсън на Даунинг стрийт номер 10 за депутати, проведено по същото време. „Кои иска да стои там, обграден от банда английски националисти?“ – заяви той.    Близък до бунтовниците източник е заявил, че позицията им се е втвърдила, особено след като Джонсън обяви, че планира предсрочни избори след изключването на противниците на правителството. „Това е жалък опит да се намери извинение за избори“, заяви бивш министър. „По ирония на съдбата, той прави това, което иска Корбин“.    Въпреки това няколко депутати от торите, които са се обявявали гласно против Брекзит без сделка, не са готови да гласуват, за да дадат на бунтовниците контрол върху дневния ред на парламента, особено като се има предвид брифингът от № 10, че този ход ще се разглежда като вот на недоверие срещу Джонсън.    Високопоставени източници от Консервативната партия са заявили, че вярват, че е възможно да бъде намален значително броят на бунтовниците със заплахите за избори и вот на доверие – и че може да има достатъчно привърцженици на Брекзит в Лейбъристката партия, за да постигне победа правителството.    Въпреки това се разбира, че редица депутати от лейбъристите, които в миналото са гласували против стъпки за дерайлиране на Брекзит, включително Гарет Снел, Мелани Онн и Ивон Фоварге, не планират да вървят срещу партийната линия.    „Мисля, че има редица от нас, които ще подкрепят поредното забавяне с стиснати зъби и без оптимизъм, но гледайки как се държи това правителство, е изключително трудно да повярвам, че преследват някаква значима сделка за Брекзит“, заяви един от депутатите от лейбъристите.    Премиерът Борис Джонсън бе категоричен в понеделник вечерта, като заяви, че не иска избори, но изключи възможността да се търси поредното забавяне на Брекзит.    Депутатите противници на Брекзит без сделка публикуваха законопроект, който ще принуди премиера да търси по-нататъшно удължаване, ако той не успее да постигне сделка до 19 октомври.\" Според премиера подобен закон „реже краката на страната и прави всякакви други преговори невъзможни“.    „Искам всички да знаят, че няма обстоятелства, при които ще помоля Брюксел да отложи Брекзит”, каза той. „Тръгваме си на 31 октомври, без никакви уговорки.“    В изявлението си Джонсън не заявява пряко, че ще свика избори, но по-късно висш служител на Обединеното кралство изложи последствията, ако премиерът загуби контрол над стратегията си за Брекзит.    Източникът заяви, че правителството ще публикува предложение съгласно Закона за парламента с фиксиран срок за преместване на датата на следващите избори от 5 май 2022 г. на 14 октомври тази година в сряда, ако депутатите поемат контрола върху дневния ред във вторник, тогава Джонсън няма да има друг избор, освен да поиска избори.    Източникът заяви, че във вторник депутатите ще бъдат изправени пред „прост избор“. Гласуването ще се третира така, сякаш е вот на недоверие и всеки депутат от консерваторите, който гласува срещу правителството, ще бъде отстранен от партията .    Ако парламентът бъде разпуснат в петък, тогава най-ранната възможна дата за избори ще бъде петък, 11 октомври. Това ще даде възможност за ново правителство да бъде създадено навреме за критичната среща на върха на ЕС на 17 октомври, на която всяка нова сделка или потенциално удължаване на Брекзит вероятно ще бъде обсъдено.  ", "date": "2019.09.03", "title": "Депутати от Консервативната партия на бунт срещу Джонсън, той ги плаши с изхвърляне "}
{"url": "http://epicenter.bg/article/13-000-opustosheni-domove-i-nad-1000-otmeneni-poleta-sled-uragana--quot-Dorian-quot-/191816/7/0", "text": "Опустошителният ураган \"Дориан\" е причинил големи щети на Бахамските острови, съобщава Червеният кръст, цитиран от БГНЕС.  По данни на организацията 13 000 къщи може да са сериозно повредени или напълно разрушени. Най-малко 1 054 полета пък бяха отменени в САЩ заради приближаването на урагана.    Въпреки че все още не разполагат с пълна картина на случилото се, Международната федерация за спешни операции на дружествата на Червения кръст (IFRC) и Червения полумесец в Женева определят действието на стихията като \"катастрофално\" и предвиждат големи потребности от подслон, чиста вода и здравна помощ.  Припомняме, \"Дориан\" връхлетя Бахамите в неделя. Ураганът от пета категория разруши градове и домове, докато се движеше към американския бряг, където стотици хиляди бяха евакуирани.  Международната федерация за спешни операции на дружествата на Червения кръст алармира, че се подозира, че наводнението на остров Абако е замърсило кладенци със солена вода.    Организацията посочи и че е отделила 250 000 швейцарски франка от фонда си за спешна помощ при бедствия за предоставяне на помощ за близо 500 семейства, които се нуждаят от спешни убежища.    С ветрове, достигащи 295 км/ч, \"Дориан\" достигна сушата на Абакосовите острови, в северозападната част на Бахамите, като най-силната буря, удряла някога карибската верига.  Югоизточните американски щати Флорида, Джорджия и Южна Каролина наредиха жителите на крайбрежието да се евакуират - масовото изселване засегна стотици хиляди души.    По изчисления на Американския Червен кръст изчисли близо 19 милиона души живеят в райони, които биха могли да бъдат засегнати от бурята, от които 50 000 души в трите щата евентуално ще се нуждаят от спешен подслон.    След като в петък \"Дориан\" достигна до най-високата пета категория, се очаква той да стане най-мощният ураган от десетилетия. Флорида, Джорджия, Южна и Северна Каролина въведоха извънредно положение, а в Джорджия и Южна Каролина беше обявена евакуация, която ще засегне общо 1,4 милиона души.", "date": "2019.09.03", "title": "13 000 опустошени домове и над 1000 отменени полета след урагана \"Дориан\""}
{"url": "http://epicenter.bg/article/Postradalite-ot--quot-Dorian-quot--Pomosht--Pod-voda-sme--az-i-shestte-mi-vnutsi-sme-na-tavana--/191818/7/0", "text": "Най-малко петима души са загинали на Бахамските острови заради урагана Дориан, предадоха Асошиейтед прес и ТАСС, цитирани от Вести.бг   Жертвите на стихията на островите Абако в северната част на архипелага до момента са най-малко пет, съобщиха местните власти. По-рано в. \"Бахамас прес\" информира, че също на островите Абако заради урагана е загинало седемгодишно момченце.    Към 17:00 часа американско източно стандартно време (00:00 часа българско време) епицентърът на урагана е на 170 км източно от Палм Бийч (Флорида) и не се мести. По оценка на метеоролози скоростта на ветровете достига 63,8 метра в секунда.    Чудовищната буря \"Дориан\" спря в понеделник над Бахамските острови, докато бурните морски води и свирепите ветрове посяха хаос сред ниско разположените островни общности, като отнеха поне пет живота и предизвикаха масови евакуации по източното крайбрежие на САЩ.   Премиерът на Бахамските острови Хуберт Минис нарече урагана \"историческа трагедия\" за архипелага.   \"Досега Кралските полицейски сили на Бахамските острови потвърдиха, че в Абако има пет смъртни случая\", каза Минис на пресконференция. \"Екипите ще отидат в Абако възможно най-скоро за пълна и правилна оценка и идентификация\", каза той.   Тъй като \"Дориан” се задържа над Бахамите на запад от веригата острови, министерството на туризма и авиацията на Бахамските острови обяви началото на спасителните операции \"на места, където е безопасно\".   Текстово съобщение, видяно от АФП от жена на име Кендра Уилямс, която живее на Гранд Бахама, гласи: \"Под вода сме; ние сме на тавана. Може ли някой да ни помогне или да изпратите помощ. Моля. Аз и шестте ми внуци сме на тавана.\"   Жителят на Абако Рамон А. Кинг засне сцени на опустошения в кадри, предоставени на АФП, показващи наводнени улици, обсипани с дървета, паднали електропроводи и поне един напълно заличен дом.   \"Вижте това\", може да се чуе гласът на Кинг зад кадрите. \"Нуждаем се от помощ, всичко е долу. Всичко е надолу. Погледни покрива ми, къщата ми. Все още съм жив и благодаря на Бога за живота си. Мога да се възстановя.\"   \"Торнадото дойде от тази страна ... Моят съсед живееше там. Къщата му дори не е там\", продължава Кинг.   но все още е опустошителната буря от категория 4, наказвайки Бахамите с \"животозастрашаваща буря и катастрофални ветрове\", се казва в последния бюлетин на Националния център за урагани в Маями.   Страхът обхвана жителите на Фрийпорт, когато вятърът разкъса дигите и водата започна да навлиза в домовете, заяви Ясмин Ригби в текстово съобщение от главния град на остров Гранд Бахама.   \"Хората, които смятаха, че са в безопасност, сега се обаждат за помощ\", каза Ригби. \"Съпругът на най-добрия ми приятел е заседнал на покрива на къщата им, заобиколен от 2 метра вода.\"   Първоначалните оценки на Червения кръст бяха, че 13 000 сгради могат да бъдат повредени или разрушени от \"Дориан\", заявиха служители в Женева. \r\n \r\n \r\n \r\n   \r\n Видео, публикувано на уебсайта на бахамския вестник \"Tribune 242\", показва вода до покривите на дървени къщи в крайбрежен град. Водните нива в Абакос, залят в неделя, се очаква бавно да спаднат.   \"Ядрото на изключително опасния ураган \"Дориан\" ще продължи да залива остров Гранд Бахама и във вторник сутринта\", заявиха от Националния център за урагани.   \"След това ураганът ще се придвижи опасно близо до източното крайбрежие на Флорида в края на вторник до сряда вечерта и след това ще се придвижи опасно близо до бреговете на Джорджия и Южна Каролина в сряда вечер и четвъртък.\" \r\n \r\n \r\n \r\n   \r\n което засегнаха близо милион души. Съседна Северна Каролина също обяви извънредно положение, както и Вирджиния, макар че е по-далеч на север.   Губернаторът на Флорида Рик Скот написа в Туитър, че \"леко преместване на запад ще докара бурята на брега с пагубни последици\". \"Ако сте в зона за евакуация, излезте СЕГА. Можем да възстановим дома ви. Не можем да възстановим живота ви.\"   В пристанището на Южна Флорида Порт Сейнт Луси – район, обитаван от хора с ниски доходи, където паркингите за каравани стояха напуснати от жителите им - Дан Пийтъл, на 78 години, избяга от пенсионерската си общност, за да се подслони в хотел.   \"Лошо ми е. Не ми харесва\", каза той за АФП, излизайки навън на чист въздух, преди бурята да се стовари.   \"Преживях седем или осем от тях, откакто съм във Флорида - от 73 г. насам. И всички са еднакви, да знаете. Оставете всичко, после съберете каквото можете. Но аз избрах да живея тук, което значи, че мога да живея с това\", допълни Пийтъл.", "date": "2019.09.03", "title": "Пострадалите от \"Дориан\": Помощ! Под вода сме, аз и шестте ми внуци сме на тавана! (Видео)"}
{"url": "http://epicenter.bg/article/Raste-broyat-na-pozharite-v-Amazoniya--ima-nad-2000-novi-ognishta/191820/7/0", "text": "Не спира да расте броят на  , независимо от забраните на правителството за палене на огън с цел  .   Не бяха изминали и 48 часа от въвеждането на забраната, а Националния институт за космически изследвания изпрати сателитни данни, които показват  , от които   се намират на територията на дъждовните гори.   Сега сезонът в амазонксия регион на Бразилия е сух, но експерти твърдят, че тази година времето е   в сравнение с предходните периоди. Те са сигурни, че огънят в джунглата  .    \r\n \r\n \r\n \r\n По мнението на анализатори забраната за палене на огън за разчистване на земеделска земя е доста позакъснял ход, и е по-скоро политически, а не практически жест, пише .   Има сериозен прогрес в изсичането на горите на Амазонската джунгла, а това се дължи на действията на бразилския президент Жаир Болсонаро, който , чиято задача е да следят за незаконния дърводобив.   Болсонаро неведнъж е поставял под съмнение климатичните промени. Той обяви, че фермерите се нуждаят от  обработваема земя, за да могат да се изхранват.   \r\n \r\n \r\n \r\n  се явява като една от най-сериозните заплахи за дъждовните гори на Амазония. Това е проблем, който не засяга само Бразилия, но и Боливия, Колумбия, Еквадор, Френска Гвинея, Гаяна, Перу, Суринам и Венецуела.", "date": "2019.09.03", "title": "Расте броят на пожарите в Амазония, има над 2000 нови огнища"}
{"url": "http://epicenter.bg/article/Mladite-hora-v-Saksoniya-i-Brandenburg-glasuvat-za--Alternativa-za-Germaniya--/191821/7/0", "text": "Дясната популистка партия „Алтернатива за Германия“ (АзГ) стана най-популярната политическа сила сред избирателите до 30 години в Саксония.    На състоялите се на 1 септември провинциални избори за нея са гласували 22% от избирателите в тази възрастова група, показват данните на социолозите на Це Де Еф.    На състоялите се същия ден провинциални избори в Бранденбург АзГ е станала втора по популярност партия сред младите хора, получавайки отново 22%. Те са изпреварени тук с минималния 1% от „зелените“.    Някои анализатори са склонни да обяснят популярността на десните популисти сред младежите с протеста срещу класическите „народни партии“ ХДС и ГСДП, които са излъчвали канцлери на страната, като се редуват от 1949 г. насам.    „Наблюдаваме политизация и поляризация на тема миграционна политика и борба с климатичните промени. „Зелените“ представляват единия полюс, а АзГ- другия. Мнозина не забелязват различие между партиите, които се намират между тези два полюса“, заяви в интервю за „Велт“ социологът Нико Зигел от Института „Инфратест димап“.    Според предварителните официални резултати, победители на изборите в провинциалните парламенти на Бранденбург и Саксония са съответно ГСДП и ХДС. Двете партии значително са влошили своите резултати в сравнение с изборите през 2014 г.     ", "date": "2019.09.03", "title": "Младите хора в Саксония и Бранденбург гласуват за „Алтернатива за Германия“ "}
{"url": "http://epicenter.bg/article/G-7-i-drugata-gledna-tochka-za-pozharite-v-Amazoniya/191822/7/0", "text": "Френският президент Еманюел Макрон на теория може да не е знаменитост, но определено туитва като такъв.   Преди срещата на Г-7, провела се между 24 и 26 август във френския град Бияриц, Макрон обяви в Twitter: \"Амазонските гори - белите дробове, които произвеждат 20% от кислорода на планетата - са в пламъци.\" Допълни, че \"Нашият дом гори. Буквално\" и нарече пожарите \"международна криза\".   Туитът на Макрон демонстрираше дълбока неинформираност и беше много подвеждащ, но е неотличим от коментарите на всички актьори и певци, които се гордеят повече със своето (предполагаемо) социално и екологично съзнание, отколкото с познанията си. Те възприеха погрешно кадри, които смятаха, че са на сегашните пожари на амазонски гори, и повтаряха мързеливо клишета за \"белите дробове на планетата,\" опаковайки ги в апокалиптични предупреждения на климатичен апокалипсис.   Е, Диди и Леонардо ди Каприо поне не провеждат многостранни срещи на високо равнище на западни държавни глави.     Проблемът със срещата на Г-7 не беше, че Доналд Тръмп не се съгласяваше с дневния ред; той беше, че самият дневен ред, поне в частта, отнасяща се до пожарите, разчиташе на предизвикано от масова истерия погрешно разбиране какво се случва в Амазония.   Пожарите в амазонските гори са като наркотик за поддръжниците на бързи и радикални действия по въпроса с климата. Те жадуват за атрактивна за представяне в медиите, лесна за разбиране планетарна критична ситуация, и с удоволствие са готови да произведат такава, ако е необходима.   Не само знаменитости наливаха масло в медийния огън около пожарите. Заглавие на NBC News съобщи, че \"пожарите в Амазония може би са 'край на играта' за борбата срещу промяната на климата\". Метеорологът Ерик Холтхаус подкрепи мнението на специалист по праисторически пожари в Амазония, че \"сегашните пожари са без прецедент в последните 20 000 години\".   Именно усещането за належаща, неизбежна криза толкова трогна Макрон и неговите колеги, въпреки че то има малко общо с реалността. Някои публикации в пресата, извън стряскащите заглавия, предаваха по-трезва версия на събитията, а някои изолирани гласове, най-вече на еколога Майкъл Шеленбъргър във Forbes, дадоха отпор на водещата теза.   Според New York Times, бразилската агенция, следяща пожарите със сателитни кадри, съобщава, че към този момент от годината това е най-големият брой пожари, идентифицирани от 2010 г. насам, което очевидно не е преди хиляди години, не е всъщност дори и преди десетилетие. В 10-те години преди 2010 г. е имало години, когато броят на пожарите е бил много по-голям.   Пожарите не са и спонтанен резултат от глобалното затопляне. Програмният директор на групата Amazon Watch коментира пред CNN, че по-голямата част от тези „пожари са запалени от хора\", като отбеляза, че не е лесно екваториалната гора да пламне, дори и в сухия сезон.   \"Естествените пожари в Амазония са рядкост и повечето от тези пожари са били запалени от фермери, подготвящи съседни на амазонските гори селскостопански земи за посеви и пасища през следващата година\", съобщава New York Times.   По думите на Шеленбъргър не е вярно и това, че обезлесяването в Амазония излиза извън контрол. Обезлесяването сериозно е намаляло след началото на новото хилядолетие, като е спаднало със 70% от 2004 до 2012 г., обяснява той. То отново се е увеличило по време на управлението на новия бразилски президент-популист Жаир Болсонаро, и тази тенденция си заслужава да бъде следена внимателно, но надали е началото на планетарна катастрофа.     Ако имаме нужда от дървета, за да запазим планетата обитаема, би трябвало да сме доволни от тенденциите в последно време. Рон Бейли от сп. Reason се позовава на изследване, публикувано в Nature миналата година, което констатира, че има почти с 2,5 млн. кв.км повече покритие от короните на дървета по света през 2016 г., отколкото е имало през 1982 г. И в Европа, и в САЩ, и в Китай това покритие се е увеличило. В крайна сметка предложението, отправено от Г-7 към Бразилия - за 20 милиона долара, с които да се подпомогне борбата с пожарите в Амазония, беше достатъчно разумно.     И все пак Макрон и компания би трябвало да бъдат наясно с това как тяхната самонадеяна снизходителност се възприема в Бразилия. Развитите държави, които са обезлесили териториите си преди много време, защото това е отговаряло на техните икономически интереси, би трябвало да демонстрират скромност, когато настояват, че по-бедна държава не бива да стори същото. Предложенията за подкрепа за Амазония трябва да вървят в посока на интересите на Бразилия, не срещу тях.   Това изисква трезвост, грижа и дългосрочна визия - с други думи, точно обратното на това, което е налице в последните няколко седмици. Най-пламенните поддръжници на климатичните промени реално не искат научни факти, независимо колко често прибягват до тази дума; те искат драма и запомнящи се медийни кадри, вярвайки, че те ще катализират действия по начин, който правилно балансираното представяне на добросъвестно извършени изследвания няма не осигурява.   Източник    Превод: КРОСС", "date": "2019.09.03", "title": "Политико: Г-7 и самонадеяната им снизходителност към пожарите в Амазония"}
{"url": "http://epicenter.bg/article/Milen-Keremedchiev--Zaradi-Brekzit-Evropa-gubi-pozitsii-na-svetovnata-stsena/191823/7/0", "text": "За съжаление става много горещо септември месец, но не само за британските депутати и премиера Борис Джонсън, а и за европейските депутати, които също отново ще трябва да дебатират всички тези преговори (за Брекзит – б.р.), които започнаха преди 3 години. Това коментира пред БНР бившия заместник външен министър Милен Керемедчиев.   Така че битката, която стартира в Лондон, ще се пренесе със сигурност в средата на месеца в Европа и тази зараза, която тръгна няма спиране“, каза той в предаването „Преди всички“ на програма „Хоризонт“.   Според Керемедчиев Джонсън се стреми към Брекзит на всяка цена и без да има преговори: „Т.е. той прави всичко възможно да бъде единственият, който поставя условията за Брекзит и да омаловажи и минимизира всички опозиционни и инакомислещи както във Великобритания, така и в Европа“.   „Борис Джонсън направи грешка с искането си кралицата да замрази работата на парламента за повече от месец, тъй като за последните 3 години дебати британският парламент беше доста разединен в мнението си и гласуваше доста разнопосочно различни предложения на предшественичката Тереза Мей“, отбеляза Милен Керемедчиев и допълни, че сега Джонсън е успял да концентрира опозицията и в собствената си Консервативна партия и в опозиционните политически сили.   Предсрочни избори през октомври – няколко седмици преди датата за Брекзит – 31 октомври, ще доведат до още по-голяма политическа криза и е много вероятно в следващия парламент да влязат не само торите, лейбъристите и либералдемократите, но и партията на Найджъл Фарадж „Брекзит“. „В такъв случай ситуацията за поддръжниците на оставането в ЕС ще стане още по-тежка“, каза дипломатът.   Според него в момента Европа е концентрирана върху темата за Брекзит и пропуска важни и сериозни международни събития, които се случват на световната сцена и по този начин отслабва ролята си в света.   Керемедчиев подчерта, че успех за Джонсън би било „издърпването“ на гласоподаватели, които са привърженици на твърд Брекзит и на партията на Фарадж.   „Ако има нов референдум, нещата ще са на кантар – не е ясно дали привържениците на оставането биха спечелили. А дори и да спечелят, на предишния надделяха желаещите да напуснат и ЕС и резултатът би бил едно на едно“, каза Милен Керемедчиев. ", "date": "2019.09.03", "title": "Милен Керемедчиев: Заради Брекзит Европа губи позиции на световната сцена"}
{"url": "http://epicenter.bg/article/Osadiha-na-5-g--koloniya-ruski-blogar--prizoval-da-ubivat-detsata-na-sluzhitelite-na-reda-/191833/7/97", "text": "Руски съд във вторник осъди блогър на пет години трудова колония за съобщение в Туитър, в което призовава протестиращите да нападат деца на служители на правозащитните органи, за да постигнат исканията си за честни избори, предават AFP и Агенция \"Фокус\".    Московският Пресненски районен съд намери Владислав Синица за виновен по обвинения в екстремизъм и реши да го изпрати за пет години в поправителна колония.    Синица, който се води за мениджър, пише в Туитър под псевдонима Max_Steklov и живее в град извън Москва, беше задържан миналия месец заради съобщение, публикувано на 31 юли, според разследващите.    Той беше обвинен в разпалване на омраза срещу социална група чрез Интернет и в заплаха за насилие, съгласно суровото анти-екстремистико законодателство на Русия.    Туитът бе написан в отговор на действията на полицията по разгонване на незаконен митинг, призоваващ за честни избори, когато по улиците на Москва излязоха няколко хиляди души.    В своя туит Синица призова хората да открият домовете на служителите на реда, да отвлекат децата им и да ги убият, което съдебните органи оцениха като призив към насилие.    Неговото съобщение бе забелязано и широко разпространено в Русия. Случаят на Синица бе разгледан в едно заседание. Прокурорите поискаха максимално възможната присъда от шест години.  ", "date": "2019.09.03", "title": "Осъдиха на 5 г. колония руски блогър, призовал да убиват децата на служителите на реда (ВИДЕО)"}
{"url": "http://epicenter.bg/article/Modifitsirano--quot-Bugati-quot--razvi-490-km-ch-na-pista-v-Germaniya--VIDEO--/191839/7/0", "text": "Модифицирано \"Бугати\" постави световен рекорд за най-висока скорост. Спортната кола разви малко над 490 км/ч. Това е най-доброто постижение от автомобил в масово производство, предава Нова тв.    Рекордът беше поставен на писта за тестове в Германия, която има 9-километрова права отсечка. За да достигне тази скорост, \"Бугати\"-то беше с променена аеродинамика и гуми, направени специално за случая.   Тази версия на модела \"Широн\" ще бъде в продажба скоро. Модификацията, която ще се продава, ще бъде с електронно ограничение на скоростта до 420 км/ч. А причината е липсата на гуми, които да издържат на по-висока скорост.  ", "date": "2019.09.03", "title": "Модифицирано \"Бугати\" разви 490 км/ч на писта в Германия (ВИДЕО) "}
{"url": "http://epicenter.bg/article/Putin-podpisa-s-Mongoliya-bezsrochen-Dogovor-za-priyatelski-otnosheniya/191842/7/0", "text": "Президентите на Русия и Монголия - Владимир Путин и Халтмаагийн Батулга подписаха нов Договор за приятелски отношения и всеобхватно стратегическо партньорство между двете страни, предаде ТАСС, цитирана от БТА.  Документът бе подписан след преговорите между двамата лидери в Държавния дворец в Улан Батор, където руският лидер пристигна на официално посещение. Както по-рано отбеляза Путин в интервю за монголския вестник \"Одрийн сонин\" този документ, подготвен на базата на Договора за приятелски отношения и сътрудничество от 1993 г., ще има безсрочен характер и извежда двустранните отношения на качествено ново равнище.  След края на руско-монголските преговори бяха и подписани споразумения за развитие на сътрудничеството в различни области. Правителствата на двете страни сключиха споразумения за сътрудничество в областта на борбата с тероризма и за съдействие на междурегионалното и граничното сътрудничество. Освен това бяха подписани протоколи между правителствата на двете страни за възобновяване на действието на Споразумението между Русия и Монголия от 3 март 2004 г. за оказване на Улан Батор на безвъзмездна военно-техническа помощ. Руският президент смята взаимодействието между Москва и Улан Батор по въпросите на борбата с тероризма и военно-техническото сътрудничество между двете страни за ключов фактор за гарантиране на сигурността в Азия. \"Подробно обсъдихме перспективите за отбранително, военно-техническо и антитерористично сътрудничество между нашите страни\", каза Путин след преговорите с монголския си колега и добави: \"Смятаме взаимодействието в тази област за ключов фактор за гарантиране на сигурността в Азия\". Руският президент напомни, че през август в Монголия се състояха поредните съвместни военни учения и добави, че тази практика ще продължи.  По думите на руския държавен глава позициите на Русия и Монголия по актуални въпроси на регионалния и международния дневен ред съвпадат или са близки. Той отбеляза, че Москва и Улан Батор координират действията си на многостранни форуми, включително в ООН. Освен това се разширява взаимодействието във формата Русия - Монголия - Китай. \"Приветстваме стремежа на Монголия да развива по-тесни контакти с Евразийския икономически съюз\", заяви Путин и добави: \"Смятаме, че подобно сътрудничество ще окаже положително влияние върху търговско-инвестиционните връзки между нашите страни\".  Отношенията между Монголия и Русия са достигнали ново равнище след преговорите между лидерите на двете държави, заяви днес монголският президент Халтмаагийн Батулга. \"В резултат на визитата на президента на Русия монголско-руските отношения достигнаха ново равнище на всеобхватно стратегическо партньорство\", каза Батулга и добави: \"Нашето сътрудничество навлиза в нова ера\". ", "date": "2019.09.03", "title": "Путин подписа с Монголия безсрочен Договор за приятелски отношения"}
{"url": "http://epicenter.bg/article/Feysbuk-obmislya-vazmozhnostta-da-skrie-broyacha-na-haresvaniya-/191846/7/0", "text": "Социалната мрежа Фейсбук обмисля възможността да скрие брояча на харесвания, съобщи порталът TechCrunch, цитиран от БГНЕС.    Изданието отбелязва, че тестовете на подобна функция вече са започнали в Инстаграм в седем държави, сред които Канада и Бразилия. Вместо общия брой харесвания, на потребителите се показват само няколко имена на общи приятели, харесали публикацията.    „Идеята е да се предотврати разрушителното сравнение, което потребителите правят с други хора и евентуално се чувстват неудобно, ако публикациите им не получат толкова харесвания, колкото тези на другите. Това също може да спре потребителите да изтриват публикации, за които смятат че не получават достатъчно харесвания“, пише порталът.    Фейсбук е една от най-големите социални мрежи. Основана е през февруари 2004 г. от 19-годишния американски студент Марк Зукърбърг. Централата ѝ се намира в Менло Парк, Калифорния. Социалната мрежа за споделяне на снимки Инстаграм е собственост на Фейсбук, след покупката през април 2012 година.  ", "date": "2019.09.03", "title": "Фейсбук обмисля възможността да скрие брояча на харесвания "}
{"url": "http://epicenter.bg/article/Donald-Tramp-predstavya-proektosporazumenieto-s-talibanite-/191855/7/96", "text": "Сделката е постигната - държавният глава на САЩ Доналд Тръмп се очаква да представи проектоспоразумение с талибаните, което предвижда поетапно изтегляне на над 5000 американски войски от Афганистан, от пет бази, за срок от пет месеца, съобщава изданието Washington Examiner, цитирано от \"Фокус\".    В момента Афганистан има между 13 000 и 14 000 американски войски, разпределени в две мисии – за подпомагане на правителството в Кабул и за борба срещу терористичните организации „Ал Кайда“, „Ислямска държава“ и др.    Очаква се Тръмп да обсъди споразумението с министъра на отбраната Марк Еспер на среща в късния следобед в Овалния офис, според официалния график на Белия дом.    За споразумението от седмици говори и специалният представител на САЩ Залмай Халилзад, който миналия петък в социалната мрежа „Туитър“ обяви: „Ние сме на прага на споразумение, което ще намали насилието и ще създаде възможност афганистанците да седнат заедно, за да договорят честен и устойчив мир и единна, суверенна държава, която не е заплаха за САЩ, техните съюзници или друга държава\".    Халилзад, който през изминалата година проведе девет кръга на преговори с талибаните, заяви пред TOLOnews, че „принципно споразумение“ изисква от талибаните да преговарят добросъвестно с подкрепяното от САЩ афганистанско правителство и че изтеглянето на американските войници е обусловено от това талибаните да спазят своите обещания.    „Ако идеите на едната страна се опитат да бъдат наложени със сила на другата, резултатът ще бъде война. Разбира се, споразумението не е окончателно, докато президентът на САЩ не се съгласи с него“, подчерта Халилзад.    Както Тръмп обяви миналата седмица, планът ще доведе до намаляване на нивото на американските сили до 8600 военнослужещи, които ще бъдат основно фокусирани върху мисията за борба с тероризма.  ", "date": "2019.09.03", "title": "Доналд Тръмп представя проектоспоразумението с талибаните "}
{"url": "http://epicenter.bg/article/Partiyata-na-Erdogan-reshi-edinodushno--Gonim-ekspremiera-Ahmet-Davutoglu/191860/7/0", "text": "Бившият турски премиер Ахмет Давутоглу ще бъде изключен от Партията на справедливостта и развитието, предаде Би Би Си, цитирана от Новини.бг   Централният комитет (ЦК) на политическата формация, ръководена от президента Реджеп Ердоган, единодушно реши да предаде на Дисциплинарния съд политика, стоял начело на външното министерство в Анкара (2009 – 2014 г.) и правителството (2014 – 2016 г.). Този орган има правото за изключи член от редиците на формацията. В мотивацията на ръководството на ПСР се е посочвало, че Давутоглу е нарушавал Устава и други основополагащи документи.    Бившата дясна ръка на Ердоган е бил сред създателите на външнополитическия курс на Турция, предвиждащ връщането на влиянието на държавата на два континента в някогашните земи на Османската империя. Благодарение на неговата платформа той е станал вторият след Ердоган човек в Турция.    Експремиерът е бил уволнен заради несъгласието си Ердоган да стане фактически едноличен управник на Турция. Давутоглу също е обвинявал ПСР в неспособност да се справи с икономическите проблеми на страната.", "date": "2019.09.03", "title": "Партията на Ердоган реши единодушно: Гоним експремиера Ахмет Давутоглу"}
{"url": "http://epicenter.bg/article/Eksploziya-v-belgiyskiya-grad-Antverpen-zasegna-tri-sgradi/191864/7/0", "text": "Няколко души са пострадали при експлозия в белгийския град Антверпен, съобщава агенция „Фокус”. \r\n \r\n \r\n \r\n Взривът е засегнал три сгради. Уточнява се, че един човек е бил спасен, но все още има затрупани под развалините. На място работи голям контингент спасители. Към настоящия момент от полицията не съобщават причината за експлозията.  ", "date": "2019.09.03", "title": "Експлозия в белгийския град Антверпен засегна три сгради (Снимки, Видео)"}
{"url": "http://epicenter.bg/article/NATO-zapochna-ucheniya-v-Baltiysko-more-/191871/7/0", "text": "Страните от НАТО започнаха ученията Northern Coasts в Балтийско море с участието на три хиляди военнослужещи и около 40 кораба от 18 държави. Това съобщиха от пресслужбата на Алианса, предават TACC и Агенция \"Фокус\".    „Ученията Northern Coasts ще се проведат в протока, свързващ Балтийско и Северно море. В тях участват около три хиляди военни и 40 кораба от 18 държави от НАТО\", се казва в официалното съобщение.    Маневрите се провеждат ежегодно, като тази година се организират за 13-и път. От началото на кризата в отношенията с Руската федерация през 2014 г., след присъединяването на Крим към Русия, НАТО започна да милитаризира Балтийско море, увеличавайки броя на военните маневри и разузнавателни полети. В граничните райони с Русия в балтийските държави и Полша Алиансът разполага с четири многонационални тактически групи с общ брой до пет хиляди души, коментира ТАСС.    Алиансът мотивира всички тези действия с изявления на собствените си лидери и балтийски политици за необходимостта от сдържане на Русия, допълва агенцията.  ", "date": "2019.09.03", "title": "НАТО започна учения в Балтийско море "}
{"url": "http://epicenter.bg/article/Tragediya-se-e-sluchila-v-semeystvoto-na-Yuliya-Timoshenko/191875/7/0", "text": "Трагедия се е случила в семейството на бившия украински премиер Юлия Тимошенко, предаде газета.ру.    Председателят на парламентарната група на партията \"Баткившчина\" (\"Отечество\") и депутат Валентин Наливайченко е обяснил защо лидерът на политическата формация днес е отсъствала от пленарното заседание на Върховната рада.   \"Доколкото ми е известно, госпожа Тимошенко не е присъствала по лични причини. В нейното семейство се е случила трагедия\", е отговорил депутатът на въпрос защо водачът на партията не е била днес на ключовото заседание на органа на законодателната власт в Киев без да разкрива подробности.    Днес Рада прие окончателно закона, с който депутатите остават без имунитет.   Източник: Новини.бг", "date": "2019.09.03", "title": "Трагедия се е случила в семейството на Юлия Тимошенко"}
{"url": "http://epicenter.bg/article/Boris-Dzhonsan-zagubi-mnozinstvo-v-parlamenta-predi-reshavasht-vot-za-Brexit-/191879/7/0", "text": "Министър-председателят на Обединеното кралство Борис Джонсън загуби парламентарното си мнозинство, след като бившият министър Филип Лий се дистанцира от торите и се присъедини към либералдемократите, съобщава агенция \"Фокус\".    „Това консервативно правителство агресивно се стреми към Brexit по безпринципни начин. Това излага ненужно на риск живота и средствата за препитание на хората и безсмислено застрашава целостта на Обединеното кралство. В по-широк план подобен подход подкопава икономиката, демокрацията и ролята на нашата страна в света. Използва политически манипулации, заплахи и лъжи. И прави тези неща умишлено и обмислено. Ето защо днес се присъединявам към Джо Суинсън и към либералдемократите“, заяви Лий.    „Вярвам, че либералдемократите са в най-добра позиция да изградят обединяващата и вдъхновяваща политическа сила, необходима за излекуване на нашите разделения, разгръщане на талантите ни, за преодоляване предизвикателствата, пред които сме изправени като общество - и да изведем нашата страна към свят, който е по-добро място за следващите поколения\", допълни Филип Лий.", "date": "2019.09.03", "title": "Борис Джонсън загуби мнозинство в парламента преди решаващ вот за Brexit "}
{"url": "http://epicenter.bg/article/Dzhonsan-zayavi--che-ima-golyam-napredak-v-pregovorite-za-promyana-na-sdelkata-za-Brekzit-/191884/7/0", "text": "Британският премиер Борис Джонсън заяви днес, че през това лято е постигнал \"голям импулс\" в преговорите с ЕС за Брекзит и че приемането на подготвен закон, който да блокира напускането на съюза без споразумение, би разрушило преговорите, предават Ройтерс и Агенция \"Фокус\"..    Членовете на Камарата на общините, които се противопоставят на твърдия Брекзит, планират днес да установят контрол върху работата на парламента, за да прокарат законопроекта. Джонсън каза, че това \"би ни накарало да молим за още едно безсмислено отлагане\" на излизането на страната от ЕС.    В речта си на шумното заседание на Камарата и под подигравателните реплики на депутати той заяви, че има и други начини за избягване на твърдата граница между британската провинция Северна Ирландия и членката на ЕС Република Ирландия. Според него този въпрос ще бъде дискутиран скоро с ЕС, както и с ирландския премиер Лио Варадкар в понеделник.    Британският премиер отново прикани депутатите да избегнат варианта с нови избори, като гласуват против законопроекта, блокиращ излизането от ЕС без сделка.  ", "date": "2019.09.03", "title": "Джонсън заяви, че има голям напредък в преговорите за промяна на сделката за Брекзит "}
{"url": "http://epicenter.bg/article/Hitov-tiyn-roman-s-premiera-u-nas/191851/6/0", "text": "След като беше публикуван в над 20 държави, дългоочакваният тийн роман на австралийската писателка Кристъл Съдърланд „Нашите мастилени сърца“ идва и у нас. Книгата излиза в поредицата Enthusiast Teen’s books и се нарежда до обичаните заглавия „Всички наши места“, „13 причини защо“, „Защото никога няма да се срещнем“ и др. Интересът към романа на Съдърланд по света е толкова голям, че през следващата година се очаква и филмовата му адаптация, продуцирана от „Амазон“. Дълбоко емоционална, забавна, изпълнена с реалистични, различни и блестящо изградени характери, „Нашите мастилени сърца“ предава изключително красноречиво и достоверно сложната природа на любовта и на скръбта и създава история, пълна с интригуващи и запомнящи се персонажи. Главният герой Хенри Пейдж е киноманиак и безнадежден романтик. Той чака любовта като на забавен кадър, любовта, от която сърцето замира и нищо друго вече не е от значение. Така че последният човек, в когото допуска, че може да се влюби, е Грейс. Тя със сигурност не е обичайната филмова героиня. Облича се в размъкнати момчешки дрехи, мирише така, сякаш не се е къпала от седмици, и се подпира с бастун, докато ходи. Образът ѝ не се покрива с ничия представа за момиче мечта, но Хенри не може да спре да мисли за нея. Има нещо прекършено у Грейс. Душата ѝ е пропукана от мрачните тайни на нейното минало. И единственото, което Хенри иска, е да ѝ помогне да „се събере“ отново и да се превърне в жизнерадостното и усмихнато момиче, което е била. Но дали Грейс ще го допусне до себе си? И достатъчна ли е любовта, за да извади от мрака едно наранено сърце?      Кристъл Съдърланд е автор на 2 книги – „Нашите мастилени сърца“ (Our chemical hearts) и „Непълен списък на най-големите ми кошмари“ (A Semi-Definitive List of Worst Nightmares). Родена и израснала в Таунсвил, Австралия, тя определя града като неприветливо място, пълно със змии, крокодили и медузи. За нейна радост домът ѝ се намира точно срещу местната библиотека, където прекарва по-голямата част от времето си. Въпреки това като малка никога не е мечтаела да стане писател, а цветарка, вулканолог и актриса. Малко след като навършва 18 години, написва първата си книга – ужасен непубликуван роман, както сама я нарича. Докато учи в Университета на Нов Южен Уелс, става редактор на студентското списание. Продължава да събира истории в Хонг Конг, докато е на студентски обмен, а после и в Амстердам като чуждестранен кореспондент. В момента живее в Лондон с годеника си. Първата ѝ книга „Нашите мастилени сърца“ (2016) е издадена в над 20 страни", "date": "2019.09.03", "title": "Хитов тийн роман с премиера у нас"}
{"url": "http://epicenter.bg/article/US-eksperti-biyat-trevoga--Rusiya-shte-razgromi-flota-na-SASht-v-eventualna-morska-voyna--VIDEO--/191826/11/33", "text": "Американските медии за пореден път бият тревога за това, че Военноморският флот на САЩ не е толкова силен, както твърдят от Пентагона. Авторитетното издание National Interest е събрало мненията на военни експерти, които са анализирали силите на американския флот. Те са стигнали до извода, че САЩ ще загубят евентуална морска война както срещу Русия, така и срещу Китай, съобщава руската преса.    Анализаторите обвиняват Америка, че прекалено дълго е прекарала в самоуспокоение. Според тях през 1991 г, след краха на Съветския съюз, САЩ са си сложили короната на властелини на Световния океан и оттогава почиват на тази стара слава.    През това време Русия и Китай са извършили истинска революция в своите военноморски флотове. На пълно обновление са били подложени комцепциите за употреба на военноморските сили и въоръжение. Освен това, Москва и Пекин са получили нови бази за далечни операции извън своите територии - съответно в Сирия и Джибути.    През цялото това време САЩ плашеха аборигените, както и своите сателити с ударните си авионосни групировки - т.нар. противопоставяне на терористичната заплаха.    От стапелите на корабостроителниците в САЩ за 30 години не у пуснат нито един модерен и перспективен кораб. Нещо повече, военно-промишленият комплекс се опозори с \"невидимия\" ескадрен миноносец Zumwalt. Този проект стана отражение на разяждащата хегемона корупция, отбелязва изданието.    Експертите съветват Пентагона да изтегли войските от Афганистан и да отдели необходимите средства за реформа на флота. Спред тях трябва да се отделят пари за строителството на нови кораби, разработването на нови ракетни системи, както и за отработване на взаимодействието ежду корабите по време на учения.    Не е учудващо, е западните военни се притесняват за американския флот, коментират в руската преса. Китай демонстративно закри своите пристанища за американски кораби, а Иран гони американците от своите брегове.    Русия усилва бойната мощ на своите арктическа и средиземноморска групировки, а руските подводници се разпореждат в Северния Атлантик.    Американците трябва или да търсят адекватен отговор, или да се оттеглят към своите брегове.     ", "date": "2019.09.03", "title": "US експерти бият тревога: Русия ще разгроми флота на САЩ в евентуална морска война (ВИДЕО) "}
{"url": "http://epicenter.bg/article/ISA--Zadava-se-gigantski-sblasak-na-mestnite-izbori--V-Sofiya-se-ochertava-Stalingradska-bitka-/191859/11/0", "text": "Институтът за стратегии и анализи (ИСА) публикува политическия си анализ за събитията в България, в Европа и в света през месец август 2019 година под заглавие:        - НОВА ФАЗА НА ВОЙНАТА ПРЕМИЕР-ПРЕЗИДЕНТ С НЕПРЕДВИДИМИ ПОСЛЕДИЦИ  - ГЕРБ – БОРИСОВ ДЕЙСТВА БЕЗ КОМПРОМИСИ И БЕЗ ФОРМАЛНОСТИ  - БСП СИ ПОСТАВЯ ВИСОКА ЦЕЛ – ДА УДВОИ ПРИСЪСТВИЕТО СИ В ОБЩИНСКАТА ВЛАСТ  - ДПС ОБЯВИ, ЧЕ НЯМА СТРАТЕГИЧЕСКИ ПАРТНЬОР НИТО ВЛЯВО, НИТО ВДЯСНО  - СРЕЩАТА НА Г-7 – СВЕТЪТ Е БЕЗ ЛИДЕРСТВО?  - БОРИС ДЖОНСЪН ИГРАЕ ВАБАНК, БРЕКЗИТ ВЛЕЗЕ В СЛОЖЕН ЛАБИРИНТ   Предлагаме ви резюме от    измери през август нивото на последствията от фаталността на резките климатични промени, превръщането на световната търговия в политически инструмент, споровете за международното данъчно облагане, отстъплението на човешкия род пред изкуствения интелект, криптовалутната заплаха за финансовия ред, иранската ядрена програма, психодрамата BREXIT, поставяща под съмнение бъдещето на Европейския съюз.     рекорден износ, рекордна заетост, непрестанно повишаващ се кредитен рейтинг и рекордно повишаване на доходите.  Управленската динамика е сложена почти изцяло на „стенд бай“ с оглед на два важни избора през есента – на главен прокурор и на кметове и регионални управи.  : бум на пожари (основно незаконни и полузаконни сметища), жестоки убийства, пореден бум на катастрофи по пътищата, заплахи за бомби, ключов затворник със свободно движение и фалшиви документи, саморазправа в мутренската стилистика на 90-те. Гражданска (НАПлийкс), социална, здравна, екологична, правна несигурност са част от общата картина на несигурност в страната.     към случващото се в редица сектори са диаметрално противоположни. Те сякаш живеят в две различни държави и две паралелни реалности.    След недоволството от мерките срещу африканската чума по свинете и блокада на пътища се отключиха серия от екопротести.  В масово явление през август се превърнаха пламналите незаконни сметища (Велинград, Шишманци, Свищов, под моста на автомагистрала „Струма“ и др.). Проблемът очевидно е занемарен и в лавинообразен порядък разкри ново уязвимо място в управлението.     (бомби около БАБХ, 120 незаконни сметища под мостове в цялата страна, назначението на Пламен Георгиев, загубата на морския флаг). Всичко изброено формира подводно течение, което става опасно за властта.     на политическата карта с подадените 13 заявки за участие. Правителството успя да привлече инвеститори от различни краища на света - от Китай и Корея, през Русия до Франция и САЩ, декларирайки, че проектът е от жизнена важност за страната.     емитира финансовото министерство и почти достигна лимита от 1 милиард лева, заложен в Бюджет 2019.     Изостря се обаче проблемът с липсата на кадри, което пряко засяга обема на чуждите инвестиции.    , което винаги досега му е носило успех – открива и проверява инфраструктурни и инвестиционни обекти, предава на живо във фейсбук, коментира. Борисов буквално всеки ден е в медиите.     след коментар на премиера по повод оттеглянето на шефа на НСО („изритан“, „интриги в президенството“) и вече започна да ескалира. Реакцията на Румен Радев бе светкавична и в най-острата стилистика, характерна за държавния глава („...България, която управлението на Борисов закотви на дъното“).     (исторически рекорден износ от 28 милиарда лева, завиждат ни на успехите и т.н.), но в обществените очи е в по-неизгодната позиция в конфликта с държавния глава. Борисов има повече ресурси, но и повече отговорности. Премиерът демонстрира темпо с обиколките из страната, но непрекъснато е притискан от фактора време, тъй като предизвикателствата пред него следват едно след друго. Президентът е в позицията на политик, който може да изчаква момента за точния удар.  Всяка негова крачка се следи под лупа и се реагира на нея.     (оттеглянето на шефа на НСО, промените в Закона за служба „Военна информация“ и ветото на президента). То навлиза и на терена на политическото, като отключи остър сблъсък между президент и премиер с разрастващ се мащаб (показателите на държавата, назначението на Пламен Георгиев, дълговете, стабилността на управлението).     и представлява риск за развитието на страната. При дефицитите на доверие и на институционален авторитет и най-добрите идеи са обречени на неуспех още на старта. Подозрения за лобизъм и охрана на частни и корпоративни интереси съпътстват почти всеки законопроект или управленско решение. Примерите нарастват – от мерките за борба с африканската чума по свинете до измененията в Закона за движение по пътищата, предложени за обществено обсъждане през месеца.    , която е постижима при залагането на висока цел, която променя радикално средата за живот. Такава в момента няма.     която да включи в пълен обем добрите европейски практики – от прозрачността в управлението и контрол върху институциите до начина на поведение на отделните граждани. Във всички области трябва сериозно преструктуриране на приоритетите.      Политическият кошер се разбърка и процесите ще се задълбочават.   след категоричното решение на социалистите за „никакви съюзи с ГЕРБ“. Във всички общини с балотажи останалите политически сили ще трябва да се определят еднозначно по линията „управляващи - опозиция“.     феноменалните си резултати от общински избори 2015. Местните клиентели, изградени в последните години, държат вота в редица общини.  , от завоевание, което има потенциал да разклати доминацията на ГЕРБ на всички нива във властта. Успех от такъв калибър е безспорно София.  - очертава се битка с мащабите на Сталинград. От нейния изход ще зависи и развитието на политическата ситуация на ниво изпълнителна власт. Около ГЕРБ се оформя политическо цунами.  . Войната през август бе психологическа. Предимство спечели Манолова заради прогнозите, че ще бъде краен победител (Маркет линкс й даде 5% преднина, „Галъп“ - 8% при балотаж, политологът Дайнов обяви, че при балотаж резултатът ще е три към едно в нейна полза).     да се откаже и обеща да даде подробности, като се кандидатира. Борисов я изпревари като призна, че досега той лично и правителството са стояли зад всичките й инициативи като национален омбудстман.     обновление в кадровата листа на партията.  както в столичната община, така и в страната. Действа без компромиси и без формалности. Администрацията на Столична община се надбягва с времето, за да реши натрупаните проблеми и да затвори максимално много критични теми до началото на предизборната кампания.       от всички постове. Прогнозираме пълна лична ангажираност на Борисов с предстоящите избори, което стартира още през втората половина на август с активните му обиколки на страната, предавани от него на живо във фейсбук.     на спечелените кметски места и общински съветници. База за оптимистичните прогнози са резултатите от европейските избори, на които партията е първа сила в над 60 общини, а в още 100 би била на балотаж с ГЕРБ, ако вотът бе регионален. Представянето на социалистите преди 4 години бе фиаско и те тръгват от кота нула в големите общински центрове.  Обвиненията в недемократичност са нелепи, най-малкото от гледна точка на това, че се изразяват свободно на страниците на партийния орган „Дума“. Прави впечатление, че вътрешната опозиция не критикува своя политически опонент, а своя лидер.   управлението на ГЕРБ. Това се вижда и в тактиката на БСП - подкрепа на изявени леви личности, които не са членове на левицата.     Кандидатът за кмет на „Демократична България“ неофициално стартира кампанията си, но се видя, че му липсват базови комуникационни умения и политически опит.     Разпадът в патриотичния сегмент е с нови амплитуди. , докато „Атака“ - в категорична опозиция на този остатък.  През новия политически сезон предстоят още скандали в парламентарната група поради недовършения процес на самоопределение на четиримата неизключени от групата депутати от „Атака“.    Тест за жизнеспособността на двустранния формат ВМРО-НФСБ ще бъдат резултатите от вота в Пловдив, където двете формации застанаха заедно зад Славчо Атанасов.    , което е постижима цел на фона на резултатите от евроизборите през май. Прогноза на ИСА е, че  , засегнати от сегашните темпове, демографския колапс, емиграцията.  През юли ДПС сложи точка на политическия сезон с остра реторика. Прави впечатление, че Движението изостри тона си и към БСП.  Като продължение на тази линия, изключваща коалирането с ГЕРБ или БСП, тълкуваме думите на Карадайъ, че „за съжаление сме сами, дори няма опити за диалог за дефиниране на приоритетите на страната, което е голям проблем за държавата и за бъдещетона нашите деца.“ Издигането на бариери - никога с ДПС, е контрапродуктивно с оглед на бъдещето на страната.   всяко говорене за него, независимо дали е „за“ или „против“, работи за популяризирането му, ерго – в полза на бъдещата партия. Критиците му пренебрегват огромния популистки заряд на конкретните му предложения, най-вече за намаляване на депутатите на 120. ,  дори омраза от страна на масата към елита със статут на недосегаемост и с гарантирани привилегии. Подобно отношение българите засвидетелстваха към партийната номенклатура от времето на Живков. Екипът на Слави Трифонов владее ефектен инструментариум за въздействие.   Трифонов закъсня с реализацията на проекта и загуби голяма част от доверието и електоралната енергия. Българите натрупаха достатъчно опит от ръкополагането на партии-чудо, които след електоралните си успехи се самовградиха в статуквото.  Силно мобилизирани срещу проекта са противниците на чалгата и на чалгализацията на България. В същото време, след 30 години преход значителна част от електоралното тяло не е конфронтирана с алтернативни ценности. Масово се харесва лекото, агресивното, забавното, циничното.     и поне видимото отстъпление на Ангела Меркел. На срещата на Г-7 в Биариц, Франция, Макрон беше оставен да бъде лице и говорител на общия европейски проект.     По време на срещата Тръмп даде много обещания (Китай, Иран), но категорично следва политиката си на протекционизъм и на прагматизъм в международните отношения. Френският президент пое ролята на посредник по редица ключови теми като Иран и Русия.     с появата на външния си министър, която преговаря четири часа с представители на Франция (президент и двама министри) в присъствието на представители на Германия и Великобритания. Европа остава единна в позицията си спрямо кризата около Иран, отключена от Вашингтон.     в британското общество – за и против Брекзит, за и против Брекзит без сделка, за и против суспендирането на Долната камара на парламента. Борис Джонсън играе вабанк и на този етап това му носи успех. След визитите му в Берлин и Париж вариантът за предоговаряне на споразумението с ЕС има по-добри перспективи. Опозицията на Джонсън, противниците на Брекзит без сделка и про-европейските сили ще използват всички инструменти, за да спрат пророгацията и напускане без споразумение. На хоризонта са и нови парламентарни избори. Британската политика влезе в още по-сложен лабиринт.  Италия договори нова управляваща коалиция без участието на „Лига“. Матео Салвини обедини необединимото. Различията между новите коалиционни партньори обаче са дълбоки, а Салвини се превръща в опозиция със силна обществена подкрепа.         - Институт за стратегии и анализи   - Изпълнителен директор на Институт за стратегии и анализи    Международни наблюдатели:     (Албания, Косово)   (Русия, Северна Македония)        I. ОСНОВНИ ИЗВОДИ И ПРОГНОЗИ II. УПРАВЛЕНСКА ДИНАМИКА И ОСНОВНИ ИНСТИТУЦИИ  - МЕЖДУ ПРЕМИЕР И ПРЕЗИДЕНТ ЗАПОЧНА НОВА ВОЙНА С НЕПРЕДВИДИМИ ПОСЛЕДИЦИ  - ВИЗИТАТА В АВАЗА – РОЛЯТА НА БОРИСОВ В ТРИЪГЪЛНИКА ЕС-ТУРКМЕНИСТАН-РУСИЯ  - БИТКАТА ЗА ФОЛКСВАГЕН - БЪЛГАРИЯ СЕ АКТИВИЗИРА  - AEЦ \"БЕЛЕНЕ\" ИМА ШАНСОВЕ -  С ПОДКРЕПАТА НА ПРЕМИЕР И ПРЕЗИДЕНТ  - РУМЕН РАДЕВ РАЗТВОРИ ВЕТРИЛОТО ОТ ПРОБЛЕМНИ ТЕМИ  - СЕКТОР „СИГУРНОСТ“ ПОРАЖДА... НЕСИГУРНОСТ  - ИМИДЖЪТ НА БЪЛГАРИЯ – ОТ ПОЛОЖИТЕЛНИТЕ ОЦЕНКИ НА МУДИС И ФИЧ ДО УДАРА НА ПАРИЖКИЯ МЕМОРАНДУМ  - КАЗУСЪТ С ПЛАМЕН ГЕОРГИЕВ  - СЪДЕБНА ВЛАСТ – ТРУСОВЕ И ИЗБОР НА ГЛАВЕН ПРОКУРОР  - НАПЛИЙКС И АФРИКАНСКАТА ЧУМА ПО СВИНЕТЕ СА В НОВИ ФАЗИ НА ПРОБЛЕМНО РАЗВИТИЕ    III. ПАРТИЙНА ДИНАМИКА И МЕСТНИ ИЗБОРИ  - ГЕРБ – ЛИДЕРЪТ ДЕЙСТВА БЕЗ КОМПРОМИСИ И БЕЗ ФОРМАЛНОСТИ  - БСП СИ ПОСТАВЯ ВИСОКА ЦЕЛ – ДА УДВОИ ПРИСЪСТВИЕТО СИ В МЕСТНАТА ВЛАСТ  - ДПС ОБЯВИ, ЧЕ НЯМА СТРАТЕГИЧЕСКИ ПАРТНЬОР НИТО ВЛЯВО, НИТО ВДЯСНО  - ПАТРИОТИТЕ – ПОДЯЛБАТА НА НАСЛЕДСТВОТО ПРОДЪЛЖАВА  - КАНДИДАТЪТ НА ДЕМОКРАТИЧНА БЪЛГАРИЯ – ДОБЪР ПРОФИЛ, ЛОШ СТАРТ  - ПРОЕКТЪТ НА СЛАВИ ТРИФОНОВ    IV. ГЕОПОЛИТИЧЕСКА ДИНАМИКА  - СРЕЩАТА НА Г-7 И КРИЗАТА НА ЗАПАДНАТА ДОМИНАЦИЯ  - БРЕКЗИТ: НОВ ПОЛИТИЧЕСКИ ЗЕМЕТРЪС В ОБЕДИНЕНОТО КРАЛСТВО  - ИТАЛИЯ ДОГОВОРИ НОВ КАБИНЕТ, САЛВИНИ ОБЕДИНИ НЕОБЕДИНИМОТО  - РУСИЯ: МОСКВА ПРЕДИ ИЗБОРИ  - СЕВЕРНА МАКЕДОНИЯ ВЪВ ВИХЪРА НА СКАНДАЛА „РЕКЕТ“  - АЛБАНИЯ – ЛИПСА НА КОМПРОМИСИ ЗА РЕШАВАНЕ НА ПОЛИТИЧЕСКАТА КРИЗА  - ПРЕДСРОЧНИ ПАРЛАМЕНТАРНИ ИЗБОРИ В РЕПУБЛИКА КОСОВО   ", "date": "2019.09.03", "title": "ИСА: Гигантски сблъсък се задава на местните избори. В София се очертава Сталинградска битка "}
{"url": "http://epicenter.bg/article/Patrik-Byukanan--Zapadat-zagubi-Vtorata-svetovna-voyna-/191873/11/105", "text": "В статия за изолационисткото издание The American Conservative Патрик Бюканън задава въпроса \"Кой спечели Втората световна война?\" Отговорът му – СССР. Авторът предлага двете световни войни от първата половина на XX век да се разглеждат като Голямата гражданска война на Запада, завършила с унищожаването на всички западни империи и окончателното завладяване на Запада от освободените жители на бившите му колонии.    Агенция „Фокус“ представя превод на материала с уточнението, че той отразява единствено позицията на автора.    В неделя, 1 септември, на 80-ата годишнина от нацистката инвазия в Полша, вицепрезидентът на САЩ Майк Пенс говори във Варшава за „петте десетилетия на неописуемо страдание и смърт, последвали” нахлуването. Пет десетилетия!    Пенс каза, че за Полша Втората световна война завършва не с победа, а с поражение и окупация от злата империя, управлявана от един от най-страшните убийци на XX век - Йосиф Сталин. „Освобождението на Европа“, 75-годишнината от което отбелязахме на 6 юни на плажа Омаха във Франция, се простираше само до територията до река Елба в сърцето на Германия    И отвъд Елба, нацистите, разбира се, са били унищожени, но еднакво злата идеология печели, тъй като „освободителите“ на Аушвиц десетилетия поддържаха не по-малка мрежа на концлагери от тази на Хайнрих Химлер.        През 1938 г. в Мюнхен Уинстън Чърчил искаше страната му да вдигне оръжие заради Чехословакия, но Великобритания влиза във войната заради Полша през 1939 г. И въпреки това и двете страни попаднаха под властта на болшевиките в продължение на половин век – а възвърна ли Великобритания свободата си? И ако това беше предсказуемият резултат от войната в тази част на Европа, където нацистите се сблъскаха с болшевиките, защо Великобритания дори се присъедини към нея?    Защо Великобритания обяви война заради кауза и държава, която очевидно не може да защити? Защо Великобритания превърна германско-полската война в световна война, която я доведе до фалит и унищожи империята й, като същевременно не доведе до постигането на основната цел на Лондон – свободна и независима Полша?    С какво толкова бе заплашена Великобритания от искането на Хитлер за връщането на пристанищния град Данциг (днешен Гданск – бел.р.), който въпреки волята на 300-хилядното население беше взет от Германия и прехвърлен в Полша през 1919 г.?    Жителите на Данциг никога не са искали да напуснат Германия, а 90% от тях са искали дори да се върнат. Дори британският кабинет смяташе, че Германия има причина да си върне Данциг.        Защото на 31 март 1939 г. премиерът Невил Чембърлейн безсмислено предостави на Полша открита гаранция за военна подкрепа: ако Германия използва военна сила, за да си върне Данциг, а вие окажете съпротива, ние ще застанем на ваша страна. Тази гаранция отприщва войната.    Като се има предвид причината, поради която страната им тръгна на война, действията на британците по време на войната изглеждат необясними. Когато съветската армия нахлува в Полша на 17 септември 1939 г., две седмици след Хитлер, Великобритания не обявява война на СССР.    През 1940 г. по заповед на Москва са екзекутирани всички полски офицери. Когато телата им са открити в Катин през 1943 г., Чърчил, който вече е станал съюзник на Сталин, отговори на молбата на поляците да разследват това престъпление: „Няма смисъл да се скита из смоленските гробове“.    Вместо да атакуват Хитлер, след като той нахлува в Полша, Великобритания и Франция остават зад линията Мажино и чакат, докато войските на Хитлер ги нападнат на 10 май 1940 г., в деня, в който Чърчил идва на власт. Три седмици по-късно британската армия е победена и прогонена обратно от континента. Шест седмици по-късно Франция капутулира.    След Дюнкерк и Битката за Великобритания през 1940 г. Лондон отхвърля всички предложения на Хитлер за прекратяване на войната до юни 1941 г., когато фюрерът напада партньора си Сталин и нахлува в СССР.    Чърчил е „човекът на века“, който убеди Великобритания сама да се изправи срещу Нацистка Германия през 1940 г. Но в края на войната каква беше равносметката за Чърчил?    Полша, заради която Великобритания тръгна на война, загуби от сталинизма, под чиято власт остана през цялата Студена война. Чърчил беше принуден да се съгласи с анексирането на половината от Полша и включването й в Източния блок. За да успокои Сталин, Чърчил обяви война на Финландия.    В края на войната Великобритания е бомбардирана, обезкървена и фалирала, а нейната империя в Азия, Индия, Близкия Изток и Африка се разпада. След две десетилетия всичко това ще изчезне.    Франция ще стигне до края на войната, след като е живяла пет години под нацистка окупация и под властта на Виши, загубила колониите си в Африка и Азия, а след това ще претърпи и унизително поражение в Индокитай през 1954 г. и в Алжир през 1962 година.        Разбира се, съветите, които след милионни загуби от нацистката инвазия окупираха Берлин, анексираха балтийските държави и превърнаха Източна Европа в базовия лагер на СССР, въпреки че Сталин – според клюките – е припомнил за един от руските царе от XIX век: „Да, но Александър I стигна до Париж!“    САЩ, като най-отдалечена от конфликта страна, завършиха тази война с най-малко жертви от всички големи държави. И все пак Америка е част от Запада, а Западът загуби световните войни от миналия век.    Всъщност двете войни от 1914 до 1945 г. могат да се разглеждат като Голямата гражданска война на Запада, 30-годишната война на западната цивилизация, която завърши с унищожаването на всички западни империи и окончателното завладяване на Запада от освободените жители на бившите му колонии.    _______     ", "date": "2019.09.03", "title": "Патрик Бюканън: Западът загуби Втората световна война "}
{"url": "http://epicenter.bg/article/Omerzenite-li-shte-reshat-izhoda-na-bitkata-v-Sofiya--/191869/11/0", "text": " Кандидатът на ГЕРБ би на първи тур през 2009 г. (частични избори), би през 2011 г. и през 2015 г. Тогава Борисов излезе пред медиите, заобиколен от 11 победители на първи тур в областни центрове. На тефтера на ГЕРБ се записаха 1727 общински съветници   и 129 кметове  , 22 от които – на областни центрове! Картата на България стана плътно синя.     Дали е дошло времето за края на доминацията на ГЕРБ в столицата и от какво зависи това? Този въпрос си задават не само в щабовете на двете основни претендентки за кметския пост – Фандъкова и Мая Манолова. . За третото място на червените в съвета (след ГЕРБ и РБ) добринесе разделението в редиците на левицата - три мандата грабна коалиция „Сердика“, сформирана от АБВ и Български социалдемократи.    Опитът от предишни избори показва, че     И този опит може да бъде илюстриран с класирането на СДС и БСП през годините на различните видове избори в столицата.    . Успех, който се дължеше на разкола при десните.  Десните гласове бяха значително повече, но разбити между СДС (84 166 гласа), ССД на Стефан Софиянски (75 916 гласа), БДС Радикали на Евгений Бакърджиев (3063 гласа) - общо 163 145! Десноцентристкият вот пък обраха Гергьовден (35 153 гласа) и НДСВ (21 919 гласа), чийто сбор бе 57 072.   Обобщено през 2003 г. – около 165 хиляди десни гласа, около 60 хиляди десноцентристки и около 97 хиляди за червените. Или с други думи съотношението е повече от  2:1 в полза не на БСП.     Но дали това още е така? От 2003-та до днес изтече много вода.  Обявява се за дясна и обира огромната част от гласовете на тези, които дотогава са пускали бюлетина за СДС или произлязлата от нея през 2004 г. ДСБ  .   . След разцеплението при сините тези хора обикновено гласуват за ДСБ и остават непреклонни в нежеланието си да приемат партията на „бившите милиционери и бивши комунисти“ (ГЕРБ) за дясна. Но в същото време симпатизантите на т.нар. градска десница са разочаровани и от непрекъснатите раздори между „техните“.    Част от тях не разбират какво правят Зелените, чиято идеология е по-близка до левицата, при тях.     Или се възползват от квадратчето „не подкрепям никого“, за да дадат израз на недоволството си от това, че се чувстват непредставени.    На евровота през май 2019-а гласовете „не подкрепям никого“ в столицата са 12 095, близо 20% от вота, подаден за Реформаторския блок (61 606 гласа)!    16 058 са били не подкрепящите никого в София и на президентските избори през 2016 г.    На парламентарните избори през 2017 година 19 901 гласоподаватели софиянци са отбелязали кръстче в квадратчето „не подкрепям никого“. Почти толкова са дали вот за Реформаторския блок в трите столични района – 22 868.     традиционните десни и десноцентристки гласове ще се разпределят най-вероятно   (ГЕРБ), архитект   (Демократична България – Да, България и ДСБ) и   (Спаси София).   . Тя може да разчита и на част от десния вот на първи тур, на симпатизантите на ДБГ, например. На парламентарните избори през 2013 г. движението на бившия вицепремиер Меглена Кунева взе 115 000 гласа, но оттогава не се е явявало самостоятелно и електоралната му тежест към днешна дата трудно може да бъде преценена.    Със сигурност недоволството от продължителните и некачествени столични ремонти, съчетано от умората от управлението на един и същ кмет вече десет години, ще попречи на Фандъкова да скочи в кметското кресло от раз.        . Ако БСП е отбелязвала пробив, то е било, когато е имало наличие на два фактора: ярка мажоритарна кандидатура плюс сгрешена кандидатура на опонента. Така беше на президентския вот през 2016 г., когато Румен Радев бе пръв във всички столични райони и взе близо 310 00 гласа (на втория тур). Но и тогава „не подкрепящите никого“ бяха доста – близо 40 хиляди. 151 508 гласа взе БСП на парламентарните избори през 2017 г., когато бе максимално мобилизирана. Значително по-малко – едва 37 103 на местния вот през 2015 г. - най-слабите избори за столетницата след 1989 г.    , почти толкова гласуваха на президентските избори през 2016 г., с около 200 000 по-малко отидоха до урните на местните избори през 2015 г.    , до степен, че те вкупом си останат у дома и тогава изходът ще реши колективното чиновничество, гласуващо за работното си място;  Следователно, не бива да се допуска победа на Манолова, защото битката е „Европа или Евразия“, а който гласува за Мая едва ли не кани Путин с всичките му танкове, ракети и самолети у нас. Битката ляво - дясно напоследък се е ориентирала по оста русофили - русофоби.   .    Трудна задача и за двете.", "date": "2019.09.03", "title": "Не десните, а омерзените ще решат изхода на битката в София "}
{"url": "http://epicenter.bg/article/Hamid-Hamid--Tsveta-Karayancheva-da-slusha-poveche-premiera---toy-pohvali-kmetovete-na-DPS-/191882/11/34", "text": "          - Ние сме го казали още при сформиране на това правителство - че без да има нужда, беше сглобено едно правителство, една коалиция без да има условия за това. Това правителство се оказа вредно за развитието на държавата и ние не сме си променили позицията от първия ден на 44-то Народно събрание. И ще продължим в същата посока, в която работихме досега, а именно - разграждане на това вредно за страната коалиционно управление и сформиране на правителство, което ще следва приоритети за бързо, ускорено развитие на страната.        - Местните избори си носят своя собствен заряд. Наистина те носят доста по-голяма емоция от всички останали видове избори.Всички граждани разбират, че кметовете на кметства и общини, и общинските съветници са най-близо до тях в ежедневното им съприкосновение с местната администрация, така че е нормално те да имат и свой собствен фокус, но ние по време на тази кампания няма да спестим критиките към управлението, както ще извадим на показ и грешните и неправилните ходове, които пречат на страната да се развива в правилната посока.        - Всяка община, всяко населено място си има своята специфика и не можем да изведем генерален извод на национално ниво кой е опонент, кой е съюзник. Всички регионални и общински структури, след внимателен анализ на самия регион, на самата община, в самото населено място ще преценят тези неща и ще вземат своите решения.        - Организацията е повече от единна, в изключително добра кондиция, в добра инерция от европейските избори, със задоволство от постигнатия резултат на евровота, така че ще продължим да развиваме структурите си.        - При нас процедурата по номинации и по взимане на тези решения още не е приключила. На ход е Централното оперативно бюро и Централният предизборен щаб да вземе своите решения, така че това ще го обявим през следващите дни.        - Г-жа Караянчева да слуша председателя си и премиер, който отиде в регион Кърджали и похвали всички кметове на ДПС там. Така че, нека повече да слуша премиера.        - Това е празнодумие и сметки без кръчмар на г-жа Караянчева.        - Това е институт, който работи успешно от 2006 г. насам и вече сме свидетели на първия внесен проект - днес има внесен от колегите от БСП. Ние също смятаме, че не може генерално, за всички видове престъпления да се прилага съкратено производство, защото се получава голямо разминаване между настъпилия престъпен резултат, последиците и размера на наказанието, наложено при съкратено следствие. Ние също смятаме, че за определен вид престъпления трябва да има изключение и да не се прилага такова съкратено следствие.        - Говорим за тежките умишлени престъпления, при всички случаи за убийство, за блудствени действия с малолетни и непълнолетни. Така че трябва да се диференцира точно, внимателно да се прегледат всички текстове на квалифицираните състави на тежките, умишлени престъпления и изрично в Кодекса за всеки един състав да се изключи прилагането на съкратеното производство. Аз не смятам, че е необходима пълна отмяна на съкратеното производство за всички състави от Наказателния кодекс, но сме съгласни, че за тези тежки престъпления то не следва да бъде прилагано.        - Разбира се, че ще участваме в дискусията. Вариантите да подкрепим предложения, внесени от колеги, както и да внесем и наши - всички опции са отворени.      - Това, за което със сигурност ще настояваме, ще го чуете в декларацията на председателя. Но ние имаме предизборна програма, която представихме в кампанията за европейски представители на България в Европарламента, така че ще следваме тази наша програма. Ще внасяме законопроекти, които да допринесат за ускореното развитие на България.  ", "date": "2019.09.03", "title": "Хамид Хамид: Цвета Караянчева да слуша повече премиера - той похвали кметовете на ДПС "}
{"url": "http://epicenter.bg/article/Svetlana-Sharenkova--Provokatsiya-sreshtu-natsionalniya-interes/191886/11/33", "text": "  От Външно министерство на Република България разпространиха една изключително недипломатична декларация, писана под индигото на най-русофобските и антикомунистически лозунги на Студената война.   Поводът е изложба, посветена на 75-ата годишнина от освобождението на Европа от фашизма, която светът вече започна да чества. Грубият и назидателен към руското посолство тон на Външно, в който си позволяват не само изкривяване на историческата истина и омаловажаване на 27 000 000 жертви, дадени от руския народ и другите народи на някогашния СССР, се правят и чисто идеологически внушения за „щиковете на Съветската армия, донесли репресии, деформации и откъснатост от динамиката на развитите европейски държави”. Бисерите на антируската омраза на Външно обаче не са частно мнение, а ангажират държавата във вреда на националния интерес.   Историческата истина е,  че без смелостта, жертвоготовността и героизма на Червената армия днес Европа и светът щяха да са още под нацистки ботуш и тази истина не може да бъде преиначена или фалшифицирана. За страна като България помощта на Москва отпреди 75 години е решаваща: без нейното застъпничество и без антифашистката ни съпротива нямаше да имаме статут на воюваща страна победителка, а щяхме да бъдем наказани с орязване на територии като съюзник на оста Рим-Берлин-Токио.   Независимо от грешките Съветският съюз ни оказа всестранна помощ за възстановяването и развитието на модерна индустрия и земеделие, просвета и здравеопазване, така че за под 20 години от този период бяха изградени две нови Българии, станахме девет милионна, космическа и високотехнологична нация, достигнахме 27-о място по развитие в индекса на ООН, бяха създадени произведения на изкуството и литературата на високо европейско ниво. Затова и до днес 80% от българите носят в сърцето си завещаната им от предците любов към братска славянска и православна Русия. Нима това е възможно, ако руският войн ни беше донесъл преди 75 лета единствено „щикове, диктатура и репресии”!?   От европейските процеси днес ни отделя не друг, а нашето собствено Външно и неговата министърка, които забравят, че преди броени дни президентите Тръмп и Макрон се изказаха за разширяване на диалога с Русия, за връщането й в Г-8, за стратегическо партньорство в редица сфери. Че те и много други европейски лидери ще отидат в Москва и на Червения площад ще се поклонят пред подвига на руския войник на 9 май догодина. Както изискват паметта, истината, честта и достойнството! Може би и тях щяха да заклеймят от Външно!? Преди дни в Словения, също страна - членка на ЕС, също държава от Източна Европа, тържествено и по държавния протокол чества подвига на Червената армия. Паметници на освободителите от фашизма има в цяла Европа – над 4000, и към тях институциите и гражданите се отнасят с нужната почит и уважение. Да не говорим, че декларацията носи не само морален и политически ущърб, разделяйки ни от Русия, противопоставяйки се на отчетлива европейска тенденция за диалог с Москва. Това е и пряк удар по политиката на премиера Бойко Борисов, който наскоро посети Москва и посрещна руския си колега в София, който отправи призиви за мир в Черноморския регион, обяви се за рестарт на два от стратегическите енергийни проекти с Русия.   Докога премиерът ще търпи неговите министри и техните екипи да саботират водената от него политика? И ще вземе ли мерки това да не се повтаря, защото злепоставя не само него, а цяла България и поставя под съмнение искреността на правителството в българо-руските отношения?", "date": "2019.09.03", "title": "Светлана Шаренкова: Провокация срещу националния интерес"}
{"url": "http://epicenter.bg/article/Temenuzhka-Petkova--Badeshteto-e-na-chistata-energiya/191840/4/0", "text": "„Бъдещето е на чистата енергия. Възобновяемите енергийни източници имат важно място в енергийния микс, но гарантът за енергийна сигурност са мощностите, които произвеждат базова енергия – атомните електроцентрали са такива мощности. Чрез развитието на ядрените технологии и ядрената енергетика можем да решим много важни въпроси, свързани с климатичните промени.“   Това каза министърът на енергетиката Теменужка Петкова по време на срещата си с изпълнителния директор на Агенцията за ядрена енергия (АЯЕ) на Организацията за икономическо сътрудничество и развитие Уилям Магууд IV. Той е на посещение в България по покана на министър Петкова. Магууд представи пред енергийния министър основните насоки в работата на агенцията, към която предстои да се присъедини и нашата страна. За постигане целите на Парижкото споразумение за климата е необходимо увеличаване на енергията от ВЕИ, задълбочаване на енергийната ефективност и двукратен ръст на ядрените мощности в света, показват анализи на АЯЕ. По думите на г-н Магууд, предизвикателство пред всяка страна е определянето на баланса между конвенционалната енергетика и възобновяемите източници.    „Развитието на ядрената енергетика е един от основните приоритети в работата на правителството в енергийната област“, каза министър Петкова. Тя запозна своя гост с работата на АЕЦ „Козлодуй“ и успешно приключилите програми по удължаване живота на пети и шести блок на централата. Възможността за изграждане на втора ядрена мощност в страната също бе сред темите на разговора.    В момента е в ход процедура за избор на стратегически инвеститор за АЕЦ „Белене“, каза министър Петкова и поясни, че към нея вече са проявили интерес някои от световните лидери в сектора. Република Северна Македония също заяви интерес за участие с миноритарен дял и за изкупуване на електроенергия от бъдещата мощност и това на практика превръща проекта в регионален, добави енергийният министър.    По мнението на г-н Магууд, проектът за АЕЦ „Белене“ е допълнителна предпоставка за развитието на ядрената енергетика в България, която създава условия за сериозни инвестиции в цялата икономика на страната.    Министър Петкова запозна своя гост и със сътрудничеството между Министерството на енергетиката и Университета за национално и световно стопанство в международна магистърска програма за подготовка на специалисти по ядрени технологии. АЕЦ „Козлодуй“ пък предоставя стипендии на студенти от подобни специалности, допълни енергийният министър. Образованието и квалификацията на ядрени специалисти е една от основните насоки в работата на АЯЕ.    Агенцията за ядрена енергия (АЯЕ) е структура в рамките на Организацията за икономическо сътрудничество и развитие със седалище гр. Париж, Франция. Тя има за цел да подпомага сътрудничеството между страните – членки за високи постижения в областта на ядрената безопасност, технологиите, науката, околната среда и правото. В организацията членуват 33 страни, включително стратегически партньори (Китай, Индия), които оперират почти 90% от инсталираните ядрени мощности в света. Към момента организацията работи по 22 международни проекта, включително със страни, които не членуват в нея.    Понастоящем България работи паралелно в две основни направления – присъединяване към Организацията за икономическо сътрудничество и развитие и към Агенцията за ядрена енергия. Присъединяването на нашата страна към АЯЕ е включено като задача във втория проект на плана за действие с ОИСР, който се разработва в момента и предстои да бъде представен на Секретариата на организацията.  ", "date": "2019.09.03", "title": "Теменужка Петкова: Бъдещето е на чистата енергия"}
{"url": "http://epicenter.bg/article/OLAF--Balgarski-zemedelski-druzhestva-se-opitali-da-poluchat-sredstva-ot-ES-s-izmama/191852/4/0", "text": "Земеделски дружества в България, получавали средства в миналото от ЕС и достигнали тавана на финансирането, са се опитали да придобият още пари с измама.   Tова се казва в оповестения днес доклад на европейската служба за борба с измамите със средства от ЕС ОЛАФ, предаде БНР.   В документа се посочва, че това е ставало със създаването на привидно независими нови фирми, които да поискат още средства.   Проверката е установила, че често адресът на старите и новите фирми е и бил един и същ.   Според ОЛАФ загубите в тези случаи за европейския бюджет са били около 10 млн. евро.   От 2014 до 2018 година службата е засякла 94 случая на нередности у нас, издадени са 15 препоръки.", "date": "2019.09.03", "title": "ОЛАФ: Български земеделски дружества се опитали да получат средства от ЕС с измама"}
{"url": "http://epicenter.bg/article/Danatsite-dogodina--Bez-promeni-na-stavkite-i-bez-popalvane-na-deklaratsii--VIDEO--/191883/4/0", "text": "Министерството на финансите обяви плановете си за данъците ни догодина. Вече няма да попълваме данъчни декларации, а НАП ще прави това автоматично, предава бТВ.    Хората с данъчни облекчения заради увреждания няма да изпращат на данъчните копие от решението за ТЕЛК.    Онези, които прекарват през граница сериозни количества цигари или алкохол, могат да бъдат глобени от 1000 до 4000 лева.    Предвижда се данъците и акцизите да останат същите.  ", "date": "2019.09.03", "title": "Данъците догодина: Без промени на ставките и без попълване на декларации (ВИДЕО) "}
{"url": "http://epicenter.bg/article/Motorist-i-spatnichkata-mu-zaginaha-sled-fatalen-udar-v-Sofiya-/191811/3/0", "text": "Двама души са загинали при катастрофа в района на бул. „Цар Борис III“ и ул. „Академик Иван Гешов“. Това съобщиха от пресцентъра на МВР.    Сигналът е подаден малко след 3.00 часа тази сутрин. По първоначални данни моторист се блъснал в бордюр, отводнителна канавка и тръбно решетъчен парапет в района на бул. „Цар Борис III“ и ул. „Академик Иван Гешов“.    На място е загинала жена, пътувала зад моториста, а мъжът е транспортиран в болнично заведение, където по-късно е починал. На място е извършен оглед. По случая е образувано досъдебно производство.    Продължава работата по установяване на причините за инцидента.  ", "date": "2019.09.03", "title": "Моторист и спътничката му загинаха след фатален удар в София "}
{"url": "http://epicenter.bg/article/Premestiha-Martin-Trifonov-ot-slivenskata-bolnitsa-v-Sofiyskiya-zatvor/191843/3/0", "text": "Рано тази сутрин обвиненият за убийството на 7-годишната Кристин от село Сотиря Мартин Трифонов е преместен от сливенската болница в лечебното заведение на Софийския затвор, съобщи bTV.   Това е станало при засилени мерки за сигурност. Арестантът е в стабилно здравословно състояние, каза директорът на болницата в Сливен д-р Васислав Петров.   След две операции заради огнестрелните рани при задържането му, се е наложила нова манипулация на десния крак. Това е причината Мартин Трифонов да остане за известно време в болницата към затвора.   21-годишният мъж е обвинен в блудство, изнасилване и убийство по особено жесток начин на малкото момиченце.   В досъдебната фаза на разследването, Мартин направи пълни самопризнания пред служебния си защитник. Това беше повод близките на детето да започнат подписка за промяна в закона, според който самопризнания при тежко престъпления намаляват присъдата.   Днес, 20 дни след убийството – кметът на Сливен Стефан Радев призова депутатите да подкрепят искането за такава промяна.   Само преди няколко дни в Сотиря беше направен и друг опит за сексуалано посегателство над малко момиче. Двама мъже бяха задържани, а полицията разследва блудство. Хората от селото призоваха властта за денонощно полицейско присъствие в населеното място.", "date": "2019.09.03", "title": "Преместиха Мартин Трифонов от сливенската болница в Софийския затвор"}
{"url": "http://epicenter.bg/article/Spetssadat-otstrani-ot-dlazhnost-kmeta-na-Kostenets-Radostin-Radev/191847/3/0", "text": "Днес Специализираният наказателен съд отстрани от длъжност кмета на Костенец Радостин Радев. Това съобщиха от пресцентъра на Апелативна специализирана прокуратура.   Съдът прие, че заемайки поста той може да повлияе на разследването на деяния, извършени от него в качеството му на длъжностно лице.   Специализираната прокуратура поиска отстраняването на Радев ден, след като на 30 август 2019 г. го привлече към наказателна отговорност по второ дело – за длъжностно присвояване на 22 137 лева.   Радев бе обвинен в това, че през декември 2018 г. в условията на продължавано престъпление на два пъти е поискал и получил въпросната сума от касата на общинско предприятие за дърводобив и я присвоил за себе си.   По това производство той се разследва и за безстопанственост, наложена му е мярка за неотклонение „Парична гаранция“ в размер на 50 000 лева.   Близо два месеца преди това – на 18 юни 2019 г., Специализираната прокуратура привлече Радев към наказателна отговорност за активен подкуп - в качеството му на длъжностно лице той обещал 30 000 лева на общински съветник, за да гласува по определен начин на предстояща сесия на Общинския съвет.   Първоначално съдът го задържа под стража, по-късно измени мярката му за неотклонение в „Домашен арест“. На 29 август 2019 г. Апелативният специализиран наказателен съд определи на Радев парична гаранция от 70 000 лева, която не подлежи на обжалване.", "date": "2019.09.03", "title": "Спецсъдът отстрани от длъжност кмета на Костенец Радостин Радев"}
{"url": "http://epicenter.bg/article/Sotir-Tsatsarov-i-Ivan-Geshev-se-sreshtnaha-s-rakovodstvoto-na-KNSB/191850/3/0", "text": "Главният прокурор Сотир Цацаров и заместникът му Иван Гешев се срещнаха с президента на КНСБ Пламен Димитров и вицепрезидента на синдикалната организация Чавдар Христов, съобщиха от пресцентъра на Прокуратурата.   Ръководителите на Конфедерацията на независимите синдикати представиха на ръководството на прокуратурата Четвъртия годишен доклад на КНСБ за нарушения на права, свързани с упражняване правото на труд през 2018 г.   По решение на КС на КНСБ от 30.04.2015 г., този доклад се изготвя ежегодно и съдържа анализи и информация за допуснати нарушения на трудови права. Настоящият годишен доклад има два основни акцента – правото на сдружаване и колективното трудово договаряне.   Главният прокурор и заместникът му г-н Гешев изразиха подкрепа на предложенията на ръководството на КНСБ за необходимост от законодателни изменения за засилена защита на правото на синдикално сдружаване.   Обсъдени бяха представени вече пред законодателната и изпълнителната власт идеи за изменения на Наказателния кодекс в тази насока, в раздела „Престъпления против трудовите права на гражданите“.   Постигнато бе съгласие за подписване на Меморандум за сътрудничество между ПРБ и КНСБ, с цел осигуряване на бърза защита и ефективно разследване при сигнали за нарушения на трудови и осигурителни права. Меморандумът ще бъде подписан до края на м. септември.  ", "date": "2019.09.03", "title": "Сотир Цацаров и Иван Гешев се срещнаха с ръководството на КНСБ"}
{"url": "http://epicenter.bg/article/Namereno-e-tyaloto-na-28-godishniya-Ivan-Yordanov-ot-Varna--koyto-beshe-obyaven-za-izdirvane/191857/3/0", "text": "Намерено е тялото на 28-годишния мъж, който беше обявен за издирване. Това съобщиха от ОДМВР - Варна. В ранния следобяд на 2 септември 2019 г. е съобщено, че в гориста местност до бивше военно поделение край с. Любен Каравелово е намерен тяло на мъж.   На мястото незабавно е извършен оглед. Към момента се извършват процесуално-следствени действия по воденото досъдебно производство. Назначени са съответните експертизи.   Установено е, че това е Иван Йорданов Йорданов, който беше в неизвестност от 25 август.   Към момента не са установени данни за насилствена смърт, работата по случая продължава.  ", "date": "2019.09.03", "title": "Намерено е тялото на 28-годишния Иван Йорданов от Варна, който беше обявен за издирване"}
{"url": "http://epicenter.bg/article/Shefat-na--quot-TAD-Grup-quot--ostava-v-aresta-za-hakerskata-ataka-sreshtu-NAP-/191867/3/0", "text": "Специализираният наказателен съд не уважи искането на Иван Тодоров за по-лека мярка за неотклонение. Собственикът на ТАД Груп остава в ареста по обвинения в подбудителство за кибертероризъм заради теча на данни от НАП. Съдът реши Тодоров да остане в ареста, като прие аргументите на прокуратурата, че деянието е с висока степен на опасност. Според прокуратурата Иван Тодоров може да се укрие, за да затрудни разследването, а може и да окаже влияние на свидетелите да променят показанията си, част от които не са били дадени пред съдия, посочи наблюдаващият прокурор Калин Близнаков:    \"Има опасност да се повлияе върху свидетелите, които са разпитани, и тези, които предстои да бъдат разпитани. Чухте в мотивите на съда, че е имало такива свидетели – собственици на дружества – които бази данни обвиняемите са имали неправомерен достъп до тях, след което са предлагали съответно да извършат профилактика върху сайтовете на тези дружества срещу съответно възнаграждение. Има данни, да, че всичко във фирмата се е случвало със знанието и съгласието на Тодоров\".     Защитата на Тодоров не намери в аргументите на прокуратурата доказателства, че Иван Тодоров е виновен. Адвокат Ина Лулчева, цитирана от БНР, каза, че ще обжалва мярката:  \"Съдът днес отново не каза нито един факт, от който да се установява, че Иван Тодоров е накарал Кристиян Бойков да копира данни на НАП и да ги разпространи с цел да всее страх и смут в населението. Очевидно е, че целите на задържането са други, а не обслужване на процеса. Ние сме подали молба и на нас да ни се предостави копие от делото, за да може и ние да разпространим други факти, но за съжаление прокуратурата отминава всякакви такива искания\".    По-рано Апелативният спецсъд върна Тодоров в ареста, след като първоначално той беше пуснат на свобода срещу 100 000 лева гаранция. Съдът взе решението си, след като прокуратурата представи 4 тома нови доказателства. Тодоров беше арестуван още в съдебната зала.    Според прокуратурата Тодоров е накарал служителя във фирмата \"ТАД Груп\" Кристиян Бойков да копира нерегламентирано данни от информационната система на НАП.    За решението на съда тогава надделя доказателство – общ чат на фирмата \"ТАД Груп\", в който Кристиян Бойков най-общо съобщава за хакването на архива на НАП, а Иван Тодоров го насърчава да продължи и с други фирми, като обещава и бонуси за всяка една от тях. Данните са криптирани и използвани с користни цели. Публикуването на данните от НАП от страна на Бойков чрез медиите е целяло всяване на страх и паника, прие още съдът.  ", "date": "2019.09.03", "title": "Шефът на \"ТАД Груп\" остава в ареста за хакерската атака срещу НАП "}
{"url": "http://epicenter.bg/article/Sled-BSP-i--quot-Obedinenite-patrioti-quot--vnesoha-zakonoproekt-za-otpadane-na-sakratenoto-sledstvie-/191878/3/0", "text": "Днес в деловодството на Народното събрание ПГ на „Обединени патриоти“ внесе законопроект за промени в Наказателно-процесуалния кодекс (НПК) относно бързото следствие, което позволява на хора дори и с предишни тежки престъпления да получават намалени присъди за деянията си, съобщиха от пресцентъра от ВМРО.    Припомняме, че именно ВМРО с коалиционните си партньори от НФСБ, още преди три години направи такива предложения, които обаче не получиха подкрепата от парламентарно представените партии. Те предвиждаха недопустимост на по-леката присъда при тези деяния.    ВМРО припомнят в мотивите си към законопроекта острите обществени реакции при множеството убийства в последните години, чийто извършители са рецивидисти и са се възползвали от съкратеното съдебно следствие. Те пишат също така, че е все по-осезаема липсата на доверие в съдебната система, породена от усещането за безнаказаност на извършителите.    Сутринта и БСП внесе законопроект за отпадане на съкратеното стдебно следствие при тежки престъпления.    Ето и текста на внесените днес промени:    ДО    ПРЕДСЕДАТЕЛЯ НА    НАРОДНОТО СЪБРАНИЕ    ЦВЕТА КАРАЯНЧЕВА    УВАЖАЕМА ГОСПОЖО ПРЕДСЕДАТЕЛ,    На основание чл. 87, ал. 1 от Конституцията на Република България и чл. 76, ал. 1 от ПОДНС, внасяме законопроект за допълнение на Наказателно-процесуалния кодекс с мотиви към него и предварителна оценка на въздействието, съгласно методологията – приложение към ПОДНС.    Молим, законопроектът да бъде представен за разглеждане и гласуване, съгласно установения ред.    ЗАКОН за изменение и допълнение на Наказателно-процесуалния кодекс    (обн., ДВ, бр. 86 от 2005 г.; изм. и доп., бр. 46 и 109 от 2007 г., бр. 69 и 109 от 2008 г., бр. 12, 27, 32 и 33 от 2009 г., бр. 15, 32 и 101 от 2010 г., бр. 13, 33, 60, 61 и 93 от 2011 г.; Решение № 10 на Конституционния съд от 2011 г.–бр. 93 от 2011 г.; изм. и доп., бр. 19, 20, 25 и 60 от 2012 г., бр. 17, 52, 70 и 71от2013г., бр. 21 от 2014 г., бр. 14, 24, 41, 42, 60, 74 и 79 от 2015 г., бр. 32, 39, 62, 81 и 95 от 2016 г. и бр. 13, 63 и 101 от 2017г., бр. 7, 44, 87 и 96 от 2018г., бр. 7 и 16 от 2019г.)    Параграф единствен. В Глава Двадесет и седма се създава нов чл.369а със следния текст:    „Чл. 369а. Съкратено съдебно следствие по чл. 371, т. 2 не се допуска при умишлено причиняване на смърт или тежка телесна повреда.\"    МОТИВИ    Институтът на съкратеното съдебно следствие е диференцирана процедура по Глава Двадесет и седма от Наказателно-процесуалния кодекс, който е в сила от 29.04.2006 г. Сега действащият НПК е претърпял многократни изменения, както една част от тях, с най-голяма обществена значимост, а именно ограничаването на приложното поле на института с въвеждането на разпоредбата на чл.369а и последвалата ѝ отмяна със ЗИД на НПК от 28.05.2010 г. В първоначалната му редакция, чл.369а гласи: „Съкратено съдебно следствие не се допуска при умишлено причиняване на смърт или тежка телесна повреда, или когато деецът е бил в пияно състояние\". С отмяната на тази разпоредба се даде възможност за провеждане на съкратено съдебно следствие за всички престъпления от особената част на НК. От важно значение в тази връзка е и разпоредбата на чл.58а от НК, според който съгласно чл. 373, ал. 2 от НПК, при провеждане на съкратено съдебно следствие в хипотезата на чл.372, ал.4 от НПК, в случаите на постановяване на осъдителна присъда, наказанието се определя при привилегированите условия на същия.    Промяната в законодателството с отмяната на чл.369а и въвеждането на чл.58а от НК, доведе не само до хаос при прилагането на втория с неговото различно тълкуване, но и до противоречива практика на съдилищата и най-вече до широк обществен дебат относно това, доколко допустимо е прилагането му по отношение на престъпления, за които са предвидени най-тежките наказания – доживотен затвор и доживотен затвор без право на замяна.    Ситуация, в която за обществото все по-осезаема е липсата на доверие в съдебната система, породена от усещането за безнаказаност на извършителите на тежките престъпления, с даването на възможност за отмяна на най-тежките предвидени в НК присъди, само въз основа на направено от тях самопризнание, както и последващото редуциране на постановяваните присъди, необходимостта от възстановяване на чл.369а е не просто дискусионен въпрос, а сериозен проблем, свързан с невъзможността за ефективна борба с тежките престъпления у нас.    Примерите в тази връзка са много: убийствата пред „Соло\" на Кирил Въжаров и Васил Александров от София, варненската студентка Радостина Евтимова, Живко Иванов от Добрич, Андрей Монов от София и Илиян Димитров от село Лъга. Един от най-фрапиращите в това отношение случай, е този с жестокото убийството на студентката от В.Търново – Вероника Здравкова, чийто убиец, рецидивист, с множество предишни противообществени прояви – излежал присъди за кражби, нападение и убийство и който в деня на извършване на престъплението е следвало да бъде в затвора, където да излежава поредната си присъда, получи на първа инстанция от Великотърновския окръжен съд 30 години лишаване от свобода, което е максималното наказание, което може да му бъде наложено, тъй като делото се гледа по съкратена процедура по искане на обвиняемия. Убийството по особено жесток начин на русенската журналистка Виктория Маринова, породи остри реакции в обществото срещу отмяната на чл. 369а от НПК. Още много случаи на тежки престъпления можем да изброим през последната година, където наложената присъда не съответства на извършеното деяние, тъй като извършителите са се възползвали от предоставената им законова възможност.    Очевидно е, че настоящата нормативна уредба разкрива реална опасност от, ако не накърняване, то със сигурност ограничаване на основната задача, прокламирана в чл. 1, ал. 1 от НК - „...да защитава от престъпни посегателства личността и правата на гражданите и цялостния установен в страната правов ред“. Без тежест остава мотивът за бързината на правораздаване, тъй като е спорно, доколко всъщност е такова то, а от друга страна е въпрос на справедливост – морална и правно обоснована, както и на обществена потребност от реализирането на същата да се възстанови действието на чл.369а от НПК.    ПРЕДВАРИТЕЛНА ОЦЕНКА НА ВЪЗДЕЙСТВИЕТО    I.Основания за законодателната инициатива    Поради нарастване на броя на тежките престъпления в страната и масовото възползване от страна на извършителите им, от законовата възможност за съкратено съдебно следствие и произнасянето на по-лека присъда и несъответствието на престъплението с адекватното на него наказание, се налага въвеждане на разпоредбата на чл. 369а. Отмяната на тази норма позволи на извършителите на най-тежки престъпления – убийства и нанасяне на тежки телесни повреди, да получат близки по тежест присъди с извършителите на по-леки престъпления. По този начин в обществото остава чувството за безнаказаност и несправедливост в правораздаването.    II.Заинтересовани групи    Инициативата ще засегне всички български граждани, а пряко пострадалите и извършителите на тежки престъпления. Ще даде възможност за справедлив съдебен процес, превенция и намаляване на тежките престъпления.    III.Анализ на разходите и ползите    Законопроектът не предвижда разходи за държавата. Като ползи могат да бъдат посочени намаляване на чувството за несправедливост и несигурност сред българските граждани. Приемането на законопроекта ще доведе до намаляване на създаденото напрежение и успокояване на българското общество.    IV.Административна тежест и структурни промени    С приемането на законопроекта не се предвиждат административни промени като закриване, сливане или създаване на нови административни структури. Не се предвижда и въвеждане или изменяне на регулаторни режими и такси.    V.Въздействие върху нормативната базаЗаконопроектът не предвижда промяна на други нормативни актове.", "date": "2019.09.03", "title": "След БСП и \"Обединените патриоти\" внесоха законопроект за отпадане на съкратеното следствие "}
{"url": "http://epicenter.bg/article/Rakovodstvoto-na-BSP-otkaza-da-dade-podkrepa-za-kmeta-na-Simitli/191863/2/0", "text": "Досега левицата там подкрепяше дългогодишния кмет, а на последните избори той беше единствен кандидат, подкрепен и от ГЕРБ.   Тя е била категорична, че    “Дали ще отчетем като победа една община повече или по-малко, няма значение. Става въпрос за много по-големи неща – за ярък пример на модел на управление на община на който ние 3 години се противопоставяме”, казала още Нинова.   Припомняме, че синът на Апостолов - Стефан е депутат от ГЕРБ и футболен съдия. ", "date": "2019.09.03", "title": "Ръководството на БСП отказа да даде подкрепа за кмета на Симитли: Той е пример за задкулисие!"}
{"url": "http://epicenter.bg/article/Dzhambazki--VMRO-shte-izdigne-svoy-kandidat-za-kmet-na-Sofiya--mozhe-da-sam-az-/191865/2/0", "text": "„За мен смъртната присъда е най-сигурната гаранция, че убиецът след известно време няма отново да излезе на улицата с брадва”. Така евродепутатът от ВМРО Ангел Джамбазки коментира темата за жестоките престъпления и законовите промени, които партията му предлага. В ефира на предаването „Плюс-Минус. Коментарът след новините” по Нова телевизия, той заяви, че трябва да отпадне възможността за съкратени съдебни процеси срещу извършителите на тежки престъпления и да се въведе химическа кастрация за изнасилвачите.   „На такива хора не трябва да се позволява да повтарят деянията си. Не трябва да могат да се възползват от вратички в закона. И нямам разумно обяснение защо не се правят законови промени и не се въвеждат по-тежки присъди за извършителите на жестоки престъпления”, категоричен бе Джамбазки.   Той коментира и темата за твърдението на новоизбрания председател на Европейската комисия Урсула фон дер Лайен, че Старият континент трябва да стане неутрален до 2030 г. „Това означава, че България трябва да намали до нула емисиите, които се произвеждат от въглищните ни централи”, поясни Джамбазки. И изрази мнение, че правителството ни не трябва да поема подобен ангажимент.   „Въглищата са единственият независим български източник на енергия. В този сектор са заети около 62 000 души”, каза още евродепутатът. И добави: „Не можем да построим ограда за въздуха. Криворазбраната екологична тояга, която се размахва над България, ще остави много хора без работа и ще нанесе щети, много по-сериозни от тези от пакета „Мобилност”.   Джамбазки коментира и предстоящия местен вот. Той каза, че във ВМРО все още текат разговори, но най-вероятно партията ще издигне свой собствен кандидат за кмет на София. „Има шанс и това да съм аз. Не ме е страх да застана срещу Фандъкова и Манолова – уважавам и двете, работил съм с тях”, завърши Джамбазки.  ", "date": "2019.09.03", "title": "Джамбазки: ВМРО ще издигне свой кандидат за кмет на София, може да съм аз!"}
{"url": "http://epicenter.bg/article/Kaloyan-Pargov--Iskame-da-udvoim-obshtinskite-si-savetnitsi-v-Sofiya/191866/2/0", "text": "На насрочената за 11 септември вечерна конференция ще обсъдим различните варианти за кмет на София и кого да издигнем или да подкрепим. Това заяви лидерът на БСП – София Калоян Паргов в ефира на „Плюс-Минус. Коментарът след новините”.   „Решението на Мая Манолова да се кандидатира за кмет беше очаквано. Искам да й пожелая успех в това сериозно начинание”, коментира Паргов решението на омбудсманът в оставка да се кандидатира за столичен кмет.     „Моето мнение, както и мнението на Градската делегация, ще бъде съществено в едната или другата посока, но, ако се върнем две години назад – през ноември 2017 г., когато пак на един подобен форум заедно с Нинова, обявихме, че кампания тип „Румен Радев” в София би била печеливша, но трябва да се готвим отрано. Вече сме на финалния акорд, който ще бъде заседанието на Градската конференция”, обясни общинският съветник.    „Никой кмет не може да работи без мнозинство в Столичния общински съвет. В сегашния СОС, а по прогнози и в следващия – ще има две политически сили – ГЕРБ и БСП. В какво съотношение зависи от изборния резултат. Искаме минимум да удвоим сегашния брой”.", "date": "2019.09.03", "title": "Калоян Паргов: Искаме да удвоим общинските си съветници в София"}
{"url": "http://epicenter.bg/article/Prezidentat-shte-napravi-obrashtenie-kam-naroda-i-Narodnoto-sabranie/191868/2/0", "text": ". Това съобщиха от прессекретариата на държавния глава. Заседанието ще започне от 9.00 часа.      в началото на политическия сезон в обръщението си към народа Румен Радев излезе с нова заявка -  В словото си той подчерта, че оставките вече не решават проблемите, нови избори не са перспектива.   Президентът бе силно критичен в обръщението си: \" \"       Преди година президентът Румен Радев направи обръщението си директно към народа, не отиде в Народното събрание. Сега обаче Радев ще застане пред депутатите.    ", "date": "2019.09.03", "title": "Президентът ще направи обръщение към народа и Народното събрание"}
{"url": "http://epicenter.bg/article/Natsionalniyat-savet-na-BSP-utvardi-161-kandidati-za-kmetove/191870/2/0", "text": "На днешното си заседание Националният съвет на БСП утвърди 161 кандидатури за кметове на общини и райони, съобщиха от пресцентъра на \"Позитано\" 20.   Сред кандидатите са утвърдени юристи, инженери, лекари, учители, културни дейци и др.  Петима народни представители се включват в кметската надпревара - Бургас - Николай Тишев, Сливен - ген. Кольо Милев; Русе - Пенчо Милков; Перник - Станислав Владимиров, Карнобат - Тодор Байчев.   Досегашните успешни кметове на левицата отново получиха подкрепа за следващ мандат. Това са градоначалникът на Гоце Делчев - Владимир Москов, на Троян - Донка Михайлова, на Красна -- Николай Георгиев, на Павликени - Емануил Манолов, на Асеновград - Емил Караиванов и др. Ръководството на БСП потвърди и кандидатурата на Катя Георгиева за кмет на Ямбол, на Хасково - Коста Стоев и на Стара Загора - проф. Иван Върляков. Следващото заседание на Националния съвет, което ще продължи с утвърждаването на кандидат-кметове, ще се състои на 15 септември.   ", "date": "2019.09.03", "title": "Националният съвет на БСП утвърди 161 кандидати за кметове"}
{"url": "http://epicenter.bg/article/Andrey-Novakov-poiska-45-mln--evro-ot-ES-za-borba-s-afrikanskata-chuma-po-prasetata-/191874/2/0", "text": "Андрей Новаков, евродепутат от ГЕРБ/ЕНП, внесе искане за отпускане на допълнителни 45 млн. евро от европейския бюджет в подкрепа на мерки за справянето с африканската чума по прасетата. Това съобщиха от пресцентъра на ГЕРБ.    Тази сума удвоява средствата, предвидени за извънредни случаи, а част от помощите ще бъдат използвани за компенсиране на засегнатите животновъди.    Предложението получи подкрепата на евродепутати от Полша, Румъния, Гърция, Чехия и Словения.    Бюджетните изменения касаят два фонда - за извънредни случаи и за превенция, като до края на октомври се очаква Европейският парламент да одобри искането.    Окончателното решение за бюджет 2020 на ЕС трябва да бъде взето до 18 ноември.  ", "date": "2019.09.03", "title": "Андрей Новаков поиска 45 млн. евро от ЕС за борба с африканската чума по прасетата "}
{"url": "http://epicenter.bg/article/Borisov-v-Berlin--Germaniya-e-nash-strategicheski-partnyor-v-ES-i-blizak-satrudnik-v-NATO-/191876/2/0", "text": "Германия е наш стратегически партньор в ЕС и близък сътрудник в НАТО. Това заяви министър-председателят Бойко Борисов в изказването си по време на програмното заседание на Групата на Християнсоциалния съюз (ХСС) в Бундестага, което се провежда в Берлин, съобщиха от Правителствената информационна служба.    Премиерът Борисов изтъкна конструктивното сътрудничество между двете страни, което се отличава с дългогодишни традиции и отлични перспективи като през настоящата година отбелязваме 140 години от установяването на дипломатически отношения.    „България и Германия развиват динамично сътрудничество във всички области – политика, сигурност, икономика и търговия, туризъм, образование, наука и култура“, акцентира Борисов пред представителите на германския Бундестаг.   Той подчерта, че има изключително интензивен политически диалог на всички нива, което е основа за успешното справяне с общите предизвикателства не само пред двете страни, но и в европейски план.    В изказването си българският министър-председател постави акцент още върху актуалните въпроси на ЕС.    „България е активен и последователен поддръжник на европейската перспектива на държавите от Западните Балкани. По време на нашето председателство на Съвета на ЕС положихме големи усилия за връщането на темата в дневния ред на ЕС, защото интегрирането на региона със Съюза е стратегическа инвестиция в мира, демокрацията, просперитета, сигурността и стабилността на Европа“, категоричен бе премиерът Борисов.    Той подчерта, че именно признанието за положителния принос на България по отношение на европейския път на Западните Балкани е и делегирането на отговорността страната ни да председателства Берлинския процес.    „Първото в историята съвместно председателство на Процеса с Република Северна Македония е акт на признание на постигнатото историческо Двустранно споразумение между нашите две страни, което е положителен пример за добросъседски отношения“, каза още премиерът Борисов.    В изказването си пред представителите на ХСС премиерът Борисов се спря още върху Многогодишната финансова рамка за периода 2021-2027 и необходимостта от ефективното разпределение на ресурсите между отделните приоритети на ЕС.    „Като външна граница България добре разбира необходимостта от осигуряване на достатъчни средства за новите приоритети, особено в областта на миграцията, сигурността и отбраната“, добави премиерът Борисов.    Той подчерта, че също толкова важно е бюджетът на ЕС да инвестира в растеж, заетост, конкурентоспособност и конвергенция, което означава по-добър живот за всички европейски граждани.    Министър-председателят Бойко Борисов се спря в изказването си още върху сигурността и единството на ЕС, както и върху въпросите на следващия институционален цикъл.    „България приветства избирането на госпожа Урсула фон дер Лайен за председател на ЕК. Лично аз, като премиер, положих много усилия в подкрепа на нейната кандидатура и мога да кажа, че сме изключително доволни от резултата – член на Европейската народна партия става и първата жена председател на ЕК“, категоричен бе министър-председателят Бойко Борисов.  ", "date": "2019.09.03", "title": "Борисов пред  ХСС: Лично положих много усилия за кандидатурата на Урсула фон дер Лайен за шеф на ЕК"}
{"url": "http://epicenter.bg/article/Premierat-v-Berlin--Kam-dneshna-data--dori-da-sam-opozitsiya--nyama-da-priema-vlizane-v-Shengen-/191877/2/0", "text": "\"Искам да изкажа задоволството си и радост, че мога да приветствам нашия добър приятел Бойко Борисов. За нас е чест, че министър-председателят е отделил от своето време, за да ни посети тук. Това заяви председателят на Групата на ХСС Александер Добринд, след като посрещна българския премиер в Берлин.    \"Тази среща се провежда във важен исторически момент, 30 години след падането на стената. Това е особено символично за нас. Отбелязвайки тази годишнина, ние искаме да подчертаем, че възстановяването на Западна Европа зависеше от усилията на Източна Европа. Страните от Централна и Източна Европа са наши приятели и ние можем да разчитаме на тях. Бойко Борисов е един от нашите най-близки приятели в Европа, аз изпитвам огромен респект към това, което неговото правителство постигна през годините\", добави той. \"Нашите икономически отношения са изключително близки. В областта на автомобилите например имаме много заводи. Бихме били доволни, ако тази тенденция се засили. България регистрира едно много успешно развитие, особено ако се обърне внимание на финансовата област. Също така икономическият растеж също повлиява на стандарта. Търговският баланс става все по-впечатляващ. Аз установих, че Германия внася повече, отколкото изнася към България\", обясни Добринд. \"България отговаря за една изключително важна задача, а именно защитата на външните граници на Европа. Ето защо искам тук изрично да благодаря на България, че тя, спазвайки правилата, гарантира по един изряден начин защитата на външните граници с помощта на \"Фронтекс\", каза още той.   \"Особено сме заинтересовани сега, когато предстои новата комисия да се учреди и да почне да работи, да сме в разбирателство с Източна Европа\". \"Сега ни предстоят интересни срещи. Имахме хубав близък и откровен разговор с Бойко. Направи ми впечатление колко добре познава историята на града\", завърши Добринд. \"Благодаря за любезната покана и за добрите думи, защото тази оценка е важна, не само за нас, но и за инвеститорите, които я чуват. Когато бях още кмет, тогавашният кмет на Берлин ни даде парчета от Берлинската стена. Хиляди хора минават на ден и ги виждат пред Националния дворец на културата\", заяви премиерът на България Бойко Борисов. \"Не мога да не благодаря и на Меркел за подкрепата, която сме имали винаги в нейно лице. А що се касае до ХСС и нейния лидер, ние дължим толкова много, че мога да кажа само едно: Благодаря! И сега това, което вътре ще говорим - не само за Централна и Източна Европа, не само, че много мозъци изтекоха оттам и сега чрез инвестициите ние сме длъжни да си ги върнем. Искам Западните Балкани, които са огромен резервоар за възможности, да залегнат в програмите и на вашите министерства. Защото виждате колко е просто, дори футболен мач може да изкара танк, за да напомни за миналото\", добави Борисов. \"Това, което предлагам, е Балканите да станат една привлекателна част от Европа. В Централна и Източна Европа доста от проблемите се решиха. Западните Балкани са риск. Има какво да си кажем и по опазването на околната среда, и по проблемите с миграцията. Но да не изнервяме депутатите, които ни чакат, няма да е любезно от наша страна. Факт е, че сте се подготвили много добре. Това е знак към българите, че колкото и малко, сме допринесли с нещо\", каза още премиерът. \"Мисля, че и за германските инвеститори ще е добре България да влезе в чакалнята за еврозоната. Що се касае до Шенген - в момента не знам дори дали е изгодно за България да влиза в Шенген. Ползваме цялата шенгенска система, имаме на 100% всички германски системи. С Турция споразумението ни не работи. Благодарение на личното ни споразумение с Ердоган ние нямаме натиск от Турция. Но всеки ден ние връщаме на Гърция 100-150 мигранти. Ако Александер каже \"Вие сте в Шенген\", те ще напънат и България. Имаме хубава поговорка: \"Всяко зло за добро\". Към днешна дата, дори да съм опозиция, няма да приема влизане в Шенген\", обясни Борисов. \"Всички сме наясно, че става въпрос за икономически въпрос, в който политиката не може да се меси. Също сме наясно, че няма как да останем безпристрастни. Важно за инвеститорите да знаят, че имат политическата подкрепа\", отговори Добринд на въпрос за завода на \"Фолксваген\" в България.", "date": "2019.09.03", "title": "Премиерът в Берлин: Към днешна дата, дори да съм опозиция, няма да приема влизане в Шенген!"}
{"url": "http://epicenter.bg/article/Rusiya--Izlozhbata-za-osvobozhdenieto-ot-natsizma-nyama-nishto-obshto-s-politicheskiya-debat-v-Balgariya/191881/2/0", "text": "Посолството на Руската федерация в София публикува коментар във връзка със запитвания от медии по повод изявлението на МВнР относно изложба \"75-та годишнина от освобождението на Източна Европа от нацизма\". По-рано днес от Външно излязоха с декларация, в която се казва:     \"Изложбата към 75-та годишнина от освобождението на Източна Европа от нацизма, която на 9 септември ще представим в нашия културно-информационен център, е подготвена със съдействието на Руското историческо дружество и е насочена изключително към запознаване на българското общество с материали от фондовете на руски архиви. Много от тези документи бяха досега непубликувани или неотдавна разсекретени и разказват за решаващата роля на Червената Армия в избавление на човечеството от фашистката чума\", пише в отговора на дипломатическото представителство.    \"Тази изложба няма нищо общо нито с днешния български вътрешнополитически дебат, нито с отделни политически сили, затова до известна степен сме учудени от това, че може да се правят каквито и да било официални заявления преди запознаване със самата експозиция\", пишат още от руското посолство.  ", "date": "2019.09.03", "title": "Русия: Изложбата за освобождението от нацизма няма нищо общо с политическия дебат в България"}
{"url": "http://epicenter.bg/article/Prof--Aleksandar-Marinov--Shte-ima-promyana-v-upravlenieto-za-Sofiya-i-Balgariya/191885/2/48", "text": "Прибързано е да се обявяват Йорданка Фандъкова и Мая Манолова за евентуални претенденти на бъдещ балотаж за кмет на столицата. Това каза за обзорното предаване „Това е България“ на Радио „Фокус“ политологът проф. Александър Маринов. Според него е сигурно, че балотаж ще има. В столицата десницата има власт, но няма да ѝ е лесно, защото не е в добро общо състояние, коментира той.  „Балотаж ще има по много причини. Кой ще бъде там, е рано да се каже. Прибързано е да се обявяват предизвестени участници на балотаж. Това зависи от други неща. С твърдата си електорална база в София десницата има шансове. Интригата в тези избори е в това, че много хора, които не са икономически и политически обвързани, ще решават. Нищо не е предопределено“, коментира той.    Според проф. Александър Маринов ще има промяна в управлението за София и България.    \"Личностите са важни до толкова, до колкото изразяват и реализират някаква политика. Тази на Фандъкова от името на ГЕРБ е чиста партийна кандидатура, която е дотегнала на гражданите. Манолова има своята партийна биография, но последните години играеше друга роля, припомни той. Фандъкова изглежда уморена и невъодушевена, че ще участва в изборите, докато бившия омбудсман има хъс за предстоящите избори. ГЕРБ нямат друга възможност за София, но този път електоралните преимущества на Фандъкова ще работят против нея\", предупреди той.    Партиите не желаят и нямат способност да издигнат нов кандидат, който да промени статуквото, коментира още проф. Александър Маринов. На хората им омръзна статуквото и искат промяна, без да се замислят и да формулират изисквания към нея, каза още той.    „Можем да съжаляваме, че не се появи убедителен кандидат, който да покаже, че статуквото има алтернатива в най-пълния смисъл на думата. Смятам, че подобни кандидати нямат желание да бъдат издигани от партиите. Те не желаят да се променят. Издигането на сериозен кандидат от такъв тип, означава голяма промяна в политиката, а не просто ново лице“, каза той.    Според проф. Александър Маринов хората, които имат власт, не носят отговорност за това, което са направили или не са. Проблемът за промяна на статуквото е голям и се поставя на масата, заради местните избори. Една такава промяна би значела цялостна промяна в мисленето, отчитане на проблемите на обществото и поемане на реална отговорност. Според него ако местната власт е болна, не работи добре и не се ползва с доверието на хората, то цялата система е болна.    Местната власт е основата на демокрацията, обясни той и добави, че у нас тя е агонизираща поради ниска икономическа жизнеспособност на голяма част от общините, поради силната им зависимост от централната власт и грубите политически пристрастия при разпределението на ресурсите, както и мафиотизирането й. По думите му всичко това води до липса на доверие на хората в нея.   ", "date": "2019.09.03", "title": "Проф. Александър Маринов: Ще има промяна в управлението за София и България"}
