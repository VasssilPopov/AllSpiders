{"url": "http://epicenter.bg/article/Podzemiyata-na-Mavzoleya-stavat-muzey/146636/2/0", "text": "Подземията, останали на мястото на съборения мавзолей на Георги Димитров, стават музей. Това реши комисията по култура на Столична община.   Пространството, което е на три нива, става филиал на Софийската градска художествена галерия.   Мавзолеят на Георги Димитров беше разрушен, след няколко опита през август 1999 г. Още преди разрушаването на основната постройка имаше идеи тя да бъде запазена и използвана за културни събития.  ", "date": "2018.02.05", "title": "Подземията на Мавзолея стават музей"}
{"url": "http://epicenter.bg/article/Radev--Evropa-ne-tryabva-da-se-prevrashta-v-krepost--a-da-pomaga-na-darzhavite-ot-Afrika-i-Blizkiya-Iztok/146600/2/0", "text": "  Има огромен потенциал за развитие на двустранните отношения между България и Малта. Това заяви президентът Румен Радев по време на съвместен брифинг с президента на Малта Мари-Луиз Колейро Прека, предаде репортер на БГНЕС.   Финансовите услуги, образованието, здравеопазването, туризма, логистиката и миграцията – са темите, които двамата президенти са обсъдили по време на разговорите на „Дондуков” 2. Президентът Радев заяви, че визитата на г-жа Колейро Прека и водената от нея делегация ще даде нов тласък и импулс за развитие на отношенията между двете държави във всички области от взаимен интерес.    Двамата са обсъдили и въпроси от международен характер, както и темите по отношение на Българското председателство на Съвета на ЕС.   Кохезионната политика е в основата на ЕС, отбеляза Румен Радев.   Огромен потенциал съществува и в развитието на нашите културни връзки, каза българският президент и отбеляза, че европейска столицата на културата през 2018 година е Валета, а през 2019 г. – Пловдив.   Свързаността между България и Малта е много важна - за бизнеса, за туризма, за културните връзки, заяви от своя страна малтийският президент. И Малта, и България имат практически еднакви бизнес модели, добави тя и отбеляза, че се надява превозвачът „България ер” също ще види потенциала.   Трайно решаване на мигрантската криза е възможно само чрез по-голяма сигурност и стабилизиране на районите, откъдето пристигат мигрантите. Политиката на отворени врати докара не толкова големи проблеми на Европа, колкото огромни проблеми в държавите, откъдето тръгват мигрантите. Предлагайки социална сигурност тук в Европа на милиони хора от проблемните региони, те престават да мислят за бъдещето на своите страни и мислят единствено как да дойдат тук в Европа. Трябва да мислим за стабилизиране на проблемите региони, хората трябва да знаят, че имат бъдеще у дома. Европа не трябва да се превръща в крепост, а да помага на държавите от Африка и Близкия Изток, заяви Румен Радев. Мигрантите наистина не намират реализация в страните си, съгласи се с Радев Мари-Луиз Колейро Прека.   Ако искаме да постигнем истински успех, а не само да оказваме помощ и благотворителност, трябва да разглеждаме проблема от всички негови страни, каза още тя. Очаквайте още подробности.          ", "date": "2018.02.05", "title": "Радев: Европа не трябва да се превръща в крепост, а да помага на държавите от Африка и Близкия Изток"}
{"url": "http://epicenter.bg/article/Sharenkova--Reaktsiyata-na-Ninova-po-otnoshenie-na-Istanbulskata-konventsiya-e-v-polza-na-balgarskiya-narod/146606/2/0", "text": "„Обществото жадува за връщане на изконните човешки, християнски ценности. Не мисля, че Истанбулската конвенция е толкова страшна, но явно е много лицемерна и префинено ни подава нещо, което е извън нашия цивилизационен код и същност. От тази гледна точка ме радва  най-много  реакцията на Светия синод.”   Това заяви по Канал 3 проф. Светлана Шаренкова, член на Националния съвет на БСП. Тя добави, че подобна реакция от страна на БПЦ не имало от времето на спасяването на българските евреи. „Това трябва да покаже на Бойко Борисов, преди всичко, смирение”, добави тя. Шаренкова припомни, че английският посланик заяви на дискусията за конвенцията в Софийския университет, че сега приравняват законодателството си и един ден, може би, ще ратифицират документа. „Турция е ратифицирала конвенцията, но за миналата година има 7000 изчезнали жени. Колко има в затвора без съд и присъда - интелектуалци, лекари и пр. Къде сме- на изток или на запад”, попита Шаренкова.   По думите й левите партии в Европа, които останаха да печелят доверие, са само българската, португалската и британската. \"Общото между тях е, че водят политика, различна от налаганата от ПЕС.   През последните дни Сергей Станишев прескача от телевизия в телевизия и защитава ратификацията на Истанбулската конвенция. Да, той има право на лично мнение, но всъщност се превърна в най-верния защитник на ГЕРБ и на Борисов по спорния документ\", коментира проф. Шаренкова. Тя бе категорична, че реакцията на Корнелия Нинова и на БСП по отношение на Истанбулската конвенция, е в полза на българския народ и на националната идентичност.   „Демократът” Станишев страстно продължава да обсипва с  негативизъм, обиди и обвинения своята държава и партия и дори  избрания от 2 милиона българи президент, написа по-късно Светлана Шаренкова. Охули традиционните религии и най-вече православната ни църква, криейки се зад гърба на някаква си Зита Гурмай от ПЕС-Жени.   Натискът на Станишев над БСП е безпрецедентен! Над партия, на която дължи всичко и която великодушно му е прощавала всичките грешки и провали.   „Борецът” за права си позволи политически тормоз над БСП и персонално над лидерката и жената Корнелия Нинова!   Със сигурност социалистите застават като един зад своето ръководство, зад патриотичната и прагматична линия, която предлага решаването на проблемите с насилието в семейството чрез националното законодателство, а не чрез един лицемерен и морално спорен международен документ. Със сигурност целта на Истанбулската конвенция няма нищо  общо с лявата идея. Тя регулира „джендъра”, отваря вратата за гей  браковете и „социалния” пол, за гей пропагандата сред деца. Тя не  решава нито един от реалните социални проблеми на жените -  майчинство, демография, социална закрила, доходи.   С позицията си срещу конвенцията БСП служи на народа си, но възниква въпросът - на кого служат Сергей Станишев и ПЕС? Станишев на практика се самоизолира от редиците БСП?! Това не е лидерство, а антилидертво!", "date": "2018.02.05", "title": "Шаренкова: Реакцията на Нинова за Истанбулската конвенция е в полза на българския народ"}
{"url": "http://epicenter.bg/article/Boyko-Borisov-se-sreshtna-s-prezidenta-na-Malta--snimki-/146607/2/0", "text": "Премиерът Бойко Борисов се срещна с президента на Република Малта Мари-Луиз Колейро Прека, съобщиха от правителствената информационна служба.   Приоритетите на Българското председателство на Съвета на Европейския съюц с акцент европерспективата на страните от Западните Балкани, миграционната криза, кохезионната политика и други важни за Европа теми бяха център на разговора между двамата.   Бойко Борисов и президентът на Малта изразиха сходни позиции по стратегическите въпроси в Европейския съюз и оцениха високо доброто двустранно партньорство в редица сектори.   По-рано днес Мари-Луиз Колейро Прека проведе среща и с президента Румен Радев.", "date": "2018.02.05", "title": "Бойко Борисов се срещна с президента на Малта (снимки)"}
{"url": "http://epicenter.bg/article/Rusenski-mitnichari-konfiskuvaha-nad-1350-litra-rakiya/146611/2/0", "text": "При проверка на складова база в русенския квартал „Долапите\" инспектори от сектор „Оперативен контрол\" на Митница Русе са открили голямо количество ракия без документи за произход и платен акциз. Това съобщиха от пресслужбата на агенция \"Митници\". Проверката в намиращата се в бившия стопански двор база е извършена на 31 януари. Открити са 13 PVC бидони и туби, в които се открити общо 1354 литра прозрачна течност с мирис на етилов алкохол. За стоката не са представени документи, удостоверяващи плащането, начисляването или обезпечаването на дължимия акциз, поради което алкохолната течност е иззета. Взети са проби за лабораторен анализ. На собственика на обекта ще бъде потърсена административнонаказателна отговорност. Предвид количеството на стоката и измереното алкохолно съдържание, приблизителният размер на санкцията за това нарушение възлиза на 14 300 лв. По време на проверката в обекта митническита служители са открили и голям самоделен казан за дестилиране на алкохол. Той обаче не е бил в работен режим.", "date": "2018.02.05", "title": "Русенски митничари конфискуваха над 1350 литра ракия"}
{"url": "http://epicenter.bg/article/Nadzirateli-pishat-na-Boyko-Borisov/146612/2/0", "text": "Синдикатът на служителите в затворите в България (ССЗБ) поиска официално становище от премиера относно политиката на кабинета спрямо заетите в сектора за сигурност, съобщава Новини.бг.   Синдикатът изпрати официално писмо до министър – председателя Бойко Борисов с апел за реакция и предприемане на действия за изравняване на заплащането, на служителите, на ГД „Изпълнение на наказанията“ и ГД „Охрана“ с това на служителите на МВР. Копие от него е изпратено и на вицепремиера по обществения ред и сигурност Красимир Каракачанов, и до министъра на правосъдието Цецка Цачева.   В него от Синдикат на служителите в затворите в България (ССЗБ) питат министър – председателя ще предприеме ли правителството мерки и какви за актуализиране на бюджета на Министерството на правосъдието, с оглед осигуряването навреме на средства за изпълнение на поетите спрямо синдиката ангажименти, за изравняване статута на работещите в Сектор „Сигурност“.   В писмото се призовават властимащите да оповестят публично своята позиция, като от синдиката държат тя да изключва възможности за отстъпление от заявения ангажимент на правителството и на министъра на правосъдието по време на дебата и процедурата по приемане на бюджетната рамка за 2018 година, а именно - за равно третиране и недопускане на дискриминация по отношение на служителите в сектора за сигурност. Синдикалистите изразяват силно безпокойство, „от поведението на институциите, изразяващо се в мълчание, което предполага съмнения относно адекватността на действията на компетентните лица и органи, на фона на напрежението в специализираните звена и протестите на Сдружение „Синдикат на служителите в затворите в България“ и Сдружение „Синдикат охрана“.   От миналата седмица служители на затворите и съдебната охрана в 22 града протестират срещу ниските възнаграждения, лошите условия на труд и съотношението охранявани – охраняващи в местата за лишаване от свобода. На общо събрание в края на седмицата синдикаът ще реши дали протестиращите надзиратели да дойдат в София.", "date": "2018.02.05", "title": "Надзиратели пишат на Бойко Борисов"}
{"url": "http://epicenter.bg/article/Iliyana-Yotova--Tryabva-po---chesto-da-se-zachitame-v-dumite--Saedinenieto-pravi-silata-/146613/2/0", "text": "Днес често чуваме думите „Съединението прави силата“ -добре е не само да ги повтаряме, а да прочитаме всяка една от тях. Защото техният истински прочит минава и през бурните събития на Кресненско-Разложкото въстание. Защото зад всяка от тези думи стоят много човешки съдби, героизъм, пролята кръв за свободата на България и нейното единение. Това заяви вицепрезидентът Илияна Йотова в Националната библиотека „Св. Св. Кирил и Методий“ при откриването на изложба, посветена на 140-годишнината от Кресненско-Разложкото въстание, съобщиха от прессекретариата на държавния глава.   „140 години по-късно героите от Кресненско-Разложкото въстание заемат достойно място в пантеона на националните ни радетели за свобода и единение“, отбеляза Илияна Йотова. По думите й незаслужено първият акт за формирането на единната българска нация след Руско-турската освободителна война е малко познат. Според вицепрезидента Кресненско-Разложкото въстание е от онези примери за присъщата за българския народ непримиримост, „заради която цели 500 години опазихме себе си, своето национално самосъзнание и своята жажда за свобода“.   Като истинско родолюбиво дело Илияна Йотова определи изложбата, която е съвместна инициатива на Националната библиотека и Община Кресна. „Документите, които виждаме, са прочит на епохата, на историята, на българщината, на несломимата национална сила и героизъм. Изложбата е посветена на едни от най-жестоките години в нелеката българска история – току-що извоюваната свобода е изтръгната заради политически интереси и имперски амбиции“, каза вицепрезидентът. „Колкото повече млади хора разгледат изложбата, толкова повече ще пребъде България“, заяви Илияна Йотова.", "date": "2018.02.05", "title": "Илияна Йотова: Трябва по - често да се зачитаме в думите „Съединението прави силата“"}
{"url": "http://epicenter.bg/article/15-godishen-snoubordist-blasna-5-godishno-rusnache-v-Pamporovo--Deteto-e-v-koma/146614/2/0", "text": "  5-годишно момченце от Русия е в кома. То е ударено от сноубордист в курорта Пампорово, съобщи смолянската полиция, цитирана от БНР.   Тежкият инцидент е станал в понеделник по обяд на мястото, където се пресичат ски пистата и пистата за сноуборд.   Момченцето е било на пистата със ски учител. 15-годишен сноубордист от София е правил скок на указано за целта място и е паднал върху детето, като го ударил в гърба. Детето е откарано веднага в смолянската болница. То се преглежда със скенер.   Източник: news.bg  ", "date": "2018.02.05", "title": "15-годишен сноубордист блъсна 5-годишно русначе в Пампорово. Детето е в кома"}
{"url": "http://epicenter.bg/article/Kmetat-na-Septemvri-shte-obzhalva-garantsiyata/146566/3/0", "text": "Кметът на Септември ще обжалва размера на гаранцията, която съдът му поиска, за да излезе от ареста. Жители на Септември ще събират пари за гаранцията на кмета Марин Рачев 250 000 лева - толкова струваше свободата на Марин Рачев, съобщи \"Нова телевизия\". Той е с две обвинения - за умишлена безстопанственост и за сключване на неизгодни сделки.  Разследващите намерили в дома на градоначалника тефтер, в който обвиняемият записвал печалбите от всяка обществена поръчка, уредена по „втория начин\".  Привърженици на септемврийския кмет блокираха вчера главен път. Те твърдят, че е обвинен неправомерно. Те се заканиха да събират пари за рекордната му парична гаранция от 250 хил. лв.  Недоволните блокираха за около час главния път Пазарджик – Велинград, като пресичаха непрекъснато пешеходната пътека в село във Варвара. Те са категорични, че той е „честен човек” и е обвинен неправомерно. Блокадата на неговите привърженици изнерви десетки шофьори.      ", "date": "2018.02.05", "title": "Кметът на Септември ще обжалва гаранцията"}
{"url": "http://epicenter.bg/article/Biznesat-iska-ostavkata-na-Temenuzhka-Petkova/146619/4/0", "text": "Три работодателски организации поискаха оставката на министъра на енергетиката Теменужка Петкова. Това са Асоциацията на индустриалния капитал в България (АИКБ), Българската стопанска камара (БСК) и Конфедерацията на работодателите и индустриалците в България (КРИБ). Бизнесът смята, че енергийният шеф не се справя с проблемите в сектора и не провежда реформи.   Преди няколко дни работодателски организации излязоха с призив за протест на 28 февруари заради драстичното повишаване на цената на тока за бизнеса. В медийните си изяви по темата министър Петкова нееднократно заяви, че приказките за повишение на цените не отговарят на истината. Което също ядоса бизнеса.   В изявление на трите организации, качено на сайта на БСК се казва: „На 2 февруари 2018 г., министърът на енергетиката Теменужка Петкова си позволи в ефира на Българската национална телевизия да изрече серия от неистини, което говори или за целенасочено заблуждаване на общественото мнение, или за липса на професионализъм. В интервюто си пред БНТ министър Петкова говори за „свободен“ пазар на електроенергия, върху който държавата не можела да влияе, удобно пропускайки факта, че на същия този „свободен“ пазар на практика участват само две дружества, собственост на държавата, чрез борса, също собственост на държавата. Асоциацията на индустриалния капитал в България (АИКБ), Българската стопанска камара (БСК) и Конфедерацията на работодателите и индустриалците в България (КРИБ), представляващи над 80% от българският бизнес, категорично не приемат подобно нагло поведение от страна на представител на изпълнителната власт. Това поведение още веднъж доказва правилността на решението ни да откажем участие в поредната безплодна среща с  министъра на енергетиката, да сезираме Комисията за защита на конкуренцията във връзка с цените на електроенергията, както и да организираме мащабен протест срещу безобразията в енергетиката, който ще се проведе на 28 февруари т.г., от 11.00 часа. Заради неистините и манипулациите, заради неспособността й да се справи с проблемите в сектор „Енергетика“ и, най-вече, заради изоставените реформи, настояваме за оставката на Теменужка Петкова.“  ", "date": "2018.02.05", "title": "Бизнесът иска оставката на Теменужка Петкова"}
{"url": "http://epicenter.bg/article/Deset-polzi-ot-Istanbulskata-agresiya/146597/11/0", "text": "   и се оказа, че хич не бил толкова прост, колкото им се иска на някои, а само се е правел:-)))) Което е древен национален спорт по нашите земи:-)))    Какъв кураж дава на цялата нация едно толкова силно и категорично духовно лидерство! Позицията на БПЦ, на католици и на протестанти е изключително силна, духовно аргументирана и юридически безупречна!    молитви в православните храмове, пост и молитва сред протестантите - както някога в древните библейски времена избраният народ Израил заставаше срещу злото чрез пост и молитва към Бог. Това e епично и вдъхновяващо.    в една голяма обществена картина, очертаваща реални възможности за ефективно взаимодействие в защитата на семейството от мъж и жена /и няма друго!/. Това е обединителна зона за нацията!    да излезе на светло и положението се оказа силно нефотогенично. Този добре захранен, впил се в редица държавни институции сив сектор се оказа с нулево \"сиво\" вещество, истерично бълващ неразбираеми клишета в безсилна словесна агресия.  Грантови технолози, и нищо повече.  Попълвачи на формуляри.  Изпълнители на волята на невидимите си еврократични господари.  Не е добре.    и агенции, без никой никога да им е давал легитимна власт върху секторните политики на законно избраните институции на националната държава. Сами сме си били полегнали пред тези анонимници и сами сме си били предали властта в техни ръце. Еми стига толкова.      изкривено от злоба и надменност лице на самозабравила се еврокрация, която всъщност плаче за дълбоки реформи и за \"довиждане\". /Може и в обратния ред, макар че ние обратните работи не ги харесваме много-много:-)/. Това е, от което се нуждаят видимо склерозиращите европейски институции - ясна промяна в полза на европейците. А не безвремие в полза на еврократите, както е сега.  Хора, това е нашата Европа и нямаме никакво намерение да се отказваме от нея - напротив! Искаме си я обратно!    отколкото някога сме предполагали, но не толкова дълбоко, колкото със сигурност му се е искало. Сега е времето за настъпление.    С крака да й строшим главата, свободни да се назовем\". Ако сега я пуснем вътре в дома ни, ще я храним с нашите собствени пари и с нашата собствена пасивност. И утре ще се чудим откъде се пръкна този огромен змей, необратимо уловил в пипалата си цялата ни образователна система на всички нива. И не само нея.   Истанбулското зло мутира през различни лица - \"леви\" и \"десни\", \"богословски\" и \"правозащитни\".  Истанбулското зло ще ни говори с различни гласове, ще ни умолява през различни телевизии, ще ни заплашва от различни телевизионни предавания.  Да не му вярваме и да не очакваме нищо добро от него! И то също нека да не чака никакъв компромис от нас! Защото - This is Bulgariaааа!:-))))) Напред, приятели!:-) Бог е с нас!", "date": "2018.02.05", "title": "Десет ползи от Истанбулската агресия"}
{"url": "http://epicenter.bg/article/-quot-Blumbarg-quot--za-Balgariya--Strategicheskiyat-agal-na-Evropa-zdravo-se-bori-da-se-prisaedini-kam-yadroto/146586/11/0", "text": "В момент, когато ЕС се съвзема след множество кризи и чертае пътя си напред, някои страни членки откриват, че не са толкова добре дошли по общия път. Това пише агенция \"Блумбърг\" под заглавие \"Стратегическият ъгъл на Европа здраво се бори да се присъедини към ядрото\".   България се стреми да се присъедини към еврозоната, както и към Шенгенското пространство за свободно движение и покрива критериите за напредък и в двете области. И в двата случая обаче резервираното отношение по този въпрос в някои по-богати страни от ЕС забавят процеса, отбелязва \"Блумбърг\" в статията, публикувана на сайта bloombergquint.com, цитирана от БТА.   Бившата комунистическа страна, която подсилва стратегическият югоизточен фланг на ЕС, представлява тест за усилията на блока за по-тясна интеграция с цел да се справи с предизвикателства като засилващия се глобален протекционизъм и заплахата от нова бежанска вълна от Близкия изток и Африка. В комбинация с укрепването на еврозоната, ЕС цели да гарантира запазване на икономическото си влияние след изтеглянето на Великобритания след малко повече от година.   \"Изборът на България е да бъде част от ядрото\", заявила външната министърка Екатерина Захариева в интервю за агенцията, дадено в Брюксел на 30 януари. \"Имаме ясна програма и ясни приоритети\", добавя тя.   Германия, която още страда след 10-годишна борба с предизвиканата от Гърция дългова криза, помага да се сложи спирачка на българските аспирации към еврото, продължава агенцията. Холандия, в която действа силна антиимиграционна партия и Франция, която през последните години пострада от големи терористични нападения, са сред страните, които действат като спирачка на всяко разширяване на Шенген, според цитирани от Блумбърг анонимни служители в Брюксел, Берлин и София.   Миналият юни германската канцлерка Ангела Меркел заяви, че иска България да се присъедини към еврозоната \"възможно най-скоро\", но сегашните спънки в процеса разкриват често срещаното в ЕС разминаване между политическите декларации и превръщането им политическа реалност - особено когато става дума за финанси. Гърция често се сблъскваше с подобни ситуации по време на преговорите за спасителна финансова помощ.   \"Всички възражения бяха чисто политически\", казва в интервю Жолт Дарваш, изследовател в брюкселския мозъчен тръст \"Брюгел\". \"Има двойни стандарти. Приемането на България като нов член на еврозоната не би трябвало да е проблем. България няма да стане нова Гърция\", добавя той.   България, която планира да кандидатства за влизане във валутно-курсовия механизъм, известен като ERM-2 и който е част от пътя за присъединяване към еврозоната, изпълнява всички икономически изисквания. Националната валута, левът, вече е обвързан с еврото. Държавният дълг е доста под средния за еврозоната и под максималното равнище, определено от ЕС. Страната има бюджетен излишък и е достатъчно далеч от европейския лимит от 3% от БВП за бюджетните дефицити.   Балканската страна изпълнява отлично и всички изисквания за присъединяване към Шенген, добавя агенцията.   През септември председателят на Европейската комисия Жан-Клод Юнкер заяви, че България и Румъния трябва да станат част от Шенген \"незабавно\", защото изпълняват всички изисквания.   Министър Захариева заявява, че страната е готова да се присъедини към Шенген \"от много години\" и че \"този двоен стандарт не трябва да съществува\".   Тактиките на Берлин за отлагане по валутния въпрос са комбинирани с продължаващ процес на оценка на годността на България за присъединяване към 19-членната еврозона, извършван от Европейската централна банка (ЕЦБ).   Германското финансово министерство приветства \"проявения от страни членки интерес към присъединяването към еврозоната\", но подчерта, че ЕЦБ трябва да приключи оценката си. Тази подробна оценка трябва да включва аспекти на устойчивостта, подчерта говорител на министерството на финансите в Берлин. Според говорител на ЕЦБ банката работи по оценката и се очаква тя да бъде публикувана през май.   Някои официални представители казват, че опасенията за готовността на България за присъединяване към единната валута произтичат от опасността от инфлация, свързана със силния икономически растеж в страната и изискванията на банковия съюз на ЕС да се предотвратява финансова нестабилност.   Други представители сочат равнището на корупция в България - най-лошото в ЕС, според \"Трансперънси интернешънъл\". Те казват, че еврозоната трябва да гледа отвъд твърдите икономическите критерии и да отчита силата на националните институции, когато обмисля дали да отвори вратите си за нови членове.   \"Блумбърг\" припомня изявлението на финансовия министър Владислав Горанов от 11 януари, че правителството планира до средата на годината официално да кандидатства за влизане в ERM-2 и че ако се гледат чисто официалните критерии, София е \"отличен ученик\".  ", "date": "2018.02.05", "title": "\"Блумбърг\" за България: Стратегическият ъгъл на Европа здраво се бори да се присъедини към ядрото"}
{"url": "http://epicenter.bg/article/Redzhep-Tayip-Erdogan-e-na-poseshtenie-vav-Vatikana/146567/7/0", "text": "Турският президент Реджеп Тайип Ердоган е на официално посещение във Ватикана по покана на папа Франциск при изключителни мерки за сигурност. То ще бъде първото на турски президент от 60 години. На пресконференция във връзка с визитата Ердоган посочи, че един от основните въпроси, които ще обсъди със Светия отец, е проблемът за Ерусалим, който нагнети отношенията между мюсюлманския и християнския свят.  Турският президент подчерта, че решението на Тръмп да премести посолството на страната си в Ерусалим е в нарушение на международното право и че с папата са на едно и също мнение.  \"Аз искам да благодаря на папа Франциск за изразената позиция.Той направи изключително важно послание към християнския свят, защото Ерусалим не е проблем само на мюсюлманите. И двамата сме застъпници за статута на Ерусалим и изразяваме волята да го запазим. Никоя нация няма право да предприема стъпка в едностранна посока и няма право да нарушава международното право по проблем, който интересува милиони хора по света\", каза Ердоган, цитиран от БТА.  Отношенията между Турция и Ватикана, а също и актуални регионални въпроси, между които мигрантската криза и тероризмът, се предвижда да бъдат сред темите, които ще бъдат обсъдени на срещата на Ердоган със Светия отец. Ердоган ще се срещне с италианския президент Серджо Матарела и премиера на Италия Паоло Джентилони.  Турският президент ще бъде придружаван от съпругата си Емине Ердоган и от министри. Изключителни мерки на най-високо ниво ще бъдат взети за сигурността на Ердоган и турската делегация. 3500 служители от сигурността са мобилизирани за охраната на височайшия гост.      ", "date": "2018.02.05", "title": "Реджеп Тайип Ердоган е на посещение във Ватикана"}
{"url": "http://epicenter.bg/article/Tsveti-Stoyanova-se-zavrashta-v-hudozhestvenata-gimnastika/146575/8/0", "text": "  Световната шампионка с ансамбъла сподели, че не иска да се връща в големия спорт, а ще тренира изключително само деца.   \"Достатъчно си взех от големия спорт, не искам да се връщам там. Предпочитам да давам началото на всяка една гимнастичка\", обяви  bTV. \"Доста по-различно и по-трудно е. Не е както ние си мислехме - просто седиш на един стол и крещиш\", обясни тя новото си поприще.   Преди 19 месеца Стоянова падна от шестия етаж на блока на баба си в София и след люшкане между живота и смъртта тя успя да се възстанови и да се върне към живота си, но вече далеч от гимнастиката.", "date": "2018.02.05", "title": "Цвети Стоянова се завръща в художествената гимнастика"}
{"url": "http://epicenter.bg/article/Desislava-Radeva-v-shikozno-byalo-palto-za-sreshtata-s-prezidenta-na-Malta/146628/10/0", "text": "  Първата дама бе изключително елегантна днес. Бялото й палто и тъмносинята й рокля бяха последен писък на модата и й стояха много добре, коментира Канал 3.   Малтийският президент е на държавно посещение у нас по покана на българския държавен глава, като в ръководената от нея делегация са включени представители на изпълнителната власт, както и на над 50 малтийски компании.   На съвместна пресконференция двамата президенти призоваха за по-бързото изравняване на стандарта на живот и на икономическото развитие между държавите от Севера и Юга и от Изтока и Запада в Европа. Церемонията по официалното посрещане на държавния глава на Малта се състоя на площад „Свети Александър Невски“.", "date": "2018.02.05", "title": "Десислава Радева в шикозно бяло палто за срещата с президента на Малта"}
{"url": "http://epicenter.bg/article/Vsyaka-godina-vav-Viena-se-provezhdat-nad-450-bala-/146634/10/0", "text": "Карнавалната традиция във Виена и до днес е жива. Всяка година в австрийската столица се провеждат повече от 450 бала - повечето от тях на различни съсловни организации и гилдии.   Началото на балния сезон е винаги на 11 ноември, но кулминацията е през януари и февруари, когато градът на валса празнува сезона на карнавала.   Повече от 2000 часа във виенските бални зали звучи музика в такт три четвърти и двойките се въртят в ритъма на валса. Но не само – в някои зали звучат съвременни ритми и се предлагат танцови развлечения за всеки вкус.   Голямото начало на тазгодишния бален сезон бе поставено от Виенския бал на Червения кръст на 17 ноември, който се проведе в тържествената зала на Виенското кметство.   В новогодишната нощ пък дворецът Хофбург отвори вратите си за Новогодишния бал. В разкошните зали на императорския дворец се проведоха и Балът на ловците (29.1.2018), Балът на лекарите (27.1.2018), а на 10 февруари дворецът ще бъде домакин на Бала на юристите. На 18 януари там се проведе и Балът на собствениците на кафенета, който ежегодно привлича 6000 гости. Това събитие изпълва танцовите зали в Хофбург със специална атмосфера, а след приключването му много от гостите се качват на оригиналните виенски файтони, наричани “фиакри”, и отиват до близкото кафе “Ландтман”, където веселбата продължава до зори. Това е същото кафене, където някога Стефан Стамболов се е срещнал за първи път с бъдещия български княз Фердинанд.   На 18 януари Виенската филхармония организира традиционния си бал. Естествено там присъстваха и всички членове на световноизвестния оркестър, но с инструменти в ръка те можеха да бъдат видени само при откриването на бала. В края на краищата след като са отишли на бал и те нямаха нищо против да потанцуват.   На 19 януари Виенското кметство отново отвори врати – този път за Бала на цветята. Тържествената зала в кметството бе превърната в истинска цветна градина и украсена с 100 000 стръка цветя от общинските оранжерии. Мотото на тазгодишния Бал на цветята беше \"Игра на цветовете\".   Виенската Щатсопера пък ще се превърне в бална зала за един ден на 8 февруари. Виенският оперен бал отдавна с право се е превърнал в един от символите на града. В тази нощ гостите, сдобили се с билет за бала, имат уникалната възможност да попаднат в знаменития оперен театър не просто като зрители, а и да се потопят в неповторима атмосфера заедно с могобройните звезди от света на музиката и шоу бизнеса, като буквално надникнат и зад кулисите.   Между другото Щатсопера реализира от всеки бал приходи в размер на 3,4 млн. евро. При разходи от 2,3 млн. евро остатъкът е печалба и съответно финансиране за операта. При цени от 290 евро за обикновен билет и между 10 000 и 20 500 евро за ложа кувертите за Оперния бал се продават до последната бройка. 144 двойки дебютанти от 13 страни ще открият бала с полка на Йохан Щраус (син).   На 9 февруари във Виенския Концертхаус се провежда най-сладкият от всички балове – Бонбоненият бал. Той се слави с изключително веселата си и неформална атмосфера.   Но традициите затова са традиции, защото живеят дълго и се обогатяват непрекъснато. Тази година на 24 февруари за шести път ще се проведе Балът на веганите. Естествено менюто ще бъде изцяло веганско за радост на многобройните посетители. Социологическите проучвания показват, че в момента във Виена живеят около 180 000 вегетарианци, като 20 000 от тях се хранят само с растителни продукти, т.е. са вегани. Факт, който според организаторите заслужава да бъде отпразнуван – с веганско меню и много музика. Мотото на бала е \"Веганството е бъдещето\", а билетите могат да се купят за 29 евро.   Това са само част от най-известните виенски балове, но през балния сезон всеки уикенд се провеждат по няколко бала, така че всеки желаещ може да се потопи в балната атмосфера.  ", "date": "2018.02.05", "title": "Всяка година във Виена се провеждат над 450 бала "}
{"url": "http://epicenter.bg/article/MOK-otkaza-da-dopusne-do-Pyongchang-opravdanite-ot-sada-ruski-sportisti/146595/8/0", "text": "Специалната комисия към Международния олимпийски комитет отказа да допусне до участие в Олимпиадата 15 руснаци, които бяха оправдани от Спортния арбитражен съд в Лозана (CAS), съобщи БНТ.   Комисията е взела под внимание решението на съда, но е решила, че то не е обосновано и не сваля от съмнения подозренията за приемане на допинг, както и не дава увереност, че те са чисти. Така МОК не е уважил молбата на Руския олимпийски комитет за участие в Пьонгчанг на 13 състезатели и двама треньори. Президентът на Международния олимпийски комитет Томас Бах в неделя изрази разочарованието си от решението на Спортния арбитражен съд (CAS), който уважи жалбите на 39 руски спортисти срещу пожизненото им отстраняване от Олимпийски игри. Според Бах, това решение показва, че има спешна нужда от реформите в CAS, включително и на ниво ръководители.", "date": "2018.02.05", "title": "МОК отказа да допусне до Пьонгчанг оправданите от съда руски спортисти"}
{"url": "http://epicenter.bg/article/Hristo-Stoichkov--Problemat-e--che-balgarskite-futbolisti-ne-igrayat-v-golemi-otbori/146629/8/0", "text": "Легендата на българския футбол и \"Барселона\" Христо Стоичков заяви, че проблемът на националния отбор е, е българските играчи не се подвизават в големи първенства, за разлика от четвъртите в света на първенството през 1994 г.   \"Сега също имаме добри играчи. Познавате Миланов от ЦСКА Москва и Попов от \"Спартак\". Има и двама-трима в Италия. Проблемът е в това, че нямаме футболисти в големи отбори. Нашето поколение играеше в \"Барселона\", \"Валенсия\", \"Порто\", \"Бенфика\"... Сега отборът е млад и перспективен, но това не е достатъчно. Победихме Холандия и Швеция, но защото те вече не са онова, което бяха\", коментира Стоичков пред руското издание \"Чемпионат\".   Камата разкри, че се е уморил от хора, които не разбират от футбол и за това е избрал за известно време да се дистанцира от зеления терен. Той обаче не изключва един ден да се завърне като треньор.   \"Уморих се от хора, които не разбират от футбол. От неадекватни изказвания. Харесва ми сегашния ми живот. Пътувам, срещам се с нови хора и имам повече време за всичко. Всичко е възможно, може един ден да се върна във футбола, ако ми отправят интересно предложение. Рано или късно може да се върна, но не бързам\", заяви той.   Финансовите параметри няма да го поблазнят, а най-голямото му богатство си има име - внучката му Миа. \"Аз съм много богат - на приятели. На тях и на футбола дължа всичко. Пари също си имам, но най-важното е че съм здрав. Вече съм дядо - това е моето богатство\", категоричен е Камата.", "date": "2018.02.05", "title": "Христо Стоичков: Проблемът е, че българските футболисти не играят в големи отбори"}
{"url": "http://epicenter.bg/article/Britanskite-sluzhbi-sa-otblasnali-54-miliona-kiberataki/146576/7/0", "text": "Специалните служби на Великобритания са отблъснали 54 милиона атаки през цифровото пространство през миналата година. Свалени са били и 120 000 фалшиви интернет сайта, съобщи \"Файненшъл таймс\".   От електронната версия на вестника става ясно, че изданието е получило достъп до доклада на Националния център за кибернетична сигурност (NCSC), който е част от специалната служба Център за правителствена комуникация (GCHQ). Документът, който ще бъде публикуван днес, твърди, че свалянето на сайтовете и отразяването на атаките е извършено с помощта на системата за защита Great British Firewall, която предвижда внедряването на програмен елемент в мрежата, който филтрира трафика.   Разработената от NCSC програма за активна защита дава възможност да се съкрати с 2% спрямо 2016 година броят на глобалните фишинг и вирусни атака, предприети в Обединеното кралство. В доклада се посочва, че преобладаващата част от подобни престъпления се извършват не от \"враждебни държавни субекти\", а от групировки, които имат намерение да извлекат полза от продажба на откраднати лични данни или от получаване на незаконен достъп до банкови сметки.   Според техническия директор на NCSC Йън Леви, днес вече \"не е реалистично да се мисли, че може да се победи киберпрестъпността\". Но службата ще се опитва да ? създаде максимално възможните проблеми по всякакъв начин, включително като се бори този вид криминална дейност да стане нерентабилна и много рискована.", "date": "2018.02.05", "title": "Британските служби са отблъснали 54 милиона кибератаки"}
{"url": "http://epicenter.bg/article/11-godishno-momiche-rodi-zdravo-bebe-v-Ispaniya/146582/7/0", "text": "  11-годишно момиче роди здраво момченце в Испания, съобщават местни медии, цитирани от    То се оплакало от силни болки в корема и родители й извикали бърза помощ.   При пристигането на линейката станало ясно, че момичето е бременно и то ражда. Родилката била откарана в университетската болница в град Палмар в провинция Мурсия.   Лекарите предупредили властите за невръстната родилка. Започнало е разследване за сексуална експлоатация.   Само преди месеци друго 12-годишно момиче роди здраво дете.   През 2013 г. Испания повиши възрастта за сключване на брак от 14 г. на 16 г. Освен това беше повишена възрастта от 13 г. на 16 г. за сексуален акт.  ", "date": "2018.02.05", "title": "11 годишно момиче роди здраво бебе в Испания"}
{"url": "http://epicenter.bg/article/Zapochva-deloto-sreshtu-terorista-Salah-Abdeslam--koyto-izvarshi-kasapnitsa-v-Parizh-prez-2015-g-/146583/7/0", "text": "  Единственият оцелял от джихадисткия екип, който извърши касапница в Париж през ноември 2015 г. - Салах Абдеслам се изправя пред съда в Белгия, съобщава БГНЕС.   Абдеслам е подозиран като изиграл ключова роля в нападенията от 13 ноември 2015 г., когато джихадисти от Ислямска държава (ИД) избиха 130 души, наслаждаващи се на хубавото време навън. 28-годишният френски гражданин от марокански произход беше оборудван с елек на самоубиец.   Но за разлика от брат си, той не активира устройството, което беше намерено сред останките няколко дни след масовото убийство.   След четири месеца в бягство най-издирваният в Европа човек беше заловен в брюкселското предградие Моленбек, и разказал на разследващите, че планирал да се самовзриви пред Стад дьо Франс, но размислил.   Абдеслам е свързан и с джихадистите, които извършиха бомбените атаки на летището в Брюксел и в метрото през март 2016 г., които се случиха само четири дни след арестуването му. Той е държан в изолация и наблюдаван денонощно в най-големия затвор в Европа - във Фльори-Мерожи, южно от Париж.   През последните месеци условията на задържането му бяха леко облекчени, след като се появиха признаци, че неговото душевно здраве се влошава. За процеса той ще бъде преместен в затвор с висока степен на сигурност в северна Франция, който е по-близо до Белгия.  ", "date": "2018.02.05", "title": "Започва делото срещу терориста Салах Абдеслам, който извърши касапница в Париж през 2015 г."}
{"url": "http://epicenter.bg/article/Aleksis-Tsipras--Vmesto-milioni-doydoha-hilyadi--zashtoto-grazhdanite-sa-sreshtu-fanatizma/146591/7/0", "text": "\"Земетресението и милионите хора, които очакваха организаторите Андонис Самарас и Кирякос Мицотакис, останаха само пожелание. Мнозинството гръцки граждани останаха пред телевизорите, независимо от тяхната позиция. Те са съгласни, че външно-политическите въпроси не трябва да се решават с фанатизъм и нетолерантност\". Това се казва в съобщение от кабинета на гръцкия премиер Алексис Ципрас по повод вчерашния протест в Атина за \"защита на името Македония\", предава БГНЕС. В него участваха и опозиционните лидери, включително и този на \"Нова демокрация\" Кирякос Мицотакис. Управляващата партия \"Сириза\" също публикува декларация, в която се подчертава, че \"протестът е бил под очакванията на организаторите\", които през последните дни, заедно с част от медиите са агитирали хората да участват в него. \"Сириза\" обвинява в лицемерие и безотговорност лидера на \"Нова Демокрация\" Мицотакис по отношение на спора за името, защото той не съобщава каква е неговата позиция по този въпрос.  \"Сириза\" подкрепя правителството и преговорите за разрешаването на спора за името със съседната държава, пише в документа. \"Мирното съжителство на хората, сигурността и стабилността на Балканите са най-добрата гаранция за националните интереси\", се казва още в декларацията от партията на Ципрас \"Сириза\".", "date": "2018.02.05", "title": "Алексис Ципрас: Вместо милиони дойдоха хиляди, защото гражданите са срещу фанатизма"}
{"url": "http://epicenter.bg/article/Koy-e-Mark-Ryute--Klasicheski-maystor-na-konsensusa/146603/7/0", "text": "Холандският премиер Марк Рюте, който пристига утре в София, е един от европепйските политици, който се противопоставя на влизането на България в Шенген.   След речта на председателя на Европейската комисия Жан-Клод Юнкер пред Европейския парламент в края на 2017 година, че България и Румъния тррябва да бъдат приети в  Шенген Марк Рюте заяви:    Холандският премииер отиде още по-далеч:„ , обясни той.     Той управлява с подкрепата на крайнодесния Геерт Вилдерс от 2010 до 2012 г., а през последните пет години бе в коалиция с Партията на труда. Това е негов трети мандат като премиер.    Той бе подлаган многократно на изпитание през шестте години, откакто е на поста. През този период страната му потъна до дъното на икономическата криза и бе потопена в траур от свалянето на пътнически самолет в Източна Украйна, а броени дни преди парламентарните избори, влезе в най-тежкия дипломатически скандал от години - със съюзника от НАТО Турция.   50-годишният лидер от придобиващата все по-десен уклон Народна партия за свобода и демокрация (НПСД), признава, че носи белези от двата си мандата на премиерския пост. В същото време премиерът настоява, че именно той e ръководителят, от когото Холандия се нуждае в бурни времена.   Дипломиран историк и бивш мениджър по човешките ресурси в британско-холандската мултинационална компания \"Юниливър\", Рюте е класически майстор на консенсуса. Той е работил с опозиционни партии, за да помогне за прокарването през парламента на реформи, благодарение на които Холандия е в силен подем след рецесията. След изборите от 2012 г. неговата коалиция с левоцентристката Партия на труда имаше крехко мнозинство в долната камара на парламента, но търси постоянно подкрепата на опозиционни формации и в нея, и в горната камара, за нови закони.   Спокойното решаване на кризи и изграждане на мостове се превърна в запазена марка на Рюте като премиер. \"  каза самият той в телевизионно интервю по различни теми миналата година. Рюте стана лидер на НПСД през 2006 г., побеждавайки твърдолинейната бивша министърка за имиграцията Рита Вердонк в една болезнена битка. Той затвърди своите позиции, като изгони Вердонк от партията на следващата година, след като тя го критикува, че пази мълчание по имиграционния въпрос.   С увеличаването на популярността на антиислямския популист Герт Вилдерс през последните години Рюте обаче също \"зави надясно\" по теми като националната идентичност и имиграцията.   Холандският премиер дори си спечели подкрепата на Вилдерс за своето първо правителство на малцинството през 2010 г., като се съгласи на по-твърда имиграционна политика в замяна на неговата поддръжка при ключови гласувания. Популистът свали кабинета само 18 месеца по-късно, когато отказа да подкрепи пакет със сурови мерки за икономии, който Рюте искаше да прокара през парламента, за да извади Холандия от икономическата криза.   Вилдерс бе наказан от гласоподавателите на следващите избори, а Рюте се върна на власт в коалиция с Партията на труда и сега обещава да не работи след изборите с крайнодесния политик, когото обвини, че \"си тръгва\", когато \"нещата загрубеят\". Най-емоционалният момент през втория мандат на холандския министър-председател дойде със  \" над Източна Украйна на 17 юли 2014 г. Всички 298 души на борда, две трети от които холандци, загинаха.   \"Най-лошото нещо, което преживях като премиер - при това моите страдания са минимални в сравнение с тези на роднините - бе ужасяващото бедствие с полет МН 17\", каза той в телевизионното интервю. \"Да изпратим ли войници или не? Можем ли да влезем в региона, за да приберем останките на нашите хора?\"   В навечерието на изборите за 150-членната долна камара на холандския парламент Рюте се озова  , след като отказа да позволи на двама турски министри да водят кампания в Холандия за референдума за конституционните реформи в Турция с цел даване на повече правомощия на президента Реджеп Тайип Ердоган.   Решението, взето в събота, предизвика размирици в Ротердам и гневна реакция от страна на Турция, но бе възприето като затвърждаващо имиджа на холандския премиер на силен лидер преди изборите в собствената му страна.   \"Рюте е ключов играч в (този конфликт), тъй като е министър-председателят\", заяви в телефонно интервю политологът от Амстердамския свободен университет Андрей Кроуел. Така че той и НПСД могат да кажат:   БТА", "date": "2018.02.05", "title": "Кой е Марк Рюте? Холандският премиер, който е против влизането на България в Шенген"}
{"url": "http://epicenter.bg/article/Niderlandiya-izteglya-poslanika-si-ot-Turtsiya-i-im-otnema-pravoto-na-tehen-predstavitel-v-stranata/146605/7/0", "text": "  Нидерландия обяви, че изтегля своя посланик от Анкара и ще отнеме на Турция правото да разполага със свой представител в страната, предава AFP, цитирани от „Фокус“.   Отношенията между двете държави са на ниско ниво от миналата година, когато нидерландски официални лица не позволиха на турски министър да присъства на митинг, провеждан в навечерието на изборите в страната.   Външният министър на Нидерландия заяви, че въпреки разговорите с Анкара, „не постигнахме съгласие относно това как да нормализираме отношенията си“.  ", "date": "2018.02.05", "title": "Нидерландия изтегля посланика си от Турция и им отнема правото на техен представител в страната"}
{"url": "http://epicenter.bg/article/Prezidentat-na-Republika-Malta-shte-bade-na-darzhavno-poseshtenie-v-Balgariya/146565/2/0", "text": "На 05 и 06 февруари президентът на Република Малта Мари-Луиз Колейро Прека ще бъде на държавно посещение в България по покана на президента Румен Радев. Това съобщиха от пресцентъра на президентството.   На 05 февруари, понеделник, от 10.00 часа на площад „Св. Александър Невски“ ще се състои церемония по официалното посрещане на държавния глава на Малта. Мари-Луиз Колейро Прека ще положи венец пред Паметника на Незнайния воин.   В рамките на посещението си у нас президентът на Република Малта ще проведе срещи и с министър-председателя на България Бойко Борисов, с председателя на Народното събрание Цвета Караянчева, със зам.-министър председателя по правосъдната реформа и министър на външните работи Екатерина Захариева и с министъра на здравеопазването Кирил Ананиев. Държавният глава на Република Малта ще посети Столичната библиотека и ще разговаря със заместник-кмета на София по направление „Култура, образование, спорт и превенция на зависимости“ Тодор Чобанов. По време на посещението си в страната, президентът на Малта ще бъде придружавана от съпруга си Едгар Прека.  ", "date": "2018.02.05", "title": "Президентът на Република Малта ще бъде на държавно посещение в България"}
{"url": "http://epicenter.bg/article/Emil-Radev--Vatreshnite-problemi-v-Germaniya-i-Holandiya-prechat-na-Balgariya-za-Shengen/146568/2/0", "text": "Вътрешните проблеми в Германия и Холандия пречат за приемането на България в Шенген. Това заяви в „Денят започва” пред БНТ евродепутатът от ГЕРБ/ЕНП Емил Радев.  Радев даде за пример, че мигрантите са ключов проблем в преговорите за съставяне на правителство в Германия в момента.  „Ние сме заложници на мигрантската криза. България показа, че най-добре пазим външната граница на ЕС и даваме много пари. Позицията на премиера Борисов дава големи резултати и в следващите месеци можем да очакваме пробив. Какво ще стане с Румъния, ще видим. За съжаление, нас ни разглеждат в пакет”, каза Емил Радев.   Думите на вътрешния министър на Бавария, че България не е готова за Шенген, Радев нарече знакови, защото идват именно от Бавария и от малкия партньор на Меркел – ХСС.  Според Радев България е жертва на това, че Гърция не може да опазва външната граница. И че България също така е в един пакет с Румъния, а Румъния сега има големи проблеми със съдебната система.  „Затова се говори да се отвори Шенген за въздушните и морските граници, а сухопътната – по-късно”, подчерта евродепутатът.  Той коментира и дебата за Истанбулската конвенция в страната. „За съжаление, дадохме лош знак. Това е чист популизъм. Че с насилието над жени и деца може да се правят компромиси”, каза Радев. ", "date": "2018.02.05", "title": "Емил Радев: Вътрешните проблеми в Германия и Холандия пречат на България за Шенген"}
{"url": "http://epicenter.bg/article/Shteti-za-700-000-leva-vav-Vratsa-sled-uraganniya-vyatar/146569/2/0", "text": "Щетите, които съботната буря нанесе във Враца, възлизат на около 700 000 лева. Това сочат резултатите от огледите до момента, съобщи Нова телевизия. Около 500 000 лева ще са необходими, за да се възстановят обществени сгради и още 200 000 – за частни имоти. По първоначални данни вятърът вилнял със скорост от над 110 км/ч. Комисията, която оглежда щетите, ще изготви оценки, за да може да се кандидатства за отпускане на помощ.   Общината е установила, че голяма част от жилищните сгради нямат застраховки. Някои от покривите им са ремонтирани, без да има сключени договори с фирмите, които да поемат гаранционната отговорност.  ", "date": "2018.02.05", "title": "Щети за 700 000 лева във Враца след ураганния вятър"}
{"url": "http://epicenter.bg/article/Sinoptik--Tsiklon-ot-zapad-donesal-burniya-vyatar--vrahletyal-Balgariya/146570/2/0", "text": "Циклон, дошъл от запад, е причината за изключителни силните пориви на вятъра, които връхлетяха части от България в събота. Това обясни в предаването „Здравей, България” по Нова телевизия Анастасия Стойчева, синоптик от Националния институт по метеорология и хидрология към БАН. „Центърът на циклона минал на северозапад от нашата страна и е донесъл вятър със скорост от над 110 км/ч във Враца и около 80 км/ч – в София”, каза Стойчева. Тя обясни, че явлението не е много често срещано у нас. Регистрирало се веднъж на 3-4 години. През новата седмица подобни силни пориви на вятъра не се очакват. Въможни са обаче интензивни валежи - в сряда – четвъртък, както и през уикенда.    ", "date": "2018.02.05", "title": "Синоптик: Циклон от запад донесъл бурния вятър, връхлетял България"}
{"url": "http://epicenter.bg/article/Rekorden-broy-turisti-sa-posetili-Balgariya-prez-2017-g-/146571/2/0", "text": "Рекорден брой туристи са посетили България през 2017 г., съобщи Нова телевизия, като цитира данни на националната статистика.   Във всеки от месеците на миналата година пристигналите в страната с цел почивка и екскурзия чужденци са били повече, отколкото през 2016 г. Месечните данни на Националния статистически институт сочат, че общият им брой е 5.5 млн. души. Заедно с идвалите в командировка или с други цели (на гости, на обучение, за спортни или културни мероприятия), броят им е 11.6 милиона.    ", "date": "2018.02.05", "title": "Рекорден брой туристи са посетили България през 2017 г."}
{"url": "http://epicenter.bg/article/Lorita-Radeva--Zapochva-rekonstruktsiya-na-Zapaden-park-v-Sofiya-prez-2018-a/146573/2/0", "text": "През 2018 година започва реконструкция на Западен парк в София. Реконструкцията включва и поставяне на видеонаблюдение в парка. Това каза в \"Денят започва\" на БНТ Лорита Радева - общински съветник ГЕРБ, председател на Постоянната комисия по опазване на околна среда, земеделие и гори. Тя заяви, че искания на протестиращите са насочени към Комисията по обществен ред и сигурност, както и към дирекция \"Сигурността на Столична община, а оттам и към МВР. Протести на жители от три столични квартала са насрочени и за днес в столицата. Те са срещу замърсяването на въздуха, а Западен парк се сочи като едно от мястото, където цяла година се горят кабели, гуми и т.н. Според недоволните столичани това е обществен парк, който трябва да генерира чист въздух, а не облаци от дим.  Вече са изградени и няколко пункта за изкупуване на стари автомобилни гуми, съобщи Лорита Радева. 40 са наложените санкции от началото на годината на пунктове за вторични суровини или за горене на отпадъци на открито, каза още Радева. Събраните глоби са за 140 хиляди лева.  Общината приоритетно обаче ще работи за повишаване на качеството на горивата за битово отопление.", "date": "2018.02.05", "title": "Лорита Радева: Започва реконструкция на Западен парк в София през 2018-а"}
{"url": "http://epicenter.bg/article/Ombudsmanat-Maya-Manolova--Nikoga-ne-sam-se-oplakvala-ot-lipsa-na-pravomoshtiya-/146577/2/0", "text": "Благодаря на работодателите, които се вслушаха във вопъла на работниците, които не можеха да си получат заплатите. Благодаря и лично на Менда Стоянова, която внесе промените, които бяха окончателно финализирани в пленарна зала. Това каза омбудсманът Мая Манолова в „Денят започва” на БНТ по повод законодателните промени, с които се улеснява процедурата за получаване на възнагражденията на работници при несъстоятелност или недобросъвестни работодатели.  Никога не съм се оплаквала от липса на правомощия, коментира Манолова. Според омбудсмана работниците окончателно ще могат да получават просрочените си възнаграждения за срок след 1 февруари 2015 г. Това ще става чрез Фонда за гарантиране на влоговете. Има 3-месечен срок, в който трябва да се подаде заявление до териториалната дирекция до НОИ, а ако са подали през януари и февруари, то те ще се считат за валидни. Бланката ще се предлага и на сайта на омбудсмана, може да се намери и в териториалното поделение на НОИ. Манолова ще настоява да може да се подава заявление по местонахождението на предприятието, а не, както е сега, само по адресна регистрация на фирмата, което по думите й сега е уловка. Важно е представянето на приложенията, които трябва да бъдат представени - доказателства за дължимостта на сумите, които претендира работникът. С такава справка би трябвало да се разполага от самия работодател, но това е в идеалния случай. Много често работодателят е изчезнал без да изплати задълженията си. В тези случаи може да бъде предоставено удостоверение от Инспекцията по труда за извършена проверка, копие от ведомости за изплатени заплати, фишове от заплати или други доказателства, с които разполагат.  Мая Манолова каза, че с останалите документи НОИ разполага по служебен път.  В студиото тя показа списък с некоректни фирми, които са около 20 на брой. От тях са засегнати няколко хиляди работници. Държавата трябва да накара работодателите да си плащат възнагражденията, призова омбудсманът. На телефон 02 810 69 55 могат да бъдат подавани сигнали до повереното ѝ ведомство при случаи на неизплатени просрочени възнаграждения.", "date": "2018.02.05", "title": "Омбудсманът Мая Манолова: Никога не съм се оплаквала от липса на правомощия "}
{"url": "http://epicenter.bg/article/Parvan-Simeonov--Eventualen-proekt-na-Slavi-Trifonov-mozhe-da-razmesti-politicheskite-plastove/146578/2/0", "text": "„Не знам дали ще има политическа буря, но има шансове на проекта на Слави Трифонов да размести плановете“. Това заяви политологът и директор на \"Галъп\" Първан Симеонов в интервю за сутрешния блок на Bulgaria ON Air.   „Трифонов хвърля мост към десните хора. Говори за промяна в съдебната система, дори за Емил Кошлуков. Той отправя послания навсякъде“, обясни Симеонов. По думите му, Трифонов се опитва да бъде иновативен с провеждането на кастинг за политици. \"Така започнаха страшно много проекти, единственият, който успя да се задържи е Борисов, всички други минаваха и заминаваха. Напълно възможно е и тук да имаме едно избухване и после разочарование, но е прекалено рано\", подчерта политологът в ефира на \"България сутрин\". И продължи: „В науката това се нарича популизъм. Такива външни хора, успели на различни места по света, са идвали и преди в политиката ни. Прекрасно е, че има енергия, но би било тъжно, ако след 20 години пак търсим нови хора. Външните хора винаги са обаятелни. Пример за това са Симеон Сакскобургготски, Кристалина Георгиева и други.“     Първан Симеонов коментира и искрите между ГЕРБ и \"Обединени патриоти\" - политическите субекти в управляващата коалиция. Според него многото на пръв поглед несъгласия и разминавания в управляващата коалиция между ГЕРБ и \"Обединени патриоти\" по-скоро показват, че тя е стабилна. Според политолога по този начин патриотите напомнят кои са. Първан Симеонов обаче е категоричен, че не може да се продължи дълго време с трупането на това напрежение. \"Когато започнат да си позволяват директно да поставят условия на Борисов, това означава, че те знаят, че той няма къде да ходи, няма как да отиде на избори\", сподели Първан Симеонов в студиото на \"България сутрин\". По думите му предсрочни избори са възможни след края на европредседателството ни. \"Всичко е възможно, но няма обективна обществена поръчка, първо голямата част от обществото не ги иска, второ икономиката е сравнително добре и се възприема по-добре от хората. Това, което обаче е на лице е повишаване на напрежението\", е мнението на Първан Симеонов. Според него привидната стабилност не може да отмени търсенето на нови възможности. Според Първан Симеонов 2017 год. беше една от най-ключовите години и вече все повече България намира място на международната сцена.    ", "date": "2018.02.05", "title": "Първан Симеонов: Предсрочни избори?! Възможни са, но след края на председателството!"}
{"url": "http://epicenter.bg/article/Onkobolna-zhena-ostana-bez-lichen-lekar--ne-ya-iskat/146580/2/0", "text": "  Русенка с онкологично заболяване се оказа в безизходица - въпреки че е здравноосигурена, не може да се запише при личен лекар, защото всички й отказват.   От Здравната каса в Русе обясниха, че има недостиг на общопрактикуващи лекари - от началото на годината броят им е намалял с още трима. И единственото, което могат да направят, е да предоставят на жената списък с медиците, които имат договор с касата, защото изборът и на двете страни е личен, съобщи БНТ, цитирани от    До миналата година Славея Йорданова е имала личен лекар, но той е починал и сега тя трябва да избере друг. Разбира за това през януари, когато се разболява от бронхопневмония и спешно трябва да влезе в болница.   \"Отивам в Тубдиспансера, то трябва да се плаща всичко, като нямаш личен лекар, разбира се\", обяснява жената.   След като излязла от болницата, Славея започнала да търси личен лекар, което за нея се оказало мисия невъзможна.   \"Ходих в първа поликлиника, ходих при доста доктори, обаче отказват. Казват – няма място. За предпочитане е да е онкотерапевт, за да ме свърже с болестта, да разбира\", допълва онкоболната русенка.   Славея е с миелом и често ѝ се налага да ползва направления за специалист и изследвания. Смята, че това е една от причините лекарите да отказват да я впишат в пациентските си листи.   \"Трябва да ходя в София на оценка за костен мозък. Може след това да ми назначат някакво друго лечение. Аз просто не мога без личен лекар. Освен това, ако ми се наложи една банка кръв да ми прелеят заради хемоглобин, всичко се случва, няма да има кой да ми прелее без личен лекар\", каза още Йорданова.   Заради заболяванията си Славея няма и физическа възможност да обикаля от кабинет на кабинет. Затова е подала жалба в Здравната каса. След намесата на екипа ни оттам обещаха да ѝ съдействат според правомощията си.   \"На тази жена ще ѝ предоставим адресите и телефоните с номера на всички лични лекари в Русе да си избере според местоживеенето, където е най-удобно\", обясни шефът на РЗОК-Русе Калоян Копчев.   За последните 17 години личните лекари в Русе са намалели с 40 и вече са 103. От тях 27 са с пациенти над границата от 2 500 души, а 18 почти са я стигнали. Ако имат над 2 500 пациенти, те са длъжни да имат нает лекар. Това може и да спира някои лични лекари да записват пациенти.  ", "date": "2018.02.05", "title": "Онкоболна жена остана без личен лекар, не я искат"}
{"url": "http://epicenter.bg/article/Ministar-Radev--Prez-2017-godina-sa-izzeti-nad-50-mln--kasa-tsigari-i-nad-48-tona-naryazan-tyutyun/146584/2/0", "text": "  През 2017 година са иззети над 50 млн. къса цигари, както и над 48 тона нарязан тютюн. Това каза министърът на вътрешните работи Валентин Радев след представянето на резултати от изследване за контрабандата на цигари, предаде Агенция „Фокус“.   „МВР поставя акцент върху противодействието на контрабандата на цигари и тютюневи изделия. Засилва се капацитетът на нашите органи“, заяви той.   „През 2017 година са проведени 43 специализирани тематични операции. Структурите на МВР са извършили 1154 проверки на обекти“, обясни министърът. „През септември 2017 година със Специализираната прокуратура са иззети 915 мастербокса цигари. Задържани са 9 лица, повдигнати са обвинения на петима. Това е само един пример от 2017 година“, коментира Валентин Радев.   „Предотвратени са щети за над 16 млн. лева. Така работи държавата - регулярно, методично и резултатно“, заяви вътрешният министър.  ", "date": "2018.02.05", "title": "Министър Радев: През 2017 година са иззети над 50 млн. къса цигари и над 48 тона нарязан тютюн"}
{"url": "http://epicenter.bg/article/Ministar-Goranov--Ne-planirame-da-promenyame-aktsizite-na-tsigarite-do-2021-godina/146585/2/0", "text": "  В тригодишната фискална рамка до 2021 година не планираме да променяме акцизите. Това каза министърът на финансите Владислав Горанов след представянето на резултати от изследване за контрабандата на цигари, предаде „Фокус“.   \"Общата цел е да поддържаме стабилна финансова перспектива и да пълним нашия бюджет. България ще поддържа тезата, че е рано за нарастване на минималните акцизни ставки. В национален аспект не смятаме за сега да прилагаме по-високи от минималните, установени за Съюза, акцизни ставки. Тоест в тригодишната фискална рамка до 2021 година не планираме да променяме акцизите. Номиналните ръстове, които регистрираме в увеличение на приходите от акциз са удовлетворителни и смятаме, че това темпо може да бъде поддържано. Мисля, че както и до сега можем да продължим съвместните усилия в тази посока\", заяви финансовият министър.  ", "date": "2018.02.05", "title": "Министър Горанов: Не планираме да променяме акцизите на цигарите до 2021 година"}
{"url": "http://epicenter.bg/article/Aleksandar-Yordanov--Makedontsite-otidoha-tvarde-dalech-v-krazhbata-i-sachinyavaneto-na-istoriya/146587/2/0", "text": "  Гражданите на Република Македония отидоха твърде далеч в кражбата и съчиняването на история. Те се отказаха от българските си корени, които са доказани във времето. Сега отидоха да крадат далечната антична история, която е ясно, че не е тяхна. Това каза в студиото на \"България он ер\" бившият председател на НС и бивш посланик на България в Скопие Александър Йорданов, цитиран от    \"Националното чувство на всеки един народ се крие на подсъзнателно ниво. Когато обаче то се изведе масово в съзнанието на обществото и се политизира, винаги следват събития с трагичен завършек. Балканите са чисто доказателство за това\", отбеляза още той.   По думите му, въпреки че страната ни не е пряко засегната от проблема, е важно като членка на Европейския съюз, да излезе с официално становище по темата.   Вчера в Атина се проведе пореден протест за името на Македония. На площад \"Синтагма\" се събраха близо 1 млн. души. Демонстрацията бе под надслов \"Македония е Гърция\". Организаторите се надяват правителството да чуе гласа на хората, които се противопоставят \"Македония\" да присъства в името на южната ни съседка.  ", "date": "2018.02.05", "title": "Александър Йорданов: Македонците отидоха твърде далеч в кражбата и съчиняването на история"}
{"url": "http://epicenter.bg/article/Biznesmenat-Stefan-Sharlopov-izdahnal-v-sanya-si-/146588/2/0", "text": "Почина бизнесменът Стефан Шарлопов, собственик на верига хотели \"Шарлопов комплекс\". Той е издъхнал тази нощ в съня си, съобщиха пред Дир.бг от \"Шарлопов Груп\".    \"Всички служители бяхме осведомени тази сутрин\", посочил  Самуил Цветанов, служител в компанията на Шарлопов от отдел Маркетинг и реклама, пред Vesti.bg.  Новината за смъртта на бизнесмена е изненадала, както близките му, така и всички негови подчинени.  „Преди седмица го видях за последно, изглеждаше в добро здраве“, коментира друг служител на фирмата.   Новината е шокираща, защото не е известно Шарлопов да е имал здравословни проблеми. Дори напротив - преди няколко месеца той бе в отлично здраве. Бизнесменът е известен патриот и родолюбец, той бе един от най-големите спонсори на фестивала на народната носия в Жеравна. Предприемачът придоби национална популярност, след като участва в популярно риалити предаване. „Успехът е труд, постоянство и амбиция“, казваше приживе успелият бизнесмен. Стефан Шарлопов е роден е на 14 октомври 1962 г. в Бургас. През 1986 г. завършва висшето си образование във Великотърновския университет, специалност \"Българска филология\". След това започва работа като журналист в София и в изданията, в които работи, се занимава с икономическа тематика. 26-годишен издава първата си книга с художествена документалистика. През 1989 г. започва частен бизнес. Шарлопов се занимава със стокови и финансови операции до 1993 г. През 1995 г. създава „Роял Фуудс“ АД – компания за производство на трайни пакетирани сладкиши с фабрика в Елин Пелин.   Освен на четирите индустриални предприятия, Стефан Шарлопов повече от 10 години е мажоритарен собственик и председател на Съвета на директорите на фирмата за бутилиране на минерална вода „Девин“ АД, „Санел“ АД, „Роял Стоун“ АД, „Роял Инвестмънт“ ООД, „Роял Холидей“ ЕАД и др. 55-годишният Стефан Шарлопов е един от учредителите на Национално движение „Българско наследство“. Той също така бе председател на Българския съюз по балнеология и СПА и собственик на веригата „Шарлопов хотелс“. Един от последните му проекти бе комплекс „Созополис“, който е замислен като реплика на стария град Созопол с неговата уникална архитектура и стил. Шарлопов има пет деца, като дъщеря му Ева Шарлопова-Гергинова е изпълнителен директор на \"Шарлопов Груп\".   Поклонението ще е утре.  ", "date": "2018.02.05", "title": "IN MEMORIAM: Бизнесменът Стефан Шарлопов издъхнал в съня си "}
{"url": "http://epicenter.bg/article/Tragediyata-na-Moskovski--Umorenite-kone-gi-ubivat--nali-/146594/2/0", "text": "Напоследък все повече ни липсва човешко отношение, съчувствието към онзи, чиято съдба е тежка. Тези дни един баща попадна под прицела на хорската злоба, завист или глупост, както искате го наречете...   Смъртта на малкия син на транспортния министър Ивайло Московски даде повод на мнозина да наострят зъби. Така му се пада - извикаха едни. Нека страда - избухнаха други. Чу се и познатото \"Децата плащат за грешките на родителите си\". Социалните мрежи закипяха от безброй пошли коментари, които оставиха горчив привкус за всеки, който ги е прочел.   Предизвикаха възмущението дори на тези, които дори не знаят кой е Московски и на какво е министър. Ивайло Московски и 4-годишният му син Кристиан се качват на моторна шейна в петъчния следобед. Инцидентът става в Боровец.   Там един баща решил да прекара време с детето си, но никой не знае защо съдбата решава друго. Трагедията е огромна, скръбта неизлечима. Зложелатели побързаха да обвинят Московски, че е лош баща, заради когото синът му е умрял...   Дотолкова решиха да го разкостят, че чак коментираха, че, видиш ли, какво прави министърът на Боровец в работно време. (   Някой му пожелаха същата съдба. Уморените коне ги убиват, нали?* Изпаднал в житейска драма човек не може да се защити, изморен и отчаян, той е най-добрата мишена! На предела на силите си конят вече не може да бяга и става ненужен...   А нали не се съмняваме, че смъртта на едно дете е най-тежкото нещо за един родител, а болката от загубата никога не ще премине! В най-уязвимия момент някои решиха да атакуват бащата. Защото в тази ситуация Московски преди всичко е баща, не министър, не член на ГЕРБ, не политик, а баща!   Затова нито личната неприязен, нито политическите пристрастия трябва да се промъкват в този момент, в който едно семейство губи рожбата си. Независимо от обстоятелствата, при които е загинало малкото дете, кой ни дава право да съдим, още повече да раздаваме присъди?!   Не е далеч годината, в която президентът Росен Плевнелив (2012-2017 г.) изгуби първородния си син. През 2015 г. обаче също не липсваха зложелатели. Спомням си как непосредствено след трагичната случка на \"Дондуков\" 2 имаше протести срещу политиката на Плевнелиев. Дали заради това, че не беше пожален в най-трудния момент в живота си, но той така и не пожела да се кандидатира отново за държавен глава. Броени дни, след като положи сина си в ковчег, Росен Плевнелиев направи и първа публична визита, за да присъства в Габрово на годишнина от Шипченската епопея. Речта му беше пламенна, докато очите му се пълнеха със сълзи. Плевнелиев надмогна трагедията, а дано това успее да направи и Московски. Болката е достатъчно голяма, че да си позволи някой да търси сметка на един баща за личните му или професионални дела...не сега..   Днес трябва просто да се смирим и да сведем глави пред чуждата болка. Дължим го и на себе си, защото все повeче губим човещината си.    ", "date": "2018.02.05", "title": "Трагедията с Московски: Уморените коне ги убиват, нали?"}
{"url": "http://epicenter.bg/article/Tri-koraba-na-NATO-shte-akostirat-v-Burgas/146596/2/0", "text": "  Трите кораба на НАТО, които понастоящем патрулират в Черно море, ще акостират на пристанището в Бургас.   Това съобщи БНТ, като се позова на информация от Втората постоянна противоминна група кораби на НАТО, цитирани от    Групата под командването на капитан втори ранг Джъстин Хайнс от Кралските военноморски сили, ще пристигне в Бургас на 9 февруари, след като е отпътувала от Констанца миналата седмица.   Групата е в състав от флагмански кораб, кораб на турските Военноморски сили и кораб на румънските Военно морски сили. Корабите ще проведат рутинно посещение на пристанището в Бургас, като част от засиленото присъствие на НАТО в Черноморския регион в подкрепа на националния суверенитет чрез колективна отбрана.   Планираните дейности за посещението включват официални срещи с местните цивилни и военноморски власти и планиране на допълнителни съвместни учения на море за засилване на оперативната съвместимост с българския флот.   Деца ще посетят корабите от групата на НАТО. Те ще бъдат придружени от британския посланик в България за обиколка на кораба на 10 февруари. Преди посещението си в Бургас групата е патрулирала както в Черно море, така и в Средиземно море, провеждайки учения и операции в целия регион.  ", "date": "2018.02.05", "title": "Три кораба на НАТО ще акостират в Бургас"}
{"url": "http://epicenter.bg/article/Boyko-Borisov-shte-se-sreshtne-s-holandskiya-ministar-predsedatel-Mark-Ryute/146599/2/48", "text": "Премиерът Бойко Борисов ще проведе среща с Марк Рюте, министър-председател на Кралство Нидерландия, който ще бъде на работно посещение в София във вторник, 6 февруари.   При срещата си двамата ще обсъдят необходимостта от ефективно управление и контрол на външните граници на Европейския съюз и ключовото им значение за сигурността на Съюза.   Ще бъде разгледана темата за разширяването на Шенгенското пространство, както и други актуални теми от двустранните отношения и европейския дневен ред.", "date": "2018.02.05", "title": "Бойко Борисов ще се срещне с холандския министър-председател Марк Рюте"}
{"url": "http://epicenter.bg/article/Erdogan-se-sreshtna-s-papa-Frantsisk/146609/7/0", "text": "Турският президент Реджеп Ердоган се срещна днес с папа Франциск във Ватикана, за да обсъди с него въпроса за Ерусалим и отзвука от решението на президента Доналд Тръмп да признае свещения град за столица на Израел, съобщи Ройтерс.   И двамата изразиха загриженост от решението, което според много съюзници на САЩ може да обрече на провал мирните усилия в Близкия изток. Ердоган и папата се очаква да разговарят и за Сирия, Ирак, хуманитарната помощ и бежанците. Ватикана подкрепя решение от две държави за палестинско-израелския конфликт като двете страни трябва да се договорят за статута на Ерусалим като част от мирния процес. Палестинците искат Източен Ерусалим за столица на бъдещата им независима държава, докато Израел обяви целия град за своя \"обединена и вечна столица\".   Ердоган и папата говориха по телефона след като Тръмп обяви решението си през декември и се съгласиха, че всяка промяна на статута на Ерусалим трябва да бъде избегната. Преди да отпътува от Турция Ердоган заяви, че САЩ са се изолирали по въпроса за Ерусалим. Демонстрации срещу Ердоган за човешките права и ситуацията с турските кюрди са планирани за по-късно днес в Рим. Около 3500 полицаи и служители на сигурността охраняват реда, пише БТА.  ", "date": "2018.02.05", "title": "Ердоган се срещна с папа Франциск"}
{"url": "http://epicenter.bg/article/Ruskite-sluzhbi-arestuvaha-tsyaloto-pravitelstvo-na-Dagestan/146610/7/97", "text": "Цялото ръководство на правителството на Дагестан беше арестувано, а в столицата на руската република текат повсеместни обиски, съобщава НТВ.   Временно изпълняващият длъжността премиер Абдусамад Гамидов е бил задържан в неделя от служителите на Федералната служба за сигурност, посочва РИА Новости. Според запознати в скоро време на висшия чиновник ще бъде определена мярка за неотклонение и ще бъде повдигнато обвинение.   Спецслужбите извършват обиски в домовете на двамата заместница на Гамидов - вицепремиерите Шамил Исаев и Раюдин Юсуфов. Също така от ФСС имат въпроси и към бившия министър на образованието на Дагестан.   Шахабас Шахов, който в момента е в Москва и на-вероятно ще бъде арестуван в близко време, допълва агенцията. По данни на органите на реда, спецслужбите проверяват законността на разходваните в републиката бюджетни средства, в частност – в системата на здравеопазването. На този етап няма повдигнати обвинения към нито един от задържаните.", "date": "2018.02.05", "title": "Руските служби арестуваха цялото правителство на Дагестан"}
{"url": "http://epicenter.bg/article/Tereza-Mey--Velikobritaniya-nyama-da-e-i-v-mitnicheski-sayuz-s-ES-sled-Brekzit/146616/7/0", "text": "Великобритания „категорично ще напусне митническия съюз” с ЕС след брекзит, заявиха източници от „Даунинг стрийт” №10, цитирани от британски медии. Повод за това изявление станаха спекулациите, че премиерът Тереза Мей възнамерява да смекчи позицията си. Това предизвика сериозни вълнения в парламентарната група на Консервативната партия и дори твърдения, че Мей може да бъде сменена, пише „Индипендънт”.   Кабинетът предприе тази стъпка след предупрежденията от видни представители на консерваторите, че евроскептичното крило в партията може да се опита да свали премиера от власт, ако тя се обедини с проевропейски настроени министри като Филип Хамънд (министър на финансите) и Амбър Ръд (на вътрешните работи) в опит да запази митническия съюз, отбелязва „Телеграф”.   Този ход на „Даунинг стрийт” обаче ще разгневи привържениците на оставането в ЕС, надяващи се Лондон да сключи споразумение с Брюксел, което да предвижда да се запазят близките отношения и в бъдеще, коментира „Гардиън”.   Уверението за категоричното оставане в митническия съюз беше направено в навечерието на посещението в Лондон на главния преговарящ на ЕС за брекзит Мишел Барние и в момент, когато Брюксел се готви да започнат преговорите за преходния период в отношенията с Обединеното кралство след него.   По-подробни решения ще се вземат на министерски заседания в сряда и четвъртък, когато ще се изработи позицията на Лондон за предстоящия нов кръг преговори с ЕС, отбелязва вестникът.   „Дейли телеграф” определя обявеното категорично изключване на по-нататъшното оставане в митническия съюз като победа за привържениците на брекзит преди двете заседания на кабинета през седмицата, които ще са изключително важни. Според изданието това означава, че е настъпил кардинален обрат в позицията на Мей, която само преди няколко дни отказа да изключи възможността за оставане в митническия съюз.   Междувременно главният преговарящ на ЕС Мишел Барние заяви, че Великобритания и Европейският съюз не могат да си позволят да губят време в преговорите за излизането на кралството от ЕС. „Нямаме нито минута, за губене. Трябва да постигнем споразумение, а имаме толкова много неща за вършене. По тази причина взехме решение за ускоряване на работата“, каза Барние. На въпрос какво мисли за намерението на Великобритания след развода с ЕС да напусне и митническия съюз, той отговори: „Трябва да уважаваме червените линии, поставени от британското правителство, но те трябва да уважават правилата, които са в сила в ЕС“.   По-късно днес Барние ще се срещне с британския министър за Брекзит Дейвид Дейвис. Поредният кръг от преговори между Лондон и Брюксел ще стартира на 6 февруари в белгийската столица. Агенция Прес Асошиейшън, позовавайки се на източници от канцеларията на британския премиер Тереза Мей, съобщи, че Великобритания ще излезе от митническия съюз след прекратяване на членството си в Евросъюза. Вестник „Сънди Таймс“ информира по-рано, че Мей може да бъде свалена от своя пост, ако продължи да следва плановете за оставането на Обединеното кралство в митническия съюз.   Според сведения на изданието, евроскептиците от Консервативната партия са се свързали с външния министър Борис Джонсън и са се договорили, че в случая на принудително оттегляне на Мей, вицепремиер ще стане министърът на околната среда Майкъл Гоув, а твърдият привърженик на Брекзит Джейкъб Рийс-Мог ще оглави министерството на финансите.   Съответно самият Джонсън ще бъде премиер на страната. Преговорите за Брекзит трябва да продължат до ноември 2018 г., след което страните ще имат половин година за ратифицирането на постигнатите споразумение в националните парламенти. Самият Брекзит трябва да се състои на 29 март 2019 г., след което ще настъпи преходен период, който ще продължи до 31 декември 2020 г.", "date": "2018.02.05", "title": "Тереза Мей: Великобритания няма да е и в митнически съюз с ЕС след Брекзит"}
{"url": "http://epicenter.bg/article/V-ES-zovat-Balkanite-da-se-vklyuchat-v-sreshtite-na-sayuza-na-visoko-ravnishte/146617/7/0", "text": "Дузина страни членки на ЕС иска да поканят шест балкански държави да участват на политически срещи на съюза още преди да се присъединят към блока. Това става ясно от политически документ, цитиран от \"Ройтерс\". Целта на Брюксел е да подобри имиджа на блока в региона. След години на пренебрегване на шест държави от Западните Балкани на фона на растящото влияние на Русия и Китай в региона, Европейската комисия ще разкрие план във вторник, който ще покаже как Сърбия и Черна гора могат да станат първите от групата, които ще се присъединят към ЕС до 2025 г. Сега 12 държави членки на ЕС - Австрия, Чехия, Естония, Унгария, Ирландия, Италия, Литва, Латвия, Малта, Полша, Словения и Словакия - искат да се отиде по-далеч и предлагат ежегодна среща на върха на ЕС с лидерите на Албания, Босна, Косово, Македония, Черна гора и Сърбия, се посочва в документа, цитиран от световната агенция.   Предложението им от 12 точки е предадено на ЕК в края на януари. 12-те страни членки също така искат да се позволи на министрите на балканските правителства да участват на срещи на ЕС на високо равнище, включително в областта на околната среда, здравеопазването, транспорта и външната политика. Това би означавало да участват отвъд рамката на ad hoc срещите и министерските закуски, които ЕС предлага на най-близките партньори извън съюза. В документа се казва, че тези мерки ще имат изключително политическо влияние и ще бъдат инструмент за подобряване имиджа на ЕС в региона. Също така се призовават представители на ЕС и страните членки по-редовно да посещават Балканите. 12-те страни членки призовават да се разгледа и въпросът за отмяна на роуминга в тези балкански държави.   В същото време германски дипломати заявяват, че се притесняват да не се повторят грешките от 2007 г. с присъединяването на Румъния и България. Много представители на ЕС вярват, че двете държави са се присъединили преди да бъдат готови.  ", "date": "2018.02.05", "title": "В ЕС зоват Балканите да се включат в срещите на съюза на високо равнище"}
{"url": "http://epicenter.bg/article/Svaleniyat-ruski-pilot-v-Siriya-se-vzrivil-s-granata-s-dumite--quot-Tova-e-za-momchetata-quot-/146618/7/0", "text": "Руски медии нарекоха герой загиналия пилот на Су-25 в Сирия, който взривил граната, за да не попадне в плен на джихадисти след свалянето на самолета му, съобщи Би Би Си. Последните думи на майор Роман Филипов били: \"Това е за момчетата\". Неговият щурмови самолет Су-25 бе свален в събота в северозападната провинция Идлиб над територия, контролирана от ислямистки бойци. Той успял да катапултира, но загинал в бой с врага.   Руското военно министерство обяви в понеделник, че майор Филипов ще бъде удостоен посмъртно с отличието \"Герой на Русия\". Той водеше неравна битка със служебното си оръжие до последния миг от живота си. Обграден от терористи и тежко ранен, руският офицер се взриви с граната, когато екстремистите достигнаха на няколко десетки метри от него, се посочва в съобщението. Пилотът героично загина. Ние се гордеем с нашите герои, заяви говорителят на Кремъл Дмитрий Песков.   Според руски медии сирийски, а вероятно и руски части със специално предназначение в момента действат в района на инцидента, опитвайки се да приберат тялото на пилота, а по фрагменти от ракетата, улучила самолета, се опитват да разберат кой я е доставил на бунтовниците. Отговорност за свалянето на самолета пое джихадистката група \"Тахрир аш Шам\", който контролира по-голямата част от Идлиб. Най-влиятелната фракция в нея е Фронтът \"Ан Нусра\" - бившия клон на \"Ал Кайда\" в Сирия.  ", "date": "2018.02.05", "title": "Сваленият руски пилот в Сирия се взривил с граната с думите \"Това е за момчетата\""}
{"url": "http://epicenter.bg/article/Kitayska-kompaniya-pusna-bezpiloten-ednorelsov-vlak/146620/7/0", "text": "Китайската компания \"Чанчун рейлуей\" пусна в експлоатация нов безпилотен еднорелсов влак, изготвен от въглеродни влакна, информира ТАСС, цитирана от БТА и Нова телевизия.  Транспортното средство от ново поколение е способно да издържа на екстремални метеорологични условия, включително и на температури от минус 40 градуса Целзий. При използването на въглеродни влакна влакът е с 25 процента по-лек от традиционните аналози и пести с 23 процента повече енергия от тях. През месец януари компанията съобщи, че ще произвежда и вагони за метрото от същия материал. По този начин ще се пести не само електричество, а също така ще се намали и износването на релсите.   Въглеродните влакна са устойчиви на корозия, на износване от метали и на ултравиолетовата светлина. Животът на влакове с такива материали ще бъде удължен с 30 години над този на традиционните метални композиции.  ", "date": "2018.02.05", "title": "Китайска компания пусна безпилотен еднорелсов влак"}
{"url": "http://epicenter.bg/article/Izroviha-grobnitsa-na-4400-godini-kray-Kayro/146624/7/0", "text": "  Гробницата вероятно е принадлежала на жрицата Хетпет от времето на Петата династия. Името и титлата й са изписани на входа на погребалното съоръжение. Според археолозите тя е била близка до фараонския двор в годините на Петата династия – за това свидетелстват както архитектурният стил, така и декоративните елементи във вътрешността й.   „Със сигурност знаем, че Хетпет е била високопоставено лице, тясно свързано с царското семейство“, казва член от екипа археолози. Гробницата е изградена от глинени тухли, а по стените й са зографисани изображения на самата починала, както и на ловни и риболовни сцени, изработване на лодки, музикални и танцови представления. Има и рисунки на маймуни, които на времето са били държани като домашни животни. Едната е на маймуна, която бере плодове, а другата танцува на музика от оркестър.   В гробницата има и ценни надписи. Находката е осъществена на територията на некропол, където се намират множество гробници от времето на Древното царство (2686-2181 г. пр. Хр.). В постройката има и постамент за статуя на Хетпет, но самата статуя не е открита. За съществуването на Хетпет се е знаело и преди находката – според наличните данни тя е била жрица на богинята на плодородието Хатор. Но мумията на самата жена още не е открита. Първите предмети, които са свързани с нея са открити още през 1909 г. От немски археолози.   „Това място е многообещаващо, разчитаме на нови открития, разкопахме около 250-300 кубични метра пръст, за да стигнем до тази гробница. Онова, което е на повърхността в Египет, не представлява и 40% от това, което е скрито“, твърдят учените.   Египет обяви серия от археологически открития за няколко месеца, включително и на няколко гробници край Луксор. През март миналата година беше намерен масивен колос край Кайро, вероятно на фараона Псамтик от 26-а династия. Близо до пирамидите се строи голям музей, който ще бъде открит частично тази година.", "date": "2018.02.05", "title": "Изровиха гробница на 4400 години край Кайро"}
{"url": "http://epicenter.bg/article/Ukrainskiyat-patriarh--Vladimir-Putin-mechtae-da-si-varne-Balgariya/146626/7/97", "text": "  По отношение на конфликта в Донбас и войната в Източна Украйна църковният водач казва следното: \"Русия проявява агресия спрямо Украйна. Незаконно ни беше отнет Крим. Явно са смятали, че по същия начин могат да ни вземат и Донбас, а и други области. Те мечтаят да подчинят цяла Украйна, пък и не само нея. Мечтаят да си върнат влиянието над държавите от бившия социалистически лагер - над прибалтийските републики, Полша, Румъния, над България. Путин си мечтае за подобно нещо.\"   Според патриарх Филарет обаче мечтите на руския президент са напразни, защото този период от историята на неговата империя е приключил. \"Ние живеем в глобализиран свят, в който няма място за империи. И мечтите за връщането на тези империи - са празни мечти\", казва Филарет.   Според него, войната в Източна Украйна няма да е вечна, а тъй наречените Републики Донецк и Луганск, които са под влиянието на руските сепаратисти, ще прекратят съществуването си. По-нататък в интервюто той твърди, че Владимир Путин е вярващ християнин, който обаче не живеел по законите на вярата, а вършел беззакония. Поради това Филарет го нарича \"Новия Каин\".", "date": "2018.02.05", "title": "Украинският патриарх: Владимир Путин мечтае да си върне България"}
{"url": "http://epicenter.bg/article/Institut--Ivan-Hadzhiyski--Istanbulskata-konventsiya-sazdava-opasnost-ot-razdeleniya-v-sredite-na-GERB/146601/11/0", "text": "  Операцията на турската армия към Африн е съгласувана с Москва, докато Вашингтон е само информиран преди да започне. Така САЩ се оказват пред неприятна дилема: Турция е член на НАТО и основен фактор в региона, а от друга страна, имаше ясни индикации, че САЩ инвестираха в сирийски Кюрдистан. Въпреки цялата ангажираност с кюрдската кауза Вашингтон нямаше време и възможност да се колебае и Държавният департамент отправи примирително послание, но фактически в полза на турската „Маслинова клонка”. Русия настоява за запазване на териториалната цялост на Сирия и това я сближава с Турция и Иран. В геополитически план Русия печели двойно: утвърждава се взаимодействието с Турция; срива се планът за проамерикански сирийски Кюрдистан. Трудно може да бъде упрекната, че „предава” кюрдите, просто защото нищо не им е обещавала (за разлика от САЩ). За Ердоган акцията означава не само регионално външнополитическо утвърждаване, но и вътрешна консолидация. Политическата опозиция го подкрепя по този въпрос. А вселенският патриарх Вартоломей благослови турските войници. С такъв „гръб” Ердоган обяви, че операцията няма да се ограничи с Африн и ще продължи по-нататък. САЩ обаче обявиха, че няма да изтеглят своите военнослужещи от Манбидж.   Военният превес на Турция е очевиден и ако Африн все още не е превзет, вероятно проблемът е не толкова военен, колкото хуманитарен. Граждански жертви несъмнено ще активизират кюрдската диаспора в Европа и ще повлияят на европейското обществено мнение, което и без това, меко казано, не симпатизира на Ердоган.   След падане на Африн ще възникнат два въпроса, на които няма предварителен отговор. Ще продължи ли наистина турското настъпление към Манбидж? Ще започнат ли кюрдите „народна война”, както вече предупреждават? За тази цел обаче те трябва да преминат през територии, които се контролират от Дамаск. Оттук трети въпрос: ще се стигне ли до компромис между кюрдите и Дамаск. Американското „предателство” към кюрдите създава предпоставки за сближаване на кюрдите и Дамаск.   От Нова година сме свидетели на нова турска политика към Европа – по две направления: опит за сближаване на Турция с ЕС и дипломатически усилия за европейско продължение на „Турски поток“. И докато Западна Европа изглежда склонна да подкрепи началото на нови преговори, то    Германия отново поема инициативата в ЕС. Независимо от перипетиите по съставяне на кабинет, канцлерът Меркел вече излиза на преден план в европейския дебат. Макрон също укрепва като публичен образ, след първоначалното колебливо представяне. Така всичко отново опира до „моторите“ на европейския проект - Германия и Франция. Посещението на Меркел при френския президент Макрон трябваше символно да укрепи френско-германското единство.   Същевременно обаче амбициозните планове на Макрон за европейски реформи все така се сблъскват с германската предпазливост.  А със скорошното решение на Франция да увеличи военния си бюджет, така че да създаде потенциал за намеса „навсякъде“ по света, Париж прави заявка за лидерство именно в онази сфера, в която Германия след Втората световна война няма право да се конкурира – военната. Излиза, че Военната самостоятелност на Европа е единствената по-нова инициатива, с която Германия се ангажира, но точно по нея Франция настоява да води.   От гледна точка на европейското „ядро“ Франция и Германия имат интерес от споделена отговорност и споделена инициатива. Преди това да стане факт обаче, разминаванията по въпроса за лидерството трябва да бъдат преодолени. Докато Макрон създава впечатлението, че се подготвя за „пост-Меркелова“ Европа, то Меркел залага на бавните стъпки и се самолегитимира чрез „стабилността“. Истанбулската конвенция създава опасност от разделения в средите на ГЕРБ. Активните изяви на депутата Георги Марков против решенията на собствената му парламентарна група не са единственият пример. Макар и по-дискретно, и в други среди на ГЕРБ (особено във формиращия се консервативен лагер около Института за дясна политика) прозвучаха несъгласия с ратификацията.   Задачата им е паралелно на това поведение да не допуснат разклащане на самото правителство. В този смисъл както вотът на недоверие (принципно сплотяващ мнозинствата), така и отстъпването на заден план в споровете за конвенцията имаха положителен ефект за тях. Това е тактически успех.    – Волен Сидеров се активизира и като че ли започва да заема „междинна“ позиция между „лоялния“ Каракачанов и „дисидента“ Симеонов. Край вота на недоверие БСП допусна собствените й парламентарни действия да бъдат засенчени от друга, лансирана пак от самата партия инициатива – референдум за Истанбулската конвенция.   За сметката на това обаче с конвенцията   Разбирателството между партията и Българска Православна Църква (БПЦ) само по себе си е впечатляваща последица. Рискове от това поведение обаче има:   Тъкмо подобни подозрения попречиха и на победата на БСП през 2017 г. Това би могло и съществено да минира шансовете да привлече гласоподаватели именно за европейските избори през 2019 г.  Дори тези избори да не се приемат за важни, социалнопсихологическият капитал, загубен от нов изборен неуспех, би бил сериозна щета.   На пленума по конвенцията Станишев за първи път обедини зад своята теза вътрешнопартийната опозиция. Но пък крайното решение (да не говорим за потенциален референдум) твърде драстично подкопава шансовете на самия Станишев за преизбиране начело на ПЕС.  ДПС си позволява сигнали и в двете посоки – и към ГЕРБ (изявлението на Йордан Цонев, че партията му няма почти никакви допирни точки с разбиранията на БСП), и към БСП (линията на лидера Мустафа Карадайъ, според която ДПС е опозиция заедно с БСП и я подкрепя в искането на оставка на правителството). Балансьорството на ДПС има и един много добър, макар и не толкова публично забелязан пример. Партията заяви, че ще изрази позиция по Истанбулската конвенция едва при нейното обсъждане в НС. И при съществуващото разпределение на силите (ГЕРБ срещу БСП и ОП) именно ДПС ще е формацията, която би наклонила везните в полза на едното или другото решение. Традиционната десница съумя да мобилизира защита на Истанбулската конвенция сред доста широка и разностранна интелектуална общност. Екопротестите за Пирин, обвиненията срещу програмния директор Емил Кошлуков и др. допълват широкия либерален фронт срещу ГЕРБ.  Либералната мобилизация от началото на годината върви практически изцяло по „гражданска“, а не по „партийна“ линия, водеща роля играят интелектуалци и хора от неправителствения сектор, а не политиците. Личи необичайната решителност на Борисов – за разлика от обикновено – засега да не отстъпва цялостно пред исканията на природозащитните протести, навярно поради големите интереси. Угасва и звездата на бившия президент Росен Плевнелиев като потенциален бъдещ лидер на дясното – след прекалено категорично изразената от него подкрепа за каузата за строителството в Банско.   Протичат процеси на политическа „ферментация“ в среди, обикновено наричани „популистки“. След известен застой Слави Трифонов напомня за себе си с инициативата „кастинг за политици“, която несъмнено ще привлече обществено внимание. Любопитното е, че в своето шоу той покани собственика на разследващия (продесен и анти-ГЕРБ) сайт „Биволъ“ Асен Йорданов, а в официална позиция се обяви против Кошлуков и имаше патос срещу Делян Пеевски. Патриотичните, социални и антисистемни послания на Слави явно хвърлят мост както към разочарованите десни, така и към избирателите, които иначе доста вероятно биха се ориентирали към БСП. С други думи, евентуално политическо включване на Слави може да се окаже и шанс за ГЕРБ. Защото ще попречи на БСП да монополизира протестните настроения, а ще вземе и гласове от другата опозиция на ГЕРБ – градската десница. Слави обаче влиза и в ниша на хора, които иначе биха се ориентирали и към ГЕРБ и към ОП. Накратко:     ", "date": "2018.02.05", "title": "Институт „Иван Хаджийски“: Истанбулската конвенция създава опасност от разделения в средите на ГЕРБ"}
{"url": "http://epicenter.bg/article/Velizar-Enchev--V-Atina-voyuvat-sreshtu-makedonistite--a-Sofiya-prizna-i-ezika--i-natsiyata-i-istoriyata-im-/146604/11/0", "text": "Гърция упорито преговаря със Скопие и ще наложи своите искания, докато България капитулира заради ЕС и НАТО, без евроатлантическите ни партньори императивно да са искали това от нас. Днес   милион и половина гърци протестираха срещу намерението на правителството да последва българския пример и капитулира пред македонизма на Скопие. Гърците са бесни на Ципрас заради готовността му да преглътне ново име на Бившата югославска република Македония, съдържащо свещената за тях дума „Македония“. Атина с основание се страхува, че без промяна на македонската конституция, Гърция ще е потърпевша от македонизма. И са прави! В член 49 на македонската конституция четем следното на югозападния български диалект:    Макар да не назовава съседни страни, член 49 визира България и Гърция, защото само в тези две балкански държави не се признава македонско малцинство. Чисто юридически, член 49 императивно налага на македонските власти не само да се месят във вътрешните работи на България и Гърция, но и да интернационализират македонския въпрос.  Дали елините имат право да претендират за това географско понятие и го приватизират во веки веков, това е отделен въпрос. Но факт е, че те последователно отстояват тази спорна теза, без да се съобразяват с планината от етнически, езикови, демографски и църковни аргументи на българската страна. И понеже победителите пишат историята, а Гърция победи и в Междусъюзническата (1913), и в Първата световна (1918) и във Втората световна (1945), и в Студената война, тя се възприема като законен наследник и пожизнен собственик на името „Македония“.  За разлика от гърците, ние с охота признахме и сърбизирания югозападен български диалект, и измислената им история, изцяло стъпила на българското средновековно и възрожденско историческо наследство. Защото Брюксел искал това от София, а ние не можем да разочароваме евроатлантическите си партньори…  Свещена простота! Нито ЕС, нито НАТО императивно са поставяли този въпрос пред София в последните 28 години. Просто от нас се искаше да нормализираме отношенията с Република Македония, за да й позволим да влезе в западната орбита, а не в руската сфера на влияние. А след отказа на Сърбия да членува в НАТО и временната й ориентация към Русия, македонското членство в пакта стана особено актуално. Но за тази цел първо трябва да падне българското и гръцкото вето над Скопие.  Ние отстъпихме без бой, докато гърците, следвайки правилото първо да казват „ОХИ“ (НЕ), след което да се пазарят, за да кажат ДА, избраха пътя на политическата търговия. И нищо чудно да успеят. Мнозина у нас са готови да загърбят езиковия спор с Македония и даже пледират за съществуване на отделен от българския македонски език. Корените на т.нар. езиков проблем в българо-македонските отношения са заровени в 1999 г. Тогава двете страни подписаха Декларация за добросъседство и сътрудничество, с която България призна македонския език като официален. Вместо да се възползваме от уникалната по това време ситуация  в Скопие, където премиер бе българофилът Любчо Георгиевски, а вицепремиер - непоколебимата българка Доста Димовска, ние задоволихме искането на скопската опозиция за подписване на документи на македонски език. Това бе сторено с оправданието, че така трасираме пътя си към Европейския съюз. Робувайки на евроилюзии, през 1999-та така си постлахме в отношенията с Македония, че днес сме в примката на македонистите, които при всяка наша реакция на антибългарските им претенции самоуверено ни заявяват: България вече призна македонския език, значи признавате и македонската нация, а с нея и македонската история!  И са прави. Признаване на език води до признаване на национална идентичност, а с нея и на историята, без значение дали е истинска или измислена. След изборите през 2017 г. в Скопие задухаха нови ветрове. Правителството на социалдемократите и албанските партии на два пъти ни изпрати дипломатически сигнали, които трябваше да ни убедят в добронамереността на новия македонския премиер. Първо Зоран Заев обяви, че ще направи революционна крачка, като прекрати сатанизирането на българското военно присъствие във Вардарска Македония през Втората световна война. По-точно – в словосъчетанието „бугарски фашистички окупатори“, изписано на стотици паметници в републиката, ще се премахне думичката „бугарски“.     Вторият сигнал дойде от Македонската православна църква (МПЦ), която в официално писмо до Светия Синод на Българската православна църква (БПЦ) изненадващо поиска да премине в диоцеза на БПЦ, която да стане църква-майка на МПЦ. Нека сложим ръка на сърцето и признаем – това наистина бяха революционни стъпки, абсолютно немислими само преди година и половина, когато на власт в Скопие бе правителството на ВМРО-ДПМНЕ, оглавявано от Никола Груевски. Но тези две действия на светската и църковната власт, изцяло дирижирани от премиера Заев, крият подводни камъни, видими и с просто око, ако обаче се познава същността на македонизма.  Абсурдно е да се изтръгва антибългарското жило на македонизма. Защото самият македонизъм е 100 процента антибългаризъм, роден в трудовете на сръбските политици от 19 век Илия Гарашанин и Стоян Новакович, прероден в лабораторията на Коминтерна (1934) и наложен от югославския комунист Йосип Броз Тито (1944). Македонизмът на сръбските монархисти и комунисти се побира в едно императивно изречение, което гласи: Ако не можем да сърбизираме и югославизираме македонските българи, ще ги отродим от България, като ги обявим за македонци!  След 1944 г., когато Царство България е победена държава, а комунистическа Югославия е страна-победител във Втората световна война, македонизирането на българите в Повардарието става с реки от кръв, в които мъченически гинат над 30 000 българи, а репресираните в концлагери и затвори са над 200 000. Тези жертви на сръбските комунисти и скопските екзекутори не могат да бъдат забравени. И ако Зоран Заев ще ревизира този срамен период от неговата история, той трябва да признае престъпленията на своите предшественици (Социалдемократическият съюз на Македония е наследник на Съюза на македонските комунисти) и окаже дължимата почит на  жертвите, вкл. и изплащане на обезщетения на семействата им. Говоря за обезщетения (репарации), каквито Народна република България плащаше на Гърция и Югославия две десетилетия след 9 септември 1944-а.  Що се отнася до признаването на Македонската православна църква от Светия Синод, тук проблемът е първо църковен и след това светски. Писмото до БПЦ, подписано от архиепископ Стефан, е наистина исторически документ, защото за първи път македонските отци приемат Българската патриаршия за своя църква-майка.    На 27 ноември т.г., денят на злочестия за България Ньойски договор (1919), когато Царство България преживя втора национална катастрофа и изгуби както Вардарска и Егейска Македония, така и Западните покрайнини, Св. Синод единодушно пое „ангажимента да окаже пълно съдействие, като ходатайства и се застъпва пред Поместните православни църкви, предприемайки всичко необходимо за установяването на канонически статут на МПЦ“. В изпълнение на този ангажимент Светият Синод определи Синодална архиерейска комисия за преговори с МПЦ и останалите Поместни православни църкви за установяването на канонически статут на МПЦ.  Какво се крие зад това витиевато решение на Светия Синод? Всъщност църковните ни отци не признаваха автокефалността на МПЦ, но поеха ангажимента да работят за тази кауза, влизайки в преговори с Вселенския патриарх и всички останали православни църкви. Тук църковните дипломати са си казали тежката дума, която можем да разчетем така: Ние желаем и сме готови да признаем, че сме майка на МПЦ, но първо искаме да убедим в тази справедлива кауза другите църкви. Ако следваме църковното право и уважаваме историческото наследство на Охридската архиепископия и Възрожденската Българска екзархия, изходът е един, като е изцяло в ръцете на патриарх Неофит и на никой друг – българският патриарх да даде статут на митрополии на всички епархии в Македония и така легално ги приобщи към  БПЦ. Това се отнася за следните епархии: Скопска, Тетовско-Гостиварска, Кумановско-Осоговска, Дебърско-Кичевска, Преспанско-Пелагонийска, Струмишка, Брегалнишка, Повардарска и четири задгранични епархии. Така легално ще се преодолее църковната блокада на Белград, Москва и Атина и БПЦ наистина ще стане майка на православните християни в Република Македония.  Не омаловажавам усилията на Зоран Заев да гради мостове с България, но тези мостове трябва да са на здрави основи. Но след като той обеща на гърците, че ще ликвидира антиквизацията на историята, зачената от Никола Груевски и комично търсеща античните корени на населението, той трябва да ревизира и присвояващите българската история учебници по история и литература и премахне осеялите цялата страна паметници. И не само паметниците от „антифашистичката борба“, но и каменните статуи на български царе и просветители.  За да задоволи гръцката страна, специално създадената комисия към Министерството на културата е взела решение за отстраняване на паметниците \"Александър Македонски\", \"Филип Македонски\" и \"Порта Македония\". Проектът \"Скопие 2014\" стартира през 2009 г. и бутафорно промени центъра на македонската столица. Само скулптурата на Александър Македонски, висока 13 метра, струва над 10 млн. евро. Около нея има десетки други паметници - като се започне от Майка Тереза и се стигне до… цар Самуил, Гоце Делчев, Яне Сандански, Братя Миладинови и десетки български възрожденци и революционери.  Тези дни Заев обеща да смени името на скопското летище „Александър Македонски“ и на магистралата към Гърция със същото име. На България обаче нищо не обеща. И защо да обещава, след като Бойко Борисов вдигна бялото знаме преди да преговаряме. Гърците не страдат от „българския синдром“. Те искат и промяна на македонската конституция, и ревизия на учебниците по история, и смяна на държавното име и националния флаг на Македония, на който грее гръцката Звезда на Вергина.  За България ще е исторически провал, ако Скопие задоволи искането на Атина за заличаване на антиквизацията, а се остави непокътнат антибългарският македонизъм и само се редактира конструкцията „бугарски фашистички окупатори“ . Ако Зоран Заев е искрен в своите усилия да ревизира македонизма, той трябва да посегне и на сътворения в Белград македонски език, признавайки, че той е диалект на българския. И да изтегли от употреба абсурдния „Бугарско-македонски речник“. Да не забрави и академичната „Историja на македонскиот народ“, по която учат поколения ученици и студенти в Скопие, в която македонската история до 1944-а е изцяло българска. Тези две книги са фундаментът на македонизма, духовно осакатил стотици хиляди в Титова Югославия и посял семената на омразата и взаимното недоверие между българите от двете страни на границата. Той обаче нито е обещал да направи това, нито комисията от български и скопски историци ще ревизира македонизма. Защото българската страна тихо капитулира пред македонизма.  По нареждане на премиера, съветван от военния министър, нашето МВнР си затвори очите за подводните камъни в българо-македонските преговори и допусна фатални отстъпки заради виртуалното евроатлантическо бъдеще на Македония. За първи път македонизмът е на колене. Но робувайки на евроатлантическите илюзии и на слугинските си комплекси, ние повторихме грешки от миналия век, когато бяхме обладани от коминтерновски илюзии.  Гърците не направиха тази грешка, защото никога и на никого не са робували – нито на национални комплекси, нито на Нацистка Германия през Втората световна война, нито на НАТО и ЕС след края на Студената война. Те фанатично воюват за своите интереси, дори когато нямат никакви исторически основания, докато българите с лекота жертват интересите си, даже когато историята е изцяло на тяхна страна.", "date": "2018.02.05", "title": "Велизар Енчев: В Атина воюват срещу македонистите, а София призна и езика, и нацията и историята им "}
{"url": "http://epicenter.bg/article/Simeon-Nikolov--Syankata-na-voynata-v-Siriya-palzi-i-kam-sreshtata-Turtsiya-ES-v-Balgariya/146608/11/0", "text": "Военната операция на Турция в Сирия се провежда вече трета седмица, а все още няма значими резултати дори по първата цел– Африн, намиращ се на 25 км от границата, да не говорим за отстоящия на 100 км от него Манбидж и заявената от Ердоган амбиция да стигне до иракската граница. Ежедневно расте броят на цивилните жертви и бежанците, а следващото развитие на бойните действия остава неясно. Същевременно тонът на президента Ердоган спрямо САЩ, срещу изявлението на френския президент Макрон, срещу Гърция и разбира се срещу кюрдите става все по–остър и ултимативен. Кюрдският въпрос отдавна тровеше отношенията между Турция и ЕС и усложнява днес отношенията със САЩ,  но сега нещата ескалират. В  очертаващите се няколко сценария възниква въпросът,    Най–показателен пример за поведението на Ердоган беше ултиматумът към САЩ: „Вие трябва незабавно да се изтеглите от Манбидж!”, което поражда опасения от пряк сблъсък както с американски подразделения, така и с подкрепяните от тях Сирийски демократични сили, дислоцирани в този регион, чието ядро са кюрдите. Непоносимостта на турската страна към всяка критика пък е видна от реакцията на външния министър Мавлют Чавушоглу на изявлението на френския президент Макрон във вестник „Фигаро”, че „ако операцията вземе друг обрат от обявената борба срещу терористична заплаха и се превърне в инвазия, това ще бъде истински проблем за нас”.  „Нито Франция, нито друга някоя страна има право да ни поучава!”, отговори турският външен министър. Закани бяха отправени и към Европейския парламент по повод появата на евродепутати с шалове в цвета на флага на YPG в знак на протест: „Още много ще плачете”.  Агресивността на турската реторика се прояви и в изказването на съветника на Ердоган Йигит Булут по повод споровете за островите Имия, в което предупреди съседите си да не стъпват на тях, защото „ще усетят гнева на Турция”, който ще е по-яростен от този в Африн. Само използването на думата „окупация” от кипърски вестник предизвика призив на Ердоган към „братята в Кипър” и още същата нощ демонстранти щурмуваха редакцията му. В Западна Европа се питат, какво би станало, ако това се случи с медия в европейска страна.    Обезпокоително е и поведението на Турция в НАТО, защото тя не съгласува официално с Брюксел началото на военната си операция като страна–членка на Съюза, въпреки един телефонен разговор с президента на САЩ и военния министър в последния момент, а преди това проведе консултации на ниво Генерални щабове в Москва.   Сирийското правителство се обърна към генералния секретар и към председателя на Съвета за сигурност на ООН с писмо, в което се аргументира, защо позоваването на Турция на член 51 от хартата на международната организация за «военна агресия», съдържа лъжи и е неприемливо. Това писмо контрастира силно със заетите позиции от НАТО и  някои страни-членки, макар и да има нюанси в тях, но се свеждат до призива да се прояви разбиране за правото на Турция да гарантира своята сигурност. Правителството в Дамаск очевидно не е съгласно с тактическия ход на Москва да «отвори» небето над Африн, което позволи военновъздушните удари на турската авиация и трудно би приело и вбъдеще каквато и да е намеса на Ердоган, имайки предвид, че последният от дълги години е свързан с Мюсюлмански братя – отявлен радикално-религиозен противник на сирийския режим.  От международно–правна гледна точка Турция като страна–членка наистина би трябвало да се съобразява с член 2 от Хартата на ООН, забраняваща прилагането на сила и заплаха с такава. Общото събрание на ООН дефинира понятието «агресивна война» в резолюция 3314. Римският статут, поставил юридическата основа на Международния наказателен съд (1998 в сила 2002 г.), забранява военната агресия. Следователно всякакви аргесивни турски действия са  . Турция не е получила съгласието на сирийското правителство, нито пълномощия от СС на ООН. Анкара действително  , тъй като няма въоръжена агресия по смисъла на документа. Турското правителство нарушава и чл. 20 /а/ на Международния пакт за граждански и политически права (ICCPR), който забранява пропаганда за война. А турското правителство води невиждана пропаганда за война и преследва граждани, критикуващи тази война. Продължителната подготовка и гръмко огласена военна операция обаче   Тя очевидно трябва да остави името на Ердоган в историята с едно утвърждаване на Турция, което няма аналог от времето на Османската империя насам. Това подкрепя очакването, че Анкара твърдо ще преследва своите цели. Сблъсъкът между редовна армия с отряди, които ще разчитат на партизански методи на воюване, обещава продължителен конфликт. Турция има предимството, че освен с 6800 военни, авиация, танкове и артилерия навлезе в Сирия с 25 000 армия от ислямистки бойци от радикални групировки, подготвена и въоръжена от нея. А кюрдите изглежда че в момента са изоставени както от САЩ, така и от Русия. Защитниците на града Африн са само 8000. Те са въоръжени с леко стрелково оръжие, но и с модерни американски и по-стари руски преносими противотанкови установки. Тяхно предимство обаче е, че са натрупали богат боен опит във войната срещу Ислямска държава.  Политическа слабост на турската страна е, че не предлага решения нито за сирийските, нито за турските кюрди на своя територия.   От Европа вече се чуха гласове, че ако не приключи бързо операцията, в срок до 14 дни, които всъщност вече изтекоха, ще има големи проблеми, включитено и в собствената си страна. Ако удави в кръв Африн и нападне Манбидж, където са дислоцирани американски и кюрдски сили, нещата ще се усложнят изключително много. Турция явно разчита, че ще провокира кюрдите, особено ПКК, които ще отговорят с атентати в Турция, а с това ще оправдаят позоваването на Анкара на член 51 за действията си в Сирия. Сведените лично от примиера 15 строги правила до ръководителите на турските медии и организираната дезинформационна кампания започнаха да се пропукват. Съобщения за ракетни удари срещу южните турски провинции Килис и Хатай предизвикват съмнения, предвид отдалечеността на Африн и въоръжението на кюрдите, най–доброто от което са противотанковите системи: американските TOW с далекобойност 3,7 км, германските Milan – 3 км, руските Fagot – 2 км и Konkurs- 4 км, които не са за поразяване на жива сила, а за бронирана техника.   Държавната телевизия TRT пък в разрез с дадените 15 строги указания открито призна: «ТВС осъществиха .нападение  и бомбардираха цивилното население».  , когато е груба и нелогична, също не постига целите си: кюрдите от YPG няма как да организират жив щит от цивилни, метод познат от действията на Ислямска държава, защото именно кюрдската YPG бе военната сила, която се притече на помощ на йезидите (30 000 в Африн), когато джихадистите ги нападаха, избиваха и отвличаха жените им.  Примитивни тези проникват и в  , като например тези от френския Causeur: Путин вкарал Турция във военната операция в Северна Сирия, за да отклони вниманието на света от бомбардировките в Идлиб, убивайки хиляди хора. Всеки средно информиран човек обаче знае, че ситуацията в двата района е коренно различна. В Идлиб бяха събрани всички радикални групировки от освободените в цяла Сирия градове – Ал Кайда, дъщерната й Ан Нусра, много спасили се бойци от Ислямска държава. А в Северна Сирия– град Африн, който е обстрелван от турските въоръжени сили и обсаден от турските танкове, а пред тях са пуснати сборна армия от джихадисти от различни радикални групировки,   Коварният Путин сривал доверието на НАТО към Ердоган и никога вече то нямало да бъде възстановено. Глупостта не заслужава коментар, но в навечерието на срещата ЕС–Турция ще зачестят всякакви внушения и тези, особено, ако ситуацията в Сирия се усложни. По данни на УНИЦЕФ, а към 02.02.2018 г. и пряко от кюрдските сили, убитите от турските въоръжени сили и придружаващите ги ислямистки отряди деца са вече 21, а цивилните – 127. Ранените са стотици. За по-малко от 10 дни бежанците нарастнаха над 15 000 души. Доктор Civan Mihemed от болница в Африн съобщава за симптоми от химическо оръжие в много от пристигналите в града, от обстрелваните от турска страна райони. Интересното е, че по същото време министърът на отбраната на САЩ предупреди, че ако сирийската армия използва химическо оръжие, то страната му ще предприеме военна намеса. А това поражда съмнение, дали няма да се проведе провокация с помоща на местни радикални ислямистки групировки, каквито имаше в близкото минало.   Няма симптоми за резултати от някакво влияние от страна на международната общност върху военните действия на Турция в Северна Сирия. Протестите в някои европейски градове нямаха особен успех. Някои медии за първи път споменават и кюрдската Партия на демократичния съюз (PYD) наравно с ПКК, която пък отдавна е в списъка на терористичните организации. Но нито САЩ, нито Брюксел или Москва споделят мнението, че кюрдските отряди за народна защита (YPG) са терористична организация, а тя е военното ядро на PYD, която има идейна близост, но не и организационна такава с ПКК. Германски коментатори споделят мнението си, че   от Турция, а САЩ - също, защото държат ядрени бомби  в Инджирлик и поддържат други свои военни бази и съоръжения на турска територия.  Европейската въздържаност обаче, окриляла  Турция в  еспанзионистичните й планове. При така създалата се обстановка се очертават       ако военната операция остане ограничена и има съгласувана с Русия цел да поддържа контрола в северния регион срещу договорка за бъдещо разделяне сферите на влияние в следвоенна Сирия, започнало още с определянето на зоните за деескалация. : ако заплахите от Ердоган са повече от реторика, ще бъдат окървавени Африн и Манджиб, ще има хиляди цивилни жертви, стотици хиляди бежанци, протести в Европа, атентати и нова вълна от репресии в Турция.   ако Турция не се справи със задачите си и под натиска на САЩ и Русия изтегли войските си, но остави прокси–армията си от 25 000 радикални ислямисти. Това обаче е най–малко вероятният сценарий. При втория сценарий, към който очевидно вървят нещата,   При такива условия, втвърдената турска позиция по ЕС «или пълно членство, или нищо» и поредните закани за пускане на бежанци блокират всякакви добри намерения.  Политиката на ЕС и на всички страни–членки би трябвало да изведе на преден план отношенията с Турция на базата на общите европейски демократични ценности и икономически интереси, но не и да подкрепя крайни диктаторски стремежи, прокарвани с насилие и изоставя демократичната общност в страната, която до референдума гледаше с надежда към западните демокрации. Трябва да започнем да разграничаваме Ердоган от Турция и да изпращаме послания до демократичните сили в нашата съседка, добрите отношения с която са от ключово значение за България. Но дори в Ердоган в края на 2017 г. имаше проблясъци за ново начало на отношенията с ЕС. Днес обаче   ", "date": "2018.02.05", "title": "Симеон Николов: Сянката на войната в Сирия пълзи и към срещата Турция-ЕС в България"}
{"url": "http://epicenter.bg/article/Valeriya-Veleva--Koy-razmahva-prast-na-Korneliya-Ninova--/146627/11/0", "text": ". Това съобщи лидерът на БСП Корнелия Нинова пред \"Събуди се\" по Нова тв.   . \"Това демократично ли е?\", попита Нинова. Предишното писмо на Гурмай съдържаше директна заплаха за изключване на БСП от редиците на ПЕС, ако не се подчини на волята на \"политическото семейство\".   Сега  да видим  , която си позволява да нарежда не само на една партия какво да прави, но и на един народ как да решава вътрешните си проблеми.   Зита Гурмой е член на социалистическата партия на   която в момента има под 10% влияние в страната и която за трети пореден път ще бъде победена на предстоящите избори на 8 април от Виктор Орбан. . Самата Гурмай е била депутат и евродепутат, а от 2004 година е лидер на ПЕС Жени, вече трети мандат. Участва като кандидат за депутат на предстоящите избори и се предполага, че ще влезе. Възможно е агресивното налагане на  Истанбулската конвенция да е част от предизборната ѝ  кампания. . Агитира на местните избори през 2005 година – застава зад кандидатите на БСП във Варна и в Стара Загора. И на двете места те губят.   През 2013 година Зита Гурмай подкрепя правителството на  БСП с премиер Пламен Орешарски и се обръща към протестиращите с призива ”  А пък Зита Гурмай изобщо не реагира по това време.    в отговор на депутатско питане обяснява: „   Защо не е скочила да брани Истанбулската конвенция, както го прави днес? Защо не е написала гневно писмо до лидера на БСП Сергей Станишев с ултиматум документът да бъде приет? Тогава Конвенцията не е била \"на живот и смърт\" за борците в ПЕС, бранещи жените от насилие. Защо? Защо никой от ПЕС не е упражнил тогава натиск върху правителството на левицата да си промени позицията? И не подсказва това ли двойните стандарти, по които действат в ПЕС?   , в която членуват 33 национални партии, и в която Зита Гурмай играе водеща роля.   На последните избори   социалдемократите, членове на ПЕС, показаха най-слабия си резултат от Втората световна война насам. Дори в бившата ГДР те са трети след „Алтернатива за Германиия”. Лидерът им Мартин Шулц се сгромоляса, по последни данни събира едва 18% и от „мистър Европа” вече се превърна в „мистър Катарстрофа”.   Във  не някой друг, а премиерът Манюел Валс обяви: “ .” Благодарение на Франса Оланд левицата наистина „почина”, заемайки едва петото място.   В   социалистите не влязоха даже и в тройката. И в ги няма в тройката Загубиха и във    В   левицата търпи две поредни изборни загуби.  В   – също с две поредни загуби.   Социалистите не влязоха в парламента на  , Аут са и парламента на .   В   – от мандатоносител социалистите станаха трети, след като и на президентските избори не стигнаха до балотаж.   Загубиха и в   – от управляващи с премиер стигнаха до пето място с едва 6%! На предстоящите избори   на Берлускони дават 40%,  после е Пипо Грило „Пет звезди” и едва на трето място идват социалистите, които в момента управляват.   И ако теглим чертата, трябва да си отговорим – това е Партия на разгромените социалисти по цяла Европа.   За да бъде разгромена и тя ли? Че Нинова има победа на президентски избори и е втора на парламентарни с удвоен резултат. Нито френските социалисти имат по-добър резултат от нея, нито австрийските, нито унгарските, чийто представител е Зита Гурмай. Защото социалдемократическите партии в Европа отдавна не са социалистически. Те изневериха на своите избиратели - станаха неолиберални. Това са партии на банките, на монополите, на гей браковете, на  офшорките и т.н.   БСП не е такава партия. Тя може да има много грешки, но не е изменила на консервативните нагласи на своите избиратели.   Че ние сме православен народ, че имаме дълбока вяра и традиция в семейството. Няма как те да ни учат на морал с тези „успехи”, които жънат сред европейските народи. Голяма част от европейските граждани не приемат волята на своите партийни лидери и резултатите от изборите показват това. Хората искат защита на своя живот и здраве. Нещо,което не става нито във Франция, нито в Германия, нито в Испания, както видяхме. В тези държави хората не искат директен достъп до тероризъм,  ние пък не искаме децата ни да бъдат въвлечени в джендър идеологията - и те и ние искаме християнска Европа и правният ред в Европа да бъде възстановен. Резултатите в цяла Европа показват тенденция на засилване ролята на тези партии, които чуват гласа на европейските граждани.   Разгромената европейска левица или своите избиратели? По чий акъл да се води? Ако ще на европейската клада да я качат, Нинова няма право на отстъпление! Защото протестът срещу Конвенцията е фактически вот за спасение и запазване на християнството.   И още нещо за статистиката. В открито писмо  призова Станишев да не „работи срещу БСП”. Евгени  Кирилов е доскорошен верен приятел на Станишев, дългогодишен председател на Съвета по външна политика на БСП, дългогодишен представител на България в ПАСЕ. От позицията на Станишев за Истанбулската конвенциа се разграничиха най-близките му хора в партията:   здравен министър, лично посочен от него, изродила дъщеря му,    - негов вицепремиер, един от хората, на които най-много държеше,   – негов външен министър и приятел,   - негов външно- политически съветник,   -  най-силният му поддръжник в Националния съвет.   Истанбулската конвенция е изпитание не само за народите, но и за лидерите. И всеки прави сам своя избор.В такава битка се раждат истинските водачи.  ", "date": "2018.02.05", "title": "Валерия Велева: Кой размахва пръст на Корнелия Нинова?   "}
{"url": "http://epicenter.bg/article/Timios-Tsalas--Stiga-idiotizam---Makedoniya-si-e-Makedoniya-/146631/11/0", "text": "         ", "date": "2018.02.05", "title": "Тимиос Цалас: Стига идиотизъм - Македония си е Македония!"}
{"url": "http://epicenter.bg/article/Nagal-obir--Mladezhi-naeha-apartament-s-tsel-krazhba/146579/3/0", "text": "  Група младежи извършва нагли обири на апартаменти, предлагани под наем за краткосрочно настаняване. Информацията стана известна след пост в социалните мрежи, в който се упоменава името на един от извършителите - Емилиян Йорданов   В публикацията си Красимира Хаджииванова съобщава името на момчето, което е било подпомагано от още един младеж и две момичета докато изнасят телевизор от апартамента ѝ. Прикачен е и файл с видозапис от кражбата.   Репортерът на Bulgaria ON AIR Димитър Димитров се срещна с набедения Емилиян Йорданов. Пред камерата ни той разказа, че всичко се е случило, тъй като заедно със съучастниците му са взели заем от 5000 лв, който е трябвало да върнат.   \"Човекът, на когото дължахме парите ни заплаши, че ако не му ги върнем ще ни потроши от бой. Затова се съгласихме да се замесим в схемата с апартамента и обира. Това, което въпросната г-жа Хаджииванова обаче твърди, че употребяваме алкохол и наркотици, не е вярно\", разказа Емилиян.   Той отрече и твърдението, че са извършвали и друг път подобни престъпления.   \"Всичко се случи само веднъж. Ние не сме престъпници. Днес ще отидем на разпит в полицията и сме готови да си понесем последиците. Осъзнаваме, че стореното от нас не беше правилно и искрено се разкайваме за действията си\", отбеляза още Емилиян Йорданов.    ", "date": "2018.02.05", "title": "Нагъл обир: Младежи наеха апартамент с цел кражба (Видео)"}
{"url": "http://epicenter.bg/article/Spetsprokuraturata-se-pritselva-kam-kmeta-na-Parvomay-Angel-Papazov/146581/3/0", "text": "След разследванията срещу кметове на различни населени места и последния удар в Септември Спецпрокуратурата продължава да рови за корупционни практики във властта. Очаквайте още повдигнати обвинения в следващите дни, анонсира след ареста на Марин Рачев миналата седмица Румяна Арнаудова, говорител на главния прокурор.   Нова акция предстои в общините край Пловдив, съобщава \"Марица\", позовавайки се на свои източници.   Окръжна прокуратура е предала на Специализираната кмета на община Първомай Ангел Папазов за сключена неизгодна сделка.   Преписката се изпраща от пловдивските магистрати  към столичните, тъй като делата за престъпления, извършени от кметове на общини, вече се гледат само от Специализирания наказателен съд, пише в документите.     Папазов ще бъде проверяван за сключена неизгодна сделка при закупуването на два сметовоза. През юни 2016 г. общината получила от фирма „Христов Комерс” ЕООД два специализирани автомобила за сметоизвозване и сметосъбиране втора употреба. За мерцедесите „Актрос” администрацията броила общо 265 000 лв. без ДДС.     В хода на проверката Окръжна прокуратура установила, че пазарните цени на такъв тип машини втора употреба, обявена в различни сайтове на интернет, варират от 19 900 евро до 42 000 евро. Според магистратите платената от община Първомай цена е многократно по-висока от пазарната. „Т.е. налице са данни, че кметът на община Първомай е сключил явно неизгодна сделка с фирмата и евентуално е извършил престъпление по чл. 220, ал.1 от НК или по чл. 219, ал.1 от НК”, се казва в становището на Окръжна прокуратура - Пловдив.    Проверката срещу кмета на община Първомай тръгва от сигнал на съветника от ГЕРБ Христо Вълчев. През декември 2016 г. той забелязва, че в предложението за актуализация на бюджета се появява точка 28 - Специализиран товарен автомобил дейност „Чистота” , като срещу нея е заложена сумата от 318 000 лв.    След като не получава задоволителен отговор от кмета по време на сесията защо е платена толкова висока цена за камионите, той тръгва сам по следите.   Отваря сайт на Агенцията за обществени поръчки и открива там обявлението от 15 март 2016 г. за закупуването на 2 броя сметовози втора употреба. Прогнозната стойност е 266 666 хил. лв. без ДДС. Явила се е само една фирма, която дава 265 хил. лв., т.е само с 1000 лв. по-малко.     Всичко това ме наведе на мисълта, че в случая става дума за злоупотреба, обществената поръчка е манипулирана и има корупционна схема с фирмата купувач, коментира Вълчев.   Според него в обявлението са били заложени такива изисквания, че една определена фирма да може да отговори на тях. Потвърждение за това било обстоятелството, че се иска снимков материал на камионите.Това ме навява на хипотезата, че те са били доставени и всичко подготвено, сподели Вълчев.    През март 2015 г. Общинският съвет в Първомай дава съгласие на кмета да закупи сметосъбираща техника с парите от отчисленията за депониране, сочи проверка на \"Марица\". Гласувани са 320 хил. лв. Според Вълчев обаче кметът е трябвало в годината на обществената поръчка /2016-а/ да заложи покупката в инвестиционната програма, която да бъде одобрена от новия общински съвет. Според него Папазов не го е направил, за да избегне дискусиите.   Освен това порочна практика в работата на кмета и доминираното от БСП мнозинство било приетият в началото на годината бюджет да не се спазва и в края той да се актуализира съобразно това, което е направено и похарчено, коментира Вълчев.    Кой е Ицо Царя?  Управител на  „Христов Комерс” ЕООД е 50-годишният Христо Христов. В Първомай е известен като Ицо - Царя. Фирмата му е регистрирана с широк спектър от дейност - от производство на промишлени стоки за бита, през продажба и лизинг на товарни и леки автомобили, до посреднически и консултантски услуги. Христов участва още в управлението на Сдружение футболен клуб „Марица” - Пловдив и тенис клуб „Железничар 1996” - Пловдив, става ясно от сайта за фирмено разузнаване ДАКСИ.   В управата е и на Сдружение \"Асоциация на вносителите на автомобили\". Участва като собственик в „Агрострой 07”. Жители на Първомай разказват, че той  има автосалон край Пловдив. Продава и строителна техника. Голямата му любов са тенисът и футболът. Според запознати той издържал ФК „Марица”. В края на 2017 г. обаче бизнесменът обяви, че се оттегля по лични и финансови причини.       ", "date": "2018.02.05", "title": "Спецпрокуратурата се прицелва към кмета на Първомай Ангел Папазов"}
{"url": "http://epicenter.bg/article/Sotir-Tsatsarov--32-kg-heroin-sa-zadarzhani-snoshti/146593/3/0", "text": "„Снощи са задържани 32 кг хероин. Проведена е и операция за противодействие на трафик на оръжия“. Това каза главният прокурор Сотир Цацаров след представянето на резултати от изследване за контрабандата на цигари, предаде „Фокус“.   „Усилията и на Прокуратурата, и на МВР са свързани не само с противодействието на незаконната търговия с цигари. Това е само един от спектрите на работата ни, свързани и с противодействие на незаконния трафик на наркотични вещества“, посочи той. Пред журналисти главният прокурор обясни, че се очаква по-късно от Специализираната прокуратура да дадат информация за операциите. По повод информация на израелски медии, че не Хизбула стои зад атентата в Сарафово, тъй като името им не фигурира в обвинителния акт и може ли да има такава версия Сотир Цацаров коментира: „За нас няма версии, каквито биха били развивани от един или други израелски медии. Българската прокуратура обвинява конкретни лица, както е навсякъде по света. Не обвиняваме организации, държави, движения, независимо дали биха били квалифицирани като прогресивни или терористични“.   „Извършителите са физически лица и такава е логиката на наказателното право. Не се занимаваме с организации и не ги обвиняваме. Всичко останало са въпроси на външна политика“, каза още главният прокурор.", "date": "2018.02.05", "title": "Сотир Цацаров: 32 кг хероин са задържани снощи"}
{"url": "http://epicenter.bg/article/Nova-prisada-za-gen--Kircho-Kirov--Dve-godini-uslovno/146602/3/0", "text": "Бившият шеф на Националната разузнавателна служба (НРС) Кирчо Киров беше осъден условно на две години лишаване от свобода с четири години изпитателен срок. Решението на Софийския градски съд е по делото, в което Киров е обвинен, че е разгласил класифицирана информация в национален ефир. То е на първа инстанция и може да се обжалва пред Апелативния съд, предаде БТВ.   Заедно с днешната си присъда СГС отмени и мярката за неотклонение на Киров, която беше парична гаранция. Бившият шеф на НРС е подсъдим и по още няколко дела.   Преди по-малко от две седмици Киров беше осъден на 15 години лишаване от свобода при първоначален строг режим. Тази присъда беше за длъжностно присвояване в периода 2007 – 2011 г., което е било в размер на повече от 5 млн. лв. Това е второто дело срещу бившия директор на Националната разузнавателна служба.   Според Киров това дело е било „бързо, поръчково и политическо”. Политическо той нарече и днешното дело срещу себе си. По думите му то е било „организирано” от настоящия шеф на службата Драгомир Димитров.   Киров беше осъден и по друго дело за същия тип присвояване и сходен размер на щетата – по него получи присъда от 10 години затвор на две инстанции. ВКС обаче върна това дело на въззивната инстанция, която още не се е произнесла.", "date": "2018.02.05", "title": "Нова присъда за ген. Кирчо Киров: Две години условно"}
{"url": "http://epicenter.bg/article/Zversko-ubiystvo-v-Aytos--Dve-momcheta-ubiha-kloshar-za-udovolstvie/146622/3/0", "text": "Две момчета на 16 и 20 години са задържани за зверско убийство в Айтос, съобщиха от прокуратурата, цитирани от Дарикнюз.бг.   Ясен Стойчев и Желязко Данчев умъртвили 70-годишния Асен Пуров по прякор Доктора с цели 32 удара с нож. Възрастният човек понасял юмруците и ритниците на младежите по цялото си тяло. Престъплението е извършено на 2 февруари в изоставена постройка в ромския квартал на града. “Жертвата е лежала на земята. Човекът е спял и не е предполагал, че момчетата са способни на подобно нещо. Задържаните признават, че са извършили деянието. Действали са за удоволствие, убили са го докато е лежал. Убийството е изключително брутално и цинично”, каза пред журналисти говорителят на окръжната прокуратура, Красимира Кателиева. Единият от задържаните не е стъпвал в училище до този момент. Имал осем братя и сестри. Не е имал провинения, обяви от своя страна директорът на ОД на МВР ст. ком. Калоян Калоянов. “Вторият е ходил на училище – до втори клас. Регистриран е с една проява в миналото за кражба на метални отпадъци. До този момент не сме установили никакъв мотив за извършване на престъплението”, каза Калоянов. По думите му, преди и след убийството и двете момчета са пили алкохол. Асен Пуров беше открит мъртъв с фрактура на черепа в необитаема къща на ул. „Алеко Константинов“ в Айтос. Безжизненото тяло намерила 9-годишната Лиляна, която влязла в имота да си играе. Домът на един от задържаните се намира точно пред къщата, в която е било извършено убийството. Ножът, с който момчетата налагали пенсионера е бил хвърлен в шахта в двора. \"Беше добър и тих човек, но живееше по-зле и от куче. Беден човек беше, не са го убили за пари\", коментираха в ромската махала на Айтос пред репортер на \"Дарик\" - Бургас. Пуров има семейство - син и дъщеря, които живеят в града, но от години не поддържат каквато и да била връзка, казаха още съседи на един от задържаните. Порутената къща обитавал от началото на зимата. Утре от прокуратурата ще поискат налагането на постоянен арест спрямо Стойчев и Данчев.", "date": "2018.02.05", "title": "Зверско убийство в Айтос! Две момчета убиха клошар за удоволствие"}
{"url": "http://epicenter.bg/article/9-godishno-dete-zagina-na-pista-v-kurorta--Borovets-/146635/3/0", "text": "9-годишно момче е колабирало на Боровец и е починало в болницата в Самоков, съобщиха от МВР.   Около 17 часа е постъпила информация от медицинския екип за смъртта му.  По първоначални данни детето е колабирало в района на курорта, където е било с родител. Инцидентът не е станал при спускане на писта.   Екип на Планинска спасителна служба е оказал съдействие за транспортирането му до болницата. По данни на близките му детето е имало заболяване. Предприети са всички процесуално-следствени действия за изясняване на причините и обстоятелствата по случая.", "date": "2018.02.05", "title": "9-годишно дете загина на писта в курорта „Боровец“"}
{"url": "http://epicenter.bg/article/Toma-Tomov-Konventsiyata-e-kartonena-kula--poddarzhana-ot-dvete-strani-ot-Borisov-i-ot-Stanishev/146572/2/0", "text": "\" Това заяви в стуиото на БиТиТи журналистът анализатор и депутат от БСП Тома Томов.   \"Аз не съм член на БСП и съм от гражданската квота. Не мога да коментирам какво става вътре в партията.   Българското обществено мнение е много по-важно от мнението на ПЕС. Подчерта Тома Томов в сутрешния блок на БТВ.     .  Не може социнтерна да диктува. Европейските социалистически партии  се разпаднаха за това.    \"  се провали с гръм и трясък. Не казвам, че Истанбулската конвенция е виновна за тези провали. Българското общество иска да се чуе неговия глас и не иска да му се налага чуждо мнение. Аз лично подкрепям линията на Корнелия Нинова и съм убеден, че не трябва да приемаме тази конвенция\", категоричен беше Томов.   \"Никой не може да каже какво ще стане в Европа, докато няма стабилно правителство в Германия. В момента имаме един силен лидер в лицето на Еманюел Макрон. Трябва да изчакаме Ангела Меркел да изгради едно работещо правителство и тогава да мислим за решаване на европейските проблеми, включително и нашето участие в еврозоната и Шенген\", добави той.   \"  Тръмп непрекъснато предава Путин: Къде са ти децата, къде са ти парите? Всичко е на Запад. Можеш ли да се гордееш с растеж от 1% годишно? Путин несъмнено има огромни постижения в Сирия, но не и в страната си. В същото време според Томов, Китай се развива неудържимо и само след няколко години икономиката му ще задмине САЩ, което ще е предпоставка за противоборство и във военната сфера, което потвърждавало тезата му за нова студена война.  Според мен ни предстои нова Студена война. Ние преживяхме една такава ужасна война и ни чака нова. В САЩ има вътрешни битки и схватки.   Въпросът е дали Тръмп ще оцелее или неговите опоненти ще изгубят. Според мен тези схватки ще продължат до ноември. Едва след това ще разберем дали ще има импийчмънт на Тръмп или той ще оцелее\", прогнозира Томов.   \" \", завърши журналистът.  ", "date": "2018.02.05", "title": "Тома Томов: Конвенцията е картонена къща, поддържана от двете страни от Борисов и от Станишев"}
{"url": "http://epicenter.bg/article/-Angel-Dzhambazki--Makedoniya-e-balgarska-i-gartsite-nyamat-osnovaniya-za-protesti-/146574/2/48", "text": "Македония е Българска и гърците нямат никакви основания за тези протести. Това заяви пред  bTV евродепутатът Ангел Джамбазки по повод протестите в южната ни съседка за името на Македония.   Модерната гръцка държава се появява на Балканите 1912 – 1913 г. В териториите, които те окупираха тогава и до днес продължават да окупират, и досега хората говорят на нашенски език. Спорът, който продължава да се разгаря в Гърция, е ехо от сговора със Сърбия през 1912 – 13 г., каза Джамбазки.   На Балканите има много рани, които трябва да заздравеят по пътя на европейската интеграция, добави евродепутатът Андрей Ковачев (ЕНП/ГЕРБ). Това е единственият медикамент, иначе ще се повтори историята. Не знам дали народите на Балканите трябва през 30 – 40 години да повтарят едни и същи ужаси, каза той.   Големият проблем на Гърция изобщо не е името на Република Македония, а да не се постави въпросът за населението в Беломорието, защото гърци там няма и досега, продължи Джамбазки.   С Македония сме един народ, разделен в две държави. А ако Македония се сближи с България, както би трябвало да е, ако Македония и България нямат граница, гърците ще започнат да се чудят какво ще стане с тези окупирани от тях територии.   Това всъщност е идеята на ЕС – границите да останат символични и хората от двете им стани да имат що-годе един стандарт, да могат да преминават свободно и да се заселват от другата страна, посочи Ковачев.   В Гърция националистическите настроения са много силни, въпреки че са в ЕС преди България. А в Македония 11 г. управление на Груевски даде достатъчно много аргументи да се засили проблемът с Гърция, а и с България.   63% от гърците искат да се намери приемливо решение за името, над 70% от тях казват, че продължаващият спор не е в интерес на Гърция, добави Ковачев. Протестите, според него, са с цел да се сплаши премиера Алексис Ципрас и да не се стигне до споразумение за името. С приемането на Македония в ЕС и НАТО ще се възстанови една историческа справедливост, затова сърбите и гърците пречат, каза Джамбазки.", "date": "2018.02.05", "title": "Ангел Джамбазки: Македония е българска и гърците нямат основания за протести "}
{"url": "http://epicenter.bg/article/Rosen-Plevneliev--Kategorichno-nyama-da-se-vrashtam-v-aktivnata-politika/146589/2/0", "text": "БСП се превръща в антиевропейска партия, твърди президентът (2012-2017) Росен Плевнелиев, който отчете дейността си една година след края на мандат. За Истанбулската конвенция се изсипаха куп лъжи, каза той. Бившият държавен глава отправи остри нападки към президента Румен Радев и БСП. Според него те координирали действията си.   \"Радвам се, че България жъне такива успехи на Балканите. Надявам се, че и аз съм допринесъл малко за това. По време на моя мандат непрекъснато повтарях, че границите на Балканите трябва да падат, а не да се местят\", каза Плевнелиев. \"Заявявам най-категорично, нямам никакви намерения да се върна в активната политика и да стана активен политик. Това, че няма да съм активен политик не означава, че няма да съм активен гражданин. Готов съм винаги да давам пресконференции и да помагам с каквото мога. Проведох много срещи в различни български градове и села, защото съм убеден, че е дин президент трябва да продължи да разговаря с хората. Участвах в десетки конференции по икономически теми и по предприемачество.   Искрено се надявам младите хора да остават в България и се стремя да помагам за това. Щастлив съм, че съм част от състава на старейшините по време на Българското председателство на Съвета на ЕС.   Гордея се, че съм удостоен с награди на еврейската организация \"Шалом\". Аз съм първият президент, който получи награда от висшия мюсюлмански съвет\", разкри Плевнелиев.   \"Гордея се и от създаването на моята фондация. Тя е малка, но действа от сърце. Аз съм едноличен собственик на тази фондация. Сложих името и репутацията си зад нея. Работим скромно. Нямаме нито един лев дарение от държавата, частна фирма или чужбина. Фондацията се финансира от мои лични средства, както и от други частни лица.   Фондацията се базира на три вълшебни думи - мир, образование и иновации. Искам да работя за развитието на България\", разкри президентът.   \"В международен план съм търсен и харесван. Във вътрешен план ще наблюдавам внимателно всички политически процеси и ще бъда активен гражданин, но не и активен политик.   С фондацията ще се посветя на мира, на образованието и на иновациите. Изразявам притеснението си от някои действия на президентската институция.   Президентът Румен Радев демонстрира двойни стандарти. Той подкрепи санкциите срещу Русия в чужбина, а тук в България непрекъснато ги поставя под съмнение. Двоен стандарт беше демонстриран и по отношение на СЕТА. Президентът действа подмолно, което може да навреди на България\", разкри Плевнелиев. По думите му Радев е проявил двоен стандарт и по темата \"Истанбулска конвенция\". \"Казвам го най-отговорно. Видях няколко големи неща - лъжата победи истината със страшна сила. В рамките на дебата видях двоен стандарт от гледна точка на БСП, която се превръща в антиевропейска партия\", каза бившият президент и допълни, че по отношение на Конвенцията народът е бил притеснен умишлено, но без наличие на дебат по същество.   \"Станахме свидетели на партийно-партизански подход. Много политици трябва да се извинят\", отбеляза още той и завърши темата със заключението, че тези подходи са начин България да бъде отклонена \"от правия път\". Бившият президент поздрави премиера Бойко Борисов за Истанбулската конвенция, който дал, по думите му, най-доброто решение - да се върви текст по текст за Конвенцията.   Плевнелиев все пак намери нещо, за което да даде положителна оценка на действащия президент - Радев се справял добре по отношение на патриотични мероприятия. Но не пропусна да подчертае, че не са продължени инициативи на предходни държавни глави - например не е свикан съветът на президентите.   Плевнелиев коментира и темата за борбата с корупцията. \"Тя съществува, тя е рак за обществото и държавата. Новоприетият закон е някаква стъпка, но той ще бъде прилаган от институциите, а в тях е и корупцията. Законът не е перфектен. Второ, централизирането на институциите не може да е магическа формула за борбата с корупцията, който може да доведе до успех. Знаете, практически никой не беше осъден за корупция\", каза той. И както преди няколко дена в предаването \"Още от деня\" по БНТ каза, че също би наложил вето на този закон. Но с други мотиви, не като тези на Румен Радев, а \"върху принципите и смисъла за борбата с корупцията по примера на европейската отбранителна политика и Щатите.\"   Росен Плевнелиев коментира и темата за кабинета, като заяви, че коалицията между \"Обединените патриоти\" и ГЕРБ е обогатила българската демокрация по начина, по който е била създадена - прозрачно и пред очите на хората. \"Никога не нарекох българските националисти \"патриоти\". Противопоставям се на опитите българския патриотизъм да бъде \"монополизиран\" от българските националисти\", вметна той.   Запитан дали ГЕРБ са загубили нарочно президентските избори през 2016 г. с кандидатурата на Цецка Цачева (нещо, за което намекна и Бойко Борисов), Плевнелиев отговори: \"Със загубата на моя най-голям син сигнализирах всички свои приятели по света. Сигнализирах, че има сериозен проблем. Тази човешка трагедия започна да натежава много в посоката да не се кандидатирам за втори мандат. Имал съм чисто политически разоговори по темата и с Бойко Борисов, и с Радан Кънев по темата. Разговарях с други политически фактори в дясното пространство. Имал съм срещи с Меглена Кунева, с Цветан Цветанов. Най-отговорно заявявам, че във всичките тези разговори още повече в мен се затвърди впечатлението, че това ще е жестока битка на всяка цена.\"   Плевнелиев отбеляза, че Радан Кънев, тогава лидер на ДСБ, го е излъгал. \"Само няколко дни след разговора ни той обяви публично предложението да стана кандидат на ДСБ и Реформаторския блок. Бях бесен от това. Вдигнах телефона и звъннах на Борисов, Цветанов и Кънев\", припомни той. По думите му самите действия на Радан Кънев са били необясними и проблемни: \"Не ги очаквах, това беше шок за мен.\" \"Не беше коректно от политическа гледна точка. Тогава казах на Борисов и на Цветанов, че още на другия ден ще изляза с политическа декларация, за да разсека този възел\", отбеляза Плевнелиев, като изрази мнение, че \"синият\" лидер тогава е постъпил по този начин, за да \"засили собствените си позиции\".   Бившият държавен глава обеща, че ще застане \"до всеки на барикадата, който е научил уроците на историята, ако бъде поставено под съмнение европейското развитие на страната\". Той похвали правителството, което \"ни бута в правилната посока\". \"Ако бъдат поставени под съмнение основни ценности, ако останем в периферията при сблъсъка на геополитически сили, за това пак ще се ходи на барикадата. Ами ако в един момент дойдат националистите и ни спретнат индиректно референдум за това дали да сме членове на НАТО\", запита Плевнелиев.   По темата за външната политика Плевнелиев открои договора за добросъседство с Македония като \"историческо постижение за българската външна политика\". \"Поздравявам правителството от все сърце. Поздравявам ги и за българското малцинство в Албания\", каза още той.   \"Не съм съгласен с това, че светът е в студена война, но споделям, че сме в студен мир, който използва всички похвати на студената война - хибридни заплахи и геостратегическо противопоставяне\", смята Плевнелиев.   Според него Европейският съюз се сблъсква с нещо непознато досега. \"Десетки държави бяха буквално замразени, на тях им бяха спретнати замразени конфликти. Това е иновативно средство, разработено от Русия, но и не само, за да се държи една държава в подчинение\", категоричен беше той и посъветва: \"Има глобална битка за преразпределяне на сфери на влияние и в нея България трябва да се държи европейски\".", "date": "2018.02.05", "title": "Плевнелиев отново с остри нападки към Радев - действал \"подмолно\" в синхрон с антиевропейската БСП "}
{"url": "http://epicenter.bg/article/Borisov--Koy-ot-kade-se-yavi--pita-ima-li-borba-s-koruptsiyata---ima--eto-ya-/146590/2/0", "text": "Приходите за януари от бюджета на горивата са с 12% ръст, съобщи премиерът Бойко Борисов, след представянето на резултати от изследване за контрабандата на цигари.   „Трайна е тенденцията за намаляване на контрабандата, не да го направим веднъж или кампанийно, тримесечие след тримесечие върви, което е най-радостното. Затова и приходите в бюджета са такива“, заяви той.   „Как може България да е на 6% и кой от къде се яви пита има ли борба с корупцията- има, ето я“, коментира Бойко Борисов и изтъкна, че с това се мери реално свършената работа.   По повод представеното проучване премиерът посочи: „Това е най-точното проучване, по прост и практичен начин. Във всеки град се обръща кофа за боклук и се броят кутиите без бандерол и със бандерол“. „Това не е като социологическите проучвания преди избори“, коментира Бойко Борисов. „То показва не усещането, не имагинерната величина, а резултатът от борбата с контрабандата на практика“, каза още той.  ", "date": "2018.02.05", "title": "Борисов: Кой от къде се яви, пита има ли борба с корупцията - има, ето я!"}
{"url": "http://epicenter.bg/article/NPO-kam-Fandakova--Sofiya-ne-e-na--zelenite--i-na--Da--Balgariya-/146615/2/0", "text": "От Коалиция \"За да останат хора в България\" изпратиха отворено писмо до кмета на София Йорданка Фандъкова   В него те я призовават да прекрати самоуправството на „зелените”, защото те тормозят жителите на града, когато и където си поискат и питат защо все още общинската администрация не е поискала промяна на наредбите за митингите, с която да се забрани блокирането на кръстовищата в пиковите часове?     \"Уважаема г-жо Фандъкова, София не е на „зелените“ и на „Да, България”.   Вече шеста седмица една малка група хора, кръстили се „еколози“, заедно с партийни активисти на ДСБ и „Да, България”, се разхождат из центъра на София, уж в защита на Пирин.   Тези доказано политически протести създават хаос и задръствания в столицата - хората не могат да се приберат до 22:00 часа от работа.   Да не говорим, че струпванията на хиляди автомобили за часове в центъра още повече замърсява въздуха в София.   Г-жо Фандъкова, докога ръководената от Вас Столична община ще допуска самоуправството на „зелените” - те тормозят жителите на града, когато и където си поискат.   Защо все още общинската администрация не е поискала промяна на наредбите за митингите, с която да се забрани блокирането на кръстовищата в пиковите часове? Какво пречи да има забрана за събития, които се организират в тъмните часове на деня. Наясно ли е общината, че много от тези „природозащитници“ и партийни активисти се разхождат по цяла нощ във видимо нетрезво състояние и, може би, под въздействието на опиати, а хората ги е страх да минават покрай тях?   Докога ще се търпи това издевателство над софиянци, г-жо Фандъкова?\"", "date": "2018.02.05", "title": "НПО към Фандъкова: София не е на „зелените“ и на „Да, България“"}
{"url": "http://epicenter.bg/article/Volen-Siderov-nedovolen--Ot-fevruari-vsichki-televizii-pochvat-da-peyat--gotvyat-i-razsmivat--video-/146621/2/0", "text": "    „      ", "date": "2018.02.05", "title": "Волен Сидеров недоволен: От февруари всички телевизии почнаха да пеят, готвят и разсмиват (видео)"}
{"url": "http://epicenter.bg/article/VMRO--Istanbulskata-konventsiya-iziskva-promeni-v-nad-20-zakona-/146623/2/0", "text": "Над 20 закона, включително и българската конституция, ще трябва да бъдат променени, ако ратифицираме Истанбулската конвенция. Това заяви в Стара Загора Александър Сиди, народен представител от ВМРО. По думите му сред нормативните текстове, които ще претърпят промени, са член 6 от Конституцията, законът за защита на детето, за средното и висшето образование, както и Наказателният кодекс. „Ще бъдем свидетели на всички онези случаи за въвеждане на анкети в българското образование от джендър фондации, в които пише вместо „Как се казвате и какво работите”, пише „Какъв пол сте” и там са изброени „мъж”, „жена” и „друго – посочете какво”. Много интересно какво биха могли да посочат българските граждани, щото половете са само два”, коментира Сиди. Националистите настояват за референдум за ратифицирането на международния документ, по отношение на който Съветът на Европа излезе със специална декларация, че касае единствено домашното насилие и няма за цел въвеждането на трети пол или легализация на гей браковете.    ", "date": "2018.02.05", "title": "ВМРО: Истанбулската конвенция изисква промени в над 20 закона "}
{"url": "http://epicenter.bg/article/Otnovo-nadnormeno-nivo-na-uran-vav-vodata-v-Haskovsko-/146625/2/0", "text": "Наднормено съдържание на показателя \"естествен уран\" е установено при изследвания на питейната вода в село Малки воден, община Маджарово, предаде БТА, като се позова на РЗИ - Хасково. Инспекцията е издала предписание за ограничаване на употребата й за пиене и готвене. Отклонението е с 0,002 милиграма на литър. Водата може да бъде ползвана за къпане и миене, уточнява инспекцията. На управителя на ВиК - Хасково е било връчено предписание да осигури на населението в селото отговаряща на нормите вода за пиене. През пролетта на миналата година в региона минаха на воден режим именно заради завишени нива на уран. С настъпването на лятото и съпътстващото го засушаване показателите се върнаха в норма, а от местната власт обявиха и планове за нови сондажи, които да са с по-малък риск от замърсяване.  ", "date": "2018.02.05", "title": "Отново наднормено ниво на уран във водата в Хасковско "}
{"url": "http://epicenter.bg/article/Sofiyanski--Izgonih-Stiv-Hanke-ot-kabineta-si--poiska-40-000-dolara--za-da-mi-stane-savetnik/146630/2/0", "text": "  Отмяната на валутния борд дава свободата на България да определи курса на лева към еврото и дава по-голяма свобода на бюджета, по-големи възможности на икономиката, по-големи възможности на банките, отменя рестрикции, които бордът е въвел. Въпросът е те да бъдат използвани правилно и разумно, каза Софиянски.   По думите му, ако България реши да влезе в еврозоната с валутен борд, нещата са ясни – това е удобен, но скучен вариант, защото е рутинната стъпка. „Ще влезем с 2 лв. за 1 евро, ние сме свикнали на това и ще продължим с този стандарт и този начин на развитие”.   Според Софиянски дали ще има увеличение на цените много зависи от подхода. Три са нещата, върху които трябва да се работи според него.„Влизането в еврозоната е процес, той трае 2-3 години, правителството на г-н Герджиков беше готово да предприеме тази стъпка , но за съжаление политическите сили нямаха единомислие в това. Има две измерения влизането в еврозоната – едното е икономическото, другото е политическо.   Смятам, че България трябва по-бързо да влезе в еврозоната”. Политическото измерение е, че влезем ли в еврозоната ставаме неразделна част от Европа, каза Софиянски: „Срещу това очевидно има задръжки от страна на националистити, на евроскептиците, на БСП. ГЕРБ също се въздържаха досега от тази стъпка. Чисто политически за мен е задължително България да тръгне в тази посока, за да няма връщане назад.   Икономическото измерение е как ще се отрази влизането в еврозоната на обикновения човек, как ще се отрази на бизнеса и на публичните финанси. Аз бих работил върху варианта България да излезе от валутни борд, да намали еврото – примерно лев – евро и тогава да влезем в еврозоната. При този вариант обикновения човек печели, доходите му се качват два пъти”.   Този вариант, според Софиянски, фаворизира обикновения човек, но обременява бизнеса много.   „Силната местна валута затруднява експорта, затруднява бизнеса, но тук вече е ролята на правителството и  на фискалната политика да може да поеме този буфер и да облекчи обикновения човек, да му качи доходите два пъти, но същевременно да подкрепи бизнеса и да не му ограничи експорта”.   21 години ние спазваме тези ограничение, които еврозоната налага на една държава, добави Софиянски. „Ако сме били честни и сме спазвали ограниченията и покажем възможността да спазване определен курс – тогава влизането е леко. Трябва да сме подготвени и като хора, и като бизнес, и като държава. Правилните стъпки са излизането от валутния борд, намирането на подходящ курс за лева, благоприятен за хората, отежняващ бизнеса, но държавата трябва да изиграе този буфер.   Софиянски предлага да се основе обществен комитет за подпомагане и в полза на въвеждането на еврото в България.   „Този комитет за подкрепа на въвеждането на еврото има политическа функция да подкрепи безвъзвратния процес на България като част от ЕС, трябва също да изиграе и ролята на просветител, и на подготвящ бизнеса и обикновения човек за влизането в еврозоната. Това е поне 2-3-годишен процес”.   Бившият служебен премиер заяви, че не смята Стив Ханке за сериозен икономист.   „Повече е един пропагандатор. Той дойде при мен в кабинета и ми хвърли един договор за 40 000 лв. да ми бъде съветник и ми каза, че България не трябва никога да въвежда валутен борд. Разговорът ни продължи изключително кратко, аз го помолих да се оттегли и че не може да ми бъде съветник, защото имам намерение България да въведе валутния борд”.   „България трябва да има самочувствието и да има правителство, което взема суверенни решения. Правителството на Бойко Борисов и Бойко Борисов  не са хора, които могат да вземат сами решения. Те се влияят от хората и са слабо правителство и оттам идват всички тези лакътушения. Затова смятам, че трябва като общество да намерим формулата да подкрепим влизането на България в еврозоната”, допълни Софиянски.", "date": "2018.02.05", "title": "Софиянски: Изгоних Стив Ханке от кабинета си, поиска ми 40 000 лева, за да ми стане съветник"}
{"url": "http://epicenter.bg/article/Makedonski-analizator--V-Gartsiya-ima-kragove--koito-ne-ni-iskat-v-NATO-/146632/2/0", "text": "Националистическото надигане в Гърция по въпроса с името на Македония може да се дължи на поемането на бившата югорепублика по пътя към НАТО, като самото наименование на страната е по-маловажният от множество сюжети в регионалните отношения. Това смята македонският политически анализатор Мирослав Резински, който бе гост на предаването \"Лице в лице\" по БТВ. „Много е интересно, че в Гърция нямаше никакви протести по времето, когато в Македония се строяха паметници на Александър Македонски. Когато виждаме, че има усилия на правителствата на Македония и Гърция за решаване на спора и така има шанс за отваряне на вратите на НАТО пред Македония, тези националистически среди се разбунтуваха”, коментира той на фона на поредните мащабни протести в южната ни съседка под надслов „Македония е гръцка”. Атина блокира пътя на Скопие към ЕС и НАТО, защото на своя територия има област Македония и твърди, че има риск от териториални претенции. „Проблемът не е в самото име, то не създава претенции колкото това създава идеологията на македонизма – тази идеология се опитва да наложи и в историята съществуването на отделен македонски народ в 2 милениума назад, от времето на Александър Македонски насам. Тя монополизира целия регион”, коментира Резински. Той отбеляза, че може би за Гърция е по-удобно споровете да са за името, а не за идентичността, защото „може би не е толкова удобно на север от тях да се появят някакви българи”. Анализаторът допълни, че и в Атина има министерство по въпросите на (областите) Тракия и Македония, но това не би трябвало да се чете като териториална претенция към Македония или България. „Има среди, които не искат Македония да влезе в НАТО”, категоричен беше той и посочи към традиционното сътрудничество между Гърция и Сърбия, която се възползва от ситуацията и в момента напредва по пътя си към евроатлантическа интеграция отчасти и за сметка на Скопие. Все пак, по думите на Резински, гръцкото общество съзрява и, въпреки мащаба си, последните протести не са сравними с тези от Солун през 1992-1993 г. „Жалкото е, че Македония загуби 10 години в една безумна политика и загуби доста време, за да покаже пред Гърция и пред международната общност, че няма претенции”, коментира той. Според него все по-голям процент от сънародниците му биха приели достойна промяна на името на страната в името на членство в ЕС и НАТО.  ", "date": "2018.02.05", "title": "Македонски анализатор: В Гърция има кръгове, които не ни искат в НАТО "}
