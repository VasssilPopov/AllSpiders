{"url": "http://epicenter.bg/article/-quot-Arteks-quot--Preustanovyavame-stroitelstvoto-na--quot-Zlaten-vek-quot--/179541/2/0", "text": "\"АРТЕКС ИНЖЕНЕРИНГ\" преустановява строителството на \"Златен век\". В момента работим по осигуряване на безопасността на обект \"Златен век\", както и по отстраняване на констатираните забележки от страна на ДНСК като технологичният срок за това е до 15.04.2019 г. Това се казва в съобщение на компанията, разпратено до медиите.  \"Преустановяваме строителството на обекта, съобразявайки се с разпореждането на министър-председателя г-н Бойко Борисов. Конструкцията на текущото ниво е необходимо да бъде завършена с цел безопасност и защита на хората от падащи строителни материали и съоръжения при евентуални природни бедствия.  Категорично заявяваме, че проектът \"Златен Век\" е законен, притежава действащо разрешение за строеж и законни строителни книжа.  Съдействаме на всички институции - органите на ДНСК и МРРБ - за извършване на проверки на строежа и документацията. Припомняме на цялото общество, че \"АРТЕКС ИНЖЕНЕРИНГ\" АД е строително-инвестиционна компания, която е от 25 години на пазара.  Името ни е синоним на качество, законност и коректност. Спазваме стриктно всички закони на Република България.  Никога не сме участвали в приватизационни сделки, обществени поръчки и не сме усвоявали средства по европейски фондове\", пишат още от компанията.  ", "date": "2019.04.06", "title": "\"АРТЕКС\": Преустановяваме строителството на \"Златен век\", съобразяваме се с нареждането на премиера"}
{"url": "http://epicenter.bg/article/Danail-Kirilov--Gordeya-se-sas-zakonite--koito-sam-vnesal--nyama-lobizam-/179498/2/0", "text": "  Това заяви в сутрешния блок на bTV новият правосъден министър Данаил Кирилов, до скоро председател на правната комисия в парламента      ,,Смятам, че при всички положения съм имал право на избор дали да приема длъжността. С оглед на ситуацията имаше процедура по номинации, имаше и други варианти, като например да се подходи с вътрешно заместване, т.е. сегашният зам.-министър на правосъдието да стане министър. Посочиха мен, така че аз приемам мандата като тежко и сериозно възлагане. Длъжен съм да дам всичко от себе си'',  обясни за назначението си новият правосъден министър.   Кирилов отрече твърденията на депутата от БСП Крум Зарков, че името му е замесено във всеки скандал със законотворчеството в парламента. \"Не е имало лобистко законодателство. Няма закон, който е бил атакуван по отношение на който да е показано, е аргументите не са прави\", поясни той.   ,,  Истината е, че когато през 2005 година при частичните избори Борисов бе избран за кмет на столицата, всичко в общината се промени, настъпи прозрачност. В общи линии тогава прозрях истината за ГЕРБ. По това време имах известни сблъсъци с БСП и те имаха проблеми с моята позиция, тъй като тя не беше удобна за групата по един или друг начин. Постоянно бях изолиран от тях. Сложни са отношенията ми с БСП. Познавам ги много добре отвътре и това е основание за притеснение, но    Винаги съм отстоявал принципите си'', коментира още Данаил Кирилов.   ,  Моралният е с оглед на ситуацията. Ако беше съобщено преди за тези имоти, щеше да се премахне възможността от тези спекулации. Но това е просто скандал, а не правни факти'', завърши правосъдният министър.  ", "date": "2019.04.06", "title": "Данаил Кирилов: Гордея се със законите, които съм внесъл, няма лобизъм!"}
{"url": "http://epicenter.bg/article/Ekspert-po-sigurnostta--Yadrena-voyna-ne-e-vazmozhna--imame-paritet-mezhdu-Rusiya-i-SASht/179500/2/0", "text": "Навършиха се 70 години от създаването на НАТО и 15 откакто България е негова членка. Какво е бъдещето на алианса и как трябва да изглежда?Темата в студиото на \"Денят ON AIR\" коментира експертът по международна сигурност Димитър Гърдев.  \"След края на Студената война, алиансът придоби малко по-други задачи, а именно свързани с интеграцията на тези държави, които бяха от бившия съветски блок в структурите на НАТО и на ЕС. Имахме много сериозни предизвикателства във връзка с нападенията над САЩ, мисиите в Ирак, Авганистан, в Либия също и в момента съюзът представлява една организация, към която се стремят да бъдат присъединени държави като Украйна, Молдова, Грузия. Неминуемо обаче ще има някаква промяна в северноатлантическия договор, защото САЩ поставят въпрос за повишаване на финансовата тежест към НАТО\", обясни специалистът.  Той допълни, че когато става въпрос за 2% от вътрешния продукт на държавата, разходите на алианса трябва да се разделят на две - преки и косвени.  По думите му ЕС е втората по големина организация, която дава най-много средства за отбрана. А всъщност нямаме голяма протекция и се налага да се молим на САЩ да свършат нашата работа.  \"Преструктурирането на НАТО е един процес, който започна в ЕС\", заяви още той.  Относно имат ли място ядрените оръжия на Балканите, Гърдев е на мнение, че то не е оръжие на НАТО, а на Съединените щати.  \"В момента, след като имаме термоядрено оръжие, след като имаме ядрен паритет и договор между САЩ и Русия, в който бойните глави са изравнени, ядрена война не е възможна\", поясни гостът пред Bulgaria ON AIR.  Експертът по международна сигурност заяви, че новият фронт за война е изкуственият интелект. Кибер оръжието е нещо, което може да спре съществена инфраструктура.  По отношение на кибер сигурността, той посочи, че България не може да оцелее без такъв съюз, защото НАТО в момента е единствената военна организация на планетата.  ", "date": "2019.04.06", "title": "Експерт по сигурността: Ядрена война не е възможна, имаме паритет между Русия и САЩ"}
{"url": "http://epicenter.bg/article/Evrostat--Preobladavashtata-chast-ot-balgarite-se-smyatat-za-zdravi-/179502/2/0", "text": "Преобладаващата част от българите се смятат за здрави. Това показва проучване на Евростат за 2017 година във връзка със Световния ден на здравето 7 април, цитирано от Агенция \"Фокус\".  Според проучването 72% от българите определят здравословното си състояние като много добро или добро, което поставя България на 16-то място сред европейските страни, което е сравнимо със средното за ЕС.  Тук, както и в цяла Европа, се наблюдава разлика между мъжете и жените. Като здрави се определят 75.6% от българските мъже и 68.8% от жените в България.  Като най-здрави се определят ирландците – 82.4% от тях са отговорили, че здравето им е много добро или добро, като при тях не се наблюдава разлика между половете.  Едва 45.2% от латвийците определят себе си като здрави, което поставя страната на последно място в статистиката.  От балканските страни като най-здрави се определят хората в Гърция – 77.3%.  ", "date": "2019.04.06", "title": "Евростат: Преобладаващата част от българите се смятат за здрави "}
{"url": "http://epicenter.bg/article/Demontiraha--quot-nadgrobniya-pametnik-quot--na-ploshtad--Garibaldi--/179509/2/98", "text": "Демонтираха \"Водната стена\" от площад „Гарибалди“, станала известна сред софиянци като \"надгробния паметник\", предаде БГНЕС.  Рано сутринта днес на площада пристигна техника, работници отрязаха плочата.  Кран я вдигна и натовари на камион, който я отнесе в неизвестна посока.  Архитектурното хрумване изненада и софиянци, и градската управа. Социалните мрежи бяха залети с мнения и колажи, които описваха съоръжението като \"надгробна плоча\", \"гроб\", \"котешка тоалетна\" и др. Кметът Йорданка Фандъкова нареди демонтирането на съоръжението.  А на 1 април - Деня на шегата, на площада се появи паметник на Бойко Борисов.  Той бе изработен от стъклопластика от скулптора Андрей Врабчев. Премиерът беше със светещи червени очи, а в паметника бе вградена тонколона, от която звучаха популярни реплики на министър-председателя.  В едната си ръка Борисов държеше ножица, а в другата – три книги, на една от които пише БКП.  Около паметника звучеше популярният хит “Батальонът се строява”.  Самият Бойко Борисов прие шегата с подобаващо чувство за хумор и дори я сподели в социалните мрежи.  ", "date": "2019.04.06", "title": "Демонтираха \"надгробния паметник\" на площад “Гарибалди“ (ВИДЕО)"}
{"url": "http://epicenter.bg/article/Georgi-Harizanov--Do-momenta-nyama-dokazatelstva--che-v-skandala-s-imotite-ima-zameseni-mrasni-pari-/179510/2/0", "text": "До момента няма доказателства, че в скандала с имотите на управляващите има замесени мръсни пари. Това каза в интервю за седмичното обзорно предаване „Метроном“ на Радио „Фокус“ политическият анализатор Георги Харизанов.  Според Харизанов този скандал до момента говори за много неща, но не и за корупция.  „След всичко, което се изговори по тези казуси, аз не разбрах къде е корупцията. Няма нито едно доказателство до момента, че в тези сделки има замесени някакви мръсни пари. Фалшивата новина и въобще хибридната атака срещу Цветан Цветанов, че в интерес на една фирма е приемано лобистко законодателство или че им е назначавана проверка, която после им се е разминала – този сюжет говори за много неща, но аз не мога да провидя къде в него е корупцията“, коментира той.  Според Георги Харизанов събитието на седмицата е образуваната от прокуратурата проверка срещу важни представители на съдебната власт по отношение на тяхното имотно състояние или промените в него.  „Това е индикативно по няколко причини. Първо, бързата реакция на прокуратурата показва, че самосезирането по обществени настроения не е повод главният прокурор и представители на прокуратурата само да бъдат обвинявани в политически пристрастия и в намеса в политиката. Очевидно е практика, когато става въпрос за представители на съдебната власт и на комисията за отнемане на имущество. Освен това тази образувана проверка доведе до това Пламен Георгиев да излезе в отпуск. Доколкото знам, има такава заявка и от г-н Сарафов. Определено събитието на седмицата е свързано с тези разкрития и с тази проверка“, обясни политическият анализатор.  Според Георги Харизанов обаче тези проверки няма да доведат до някакви резултати.  „Когато има някаква новина, която може да бъде опакована и изчанчена, за да предизвика скандал, тя обикновено, когато засяга политици, е най-интересна в режим на предизборна кампания. Нанесе немалка щета на управляващата партия, но така се прави. Не може да има изненада и укор, такава е практиката. Това представлява политическата игра в крайна сметка“, допълни Георги Харизанов.  ", "date": "2019.04.06", "title": "Георги Харизанов: До момента няма доказателства, че в скандала с имотите има замесени мръсни пари "}
{"url": "http://epicenter.bg/article/Eva-Maydel--Merkite-na-Feysbuk-sreshtu-falshivite-novini-sa-pravilni--no-zakasneli-/179513/2/0", "text": "\"Прозрачността на информацията и контролът върху данните са само първа крачка към възвръщане на доверието в дигиталната икономика и социалната мрежа. Новите услуги на Фейсбук като \"Защо виждам това?“ са стъпки в правилната посока, но идват със закъснение.“ Това заяви българският евродепутат Ева Майдел (ГЕРБ/ЕНП) по време на двустранна среща с Джон Хеджман, вицепрезидент на технологичния гигант Фейсбук в Брюксел на 02 април 2019 г., съобщиха от пресцентъра на ГЕРБ.  Двамата обсъдиха отвореното писмо на Марк Зукърбърг, в което той призовава за повече контрол и регулация в сферата на поверителността на информацията, вмешателството в изборите, трансферите от данни и вредно съдържание в интернет.  „Технологичните компании с милиарди потребители, като Фейсбук, имат огромно влияние върху моделирането на нагласите на нашето общество. Диалогът с институциите трябва да е постоянен и отворен, за да има адекватни мерки срещу дезинформацията. В противен случай все повече граждани ще попадат във водовъртежа на фалшивите новини и популизма“, коментира Ева Майдел.  Освен контрола върху информацията и данните по време на срещата бяха обсъдени и новото законодателство свързано с дигиталната икономика, по което Ева Майдел е работила като член на Комисията по вътрешен пазар и защита на потребителите в Европарламента, например Директивата за услуги с дигитално съдържание, Регламента за неприкосновеност за личното пространство онлайн и Регламента за нови правила за онлайн платформите.  ", "date": "2019.04.06", "title": "Ева Майдел: Мерките на Фейсбук срещу фалшивите новини са правилни, но закъснели "}
{"url": "http://epicenter.bg/article/Prof--Aleksandar-Marinov--Koruptsionnite-skandali-rushat-doverieto-na-obshtestvoto-v-darzhavata/179515/2/0", "text": "Най-тежкото поражение от корупционните скандали, което трудно се лекува, е изцяло разрушеното доверие на обществото в държавата и в повечето нейни институции. Това каза в обзорното политическо предаване „Метроном“ на Радио „Фокус“ политологът проф. Александър Маринов.  Всички тези скандали водят до това, че все повече българи се замислят за нещо по-различно, обясни той. Според него в управляващата коалиция започва спасяване поединично с различни солови акции, които ще донесат още по-голям хаос и ще задълбочат пораженията.  „Вероятно това не е най-страшното, което ще научим, но то е симптоматично и най-вече показва върха на айсберга. Предполагам, че надолу има още по-тежки нарушения. Мрежата вероятно ще се окаже тотална, всеобхватна. Практически всички или много голяма част от тези, които са на високи позиции не поотделно, а заедно са създали и се възползват от тази система за лични облаги чрез злоупотреба с властта. Страшното е, че това нещо е прояло държавата и я е довело до една изключително слаба, болезнена кондиция - невъзможност да изпълнява функции“, каза още той.  Проф. Александър Маринов добави още, че е допуснато институциите да бъдат поставени под групов контрол, те не работят така, както би трябвало да работят. Според него в момента доминира неадекватността на засегнатите от корупционния скандал страни.  БСП не развива своето поведение в съответствие с новите условия – стои отстрани и чака всичко да бъде свършено от друг, а партията да извлече ползите. ДПС се държи спокойно и приглушено, обясни той.  Проф. Маринов каза още, че предстоящият в понеделник КСНС е закъснял и добави, че не очаква резултат от него.  ", "date": "2019.04.06", "title": "Проф. Александър Маринов: Корупционните скандали рушат доверието на обществото в държавата"}
{"url": "http://epicenter.bg/article/Aleks-Aleksiev--Erdogan-pravi-kakvoto-si-iska-v-Turtsiya-i-nadali-mestnite-izbori-biha-promenili-neshto-/179521/2/0", "text": "Турският президент Ердоган прави това, което си иска и надали местните избори биха променили нещо. Това каза в обзорното политическо предаване „Метроном“ на Радио „Фокус“ Алекс Алексиев, председател на Центъра за балкански и черноморски изследвания.  Той добави още, че все още не се знае дали победата на опозицията ще бъде призната от самата държава. АКП досега отказва да признае, че са загубили изборите и постоянно искат нови преброявания. Според опозицията партията на Ердоган иска да фалшифицира изборите, коментира още той.  Според него не може да се очаква обрат в политическия живот на Турция след местните избори, защото АКП и Ердоган са дълбоко окопани в новата турска диктатура.  \"Няма нищо общо оцеляването на Турция с оставането на власт на АКП. Според мен е точно обратното – ако АКП остане на власт, тя тика Турция в една посока, в която трудно може да излезе най-вече икономически. Това е едно – абсолютно неправилната политика на Ердоган в областта на икономиката. Другото, което може би дори е по-важно – Турция започна бавно да се ориентира към Русия и Китай и фактически против своите съюзници“, каза още той.  Алекс Алексиев добави, че в момента Турция е обещала да купи противобалистична отбрана от Русия, което прави турската отбрана несъвместима с тази на НАТО. Това говори, че Турция е решила да скъса с НАТО, добави той и обясни, че ако САЩ откажат на Турция да произвежда F-35, това е окончателно скъсване с Турция във военно отношение.  ", "date": "2019.04.06", "title": "Алекс Алексиев: Ердоган прави каквото си иска в Турция и надали местните избори биха променили нещо "}
{"url": "http://epicenter.bg/article/API-vavezhda-vremenna-organizatsiya-za-dvizhenieto-po-patishtata-prez-pochivnite-dni/179494/3/0", "text": "  Временната организация на движението се въвежда в участъците с виадукти. В първия почивен ден - 6 април се осигуряват по две ленти за движение в посока Бургас и Варна и по една в посока София.   В неделя, когато се очакват повече хора да пътуват към столицата, в същите участъци ще има по две ленти за София и една за Бургас или Варна. АПИ апелира шофьорите да карат разумно, да не предприемат рискови изпреварвания и да спазват стриктно въведената временна организация на движението.  На АМ \"Тракия\" се ремонтира платното за Бургас на виадуктите - при 13-ти, 15-ти и 20-ти километър, мостът над река Тополница при 77-ми км и над река Елшишка при 89-ти км на автомагистралата, уточняват от пътната агенция.   От АПИ припомнят, че в срок до 30-ти април движението от 77-ми до 78-ми км в посока Пловдив е ограничено в активната и аварийната лента поради ремонт на моста над река Тополница.   Пътната агенция въвежда и временна организация на движението по моста над река Елшишка при км 89-ти на АМ \"Тракия\".   Там движението се осъщестява двупосочно в платното за София. За улеснение на трафика от 13 ч. всеки петък до 17 ч. в събота има две ленти в посока Пловдив и една за София. От 17 ч. всяка събота до 10 ч. в понеделник се осигуряват две ленти в посока София и една - за Пловдив.   От АПИ съветват шофьорите, които желаят да избегнат отсечката в ремонт над река Елшишка да използват следните алтернативни маршрути:  През пътен възел \"Церово\" на АМ \"Тракия - път III-8402 /Виноградец - Карабунар - Злокучене - Септември/ - път I-8 /Лозен - Звъничево - Пазарджик/ - път II-37 /Пазарджик/ - пътен възел \"Пазарджик\" на АМ \"Тракия\";  През пътен възел \"Церово\" на АМ \"Тракия - път III-8402 /Виноградец - Карабунар - Злокучене - Септември/ - път I-8 /Лозен - Звъничево - Пазарджик/ - пътен възел \"Цалапица\" на АМ \"Тракия\";  През пътен възел \"Калугерово\" - път III-803 /Динката - Драгор/ - път II-37 - пътен възел \"Пазарджик\" на АМ \"Тракия\".   С неотложен ремонт са още три виадукта на АМ \"Хемус\". От АПИ припомнят, че те не са ремонтирани от 30 години. На територията на Софийска област това са виадуктите при 19-ти, 36-ти и 37-ми километър и тръбата за София на тунел \"Витиня\".   Движението от 14-ти до 23-ти километър на автомагистралата се осъществява двупосочно в платното за София поради ремонт на платното за Варна на виадукта при 19-ти км /\"Потоп\"/, посочват от пътната агенция.   За улеснение на трафика в края на работната седмица - в петък и събота, има две ленти в посока Варна и една за София, а в неделя и понеделник сутрин две ленти за София и една за Варна.   Двупосочно се осъществява движението в участъка между 33-ти и 40-ти километър на АМ \"Хемус\". От АПИ уточняват, че то се извършва в платното за София поради ремонт в платното за Варна на виадуктите при 36-ти км /\"Коренишки дол\"/ и при 37-ми км.   От пресцентъра на Пътната агенция припомнят, че АМ \"Хемус\" се ремонтира и тръбата за София на тунел \"Витиня\". Движението там се осъществява двупосочно в основно обновената тръба на тунела в посока - Варна, която е с вентилационни, пожароизвестителни и осветителни системи.   Двупосочно се осъществява и движението на АМ \"Хемус\" на територията на област Варна. В ремонт е участъкът между пътен възел \"Неофит Рилски\" и естакада \"Девня\". АПИ въвежда двупосочно движение в платното за Варна, където скоростта е ограничена до 90 км/ч.", "date": "2019.04.06", "title": "АПИ въвежда временна организация за движението по пътищата през почивните дни"}
{"url": "http://epicenter.bg/article/Deyvid-Malpas-poema-ot-Kristalina-Georgieva-posta-na-prezident-na-Svetovnata-banka-/179508/4/0", "text": "Зам.-министърът на финансите на Съединените щати Дейвид Малпас беше избран единодушно от Съвета на директорите за президент на Световната банка. В официално съобщение на банката се казва, че Дейвид Малпас ще е президент за 5-годишен срок от вторник, 9 април, предава БНР.  63-годишният Малпас беше номиниран за позицията от американския лидер Доналд Тръмп през февруари. По традиция, на този пост се назначава американец. Малпас е известен с консервативните си възгледи и неведнъж е критикувал Световната банка, отбелязват информационните агенции.  Малпас беше единственият кандидат за поста и номинацията му от страна на Тръмп през февруари предизвика опасения, че той като отявлен критик на банката ще омаловажи мисията на институцията. 63-годишният финансист неведнъж е заявявал, че заемодателската практика на Световната банка е „корумпирана и неефективна“. Освен това се е оплаквал, че институцията е твърде щедра към Китай.  През последните месеци Малпас смекчи тона, като заяви, че реформите, започнали миналата година, кореспондират с много от отправените от него критики.  Мнозина експерти са критикували остро Малпас, изтъквайки провала му да предвиди световната финансова криза по времето, когато е бил начело на фалиралата инвестиционна банка „Беър Стърнс“.  Той ще поеме поста от Кристалина Георгиева, която временно заемаше длъжността.  ", "date": "2019.04.06", "title": "Дейвид Малпас поема от Кристалина Георгиева поста на президент на Световната банка "}
{"url": "http://epicenter.bg/article/Simeon-Nikolov--Izvleche-li-Balgariya-pouki-ot-izborite-v-sasedna-Turtsiya--/179505/11/33", "text": "Завишеният интерес в България към местните избори в Турция беше оправдан, предвид на значението, което съседката ни има за мира и спокойствието в региона и в икономическите и енергийни връзки. След като отминаха емоционалните реакции и някои преекспонирани в една или друга посока оценки за резултатите от местните избори в Турция, е време да обърнем поглед към причините за тях и прогнозите за бъдещето на Турция и българо–турските отношения.  Резултатите от местните избори в нашата съседка действително дадоха основание за въпроса дали това е началото на края на Ердоган. Възможно най–краткият и непълен отговор на този въпрос е: Все още не. Но бяха потвърдени нееднократните експертни предупреждения, че Ердоган не е Турция. Дори когато след репресиите на режима срущу демократичната общност в Турция в нея основателно се създаде впечатлението, че \"демократична\" Европа я предаде в името на добрите отношения с турския президент.  Още преди 31 март беше ясно, че едни местни избори при сегашната разстановка на политическите сили и нов модел на еднолично управление няма да разклати устоите на това управление. Президентът бе уязвен, но това са имиджови щети. Той е улучен, но не е изхвърлен от ринга. Партията за справедливоста и развитието /АКР/ е в състояние на махмурлук след изборната плесница, «загуби» икономически богати региони, но има законови възможности да отсрани още след изборите много неудобни кметове, както направи това през 2016 г. с 94 кюрдски наместници. А и какво значи \"загуби\", когато управляващите предупредиха, че ако опозицията спечели, да не разчита на големите финансови ресурси. Освен това и всички местни структури са овладяни от Партията на справиделивостта и развитието /АКР/ и ултранационалистичесикя й съюзник МНР.  До 2023 г. обаче, няма да има други избори в страната и това дава възможност на Ердоган да направи всички възможно за отстраняване на причините за частичната загуба и утвърждаване на режима си. Успехът на опозицията в Западна Турция и големите градове безспорно влива нови сили и вдъхва надежда в нея, което обещава нови политически сблъсъци.  В повечето оценки за местните избори в Турция се пропускаше изключителната роля на условията, в които се проведоха тези избори и които категорично се отразиха на резултатите. Непълен беше обзорът на причините, довели до тях и ролята на Партията на националистическото движение /MHP/ като съюзна на управляващата Партия на справедливостта и развитието /AKP/.  Премълчани бяха мненията и оценките на международните наблюдатели и истинския размер и характер на нарушенията. Липсата на сериозни прогнози за развитието на обстановката в Турция от тук нататък свидетелства именно за трудноста тя да се предвиди. Да не говорим за някои интересни паралели и различия в триъгълника Турция–Украйна–България.  Президентът Ердоган си е давал ясно сметка за промените в настроенията на населението и риска да бъде подронен имиджа му, защото в противен случай не би предприел тази изтощителна кампания с лично участие ежедневно на няколко митинга, достигайки рекорда от 8 за един ден.   Репресиите бяха огромни и несъвместими за разбиранията на демократична Европа.  В затвора са 8 депутати от прокюрдската Демократична партия на народите /HDP/, 68 нейни кметове от Югоизточна Турция и 7000 активисти на партията. По време на самата кампания бяха арестувани 713 функционери на HDP и привърженици, а 107 от тях останаха в следствения арест.   Непосредствено преди изборите се провеждаше ежедневен държавен терор:  – В областта Хаккари за 31 района беше въведена забрана за излизане от домовете, прилаган метод само при военно положение, което практически лиши кюрдското население да излезе на избори;    По време на изборите бяха мобилизирани 553 000 служители на силовите ведомства. В Анкара и Истанбул бяха 70 000. Само полицията в Истанбул наброяваше 41 500. Изкарани бяха 7000 бронирани автомобила, 1(26 самолета, 294 марски съдове.  Изборите бяха проследени от 72 чужди наблюдатели. На 14 бе отказано влизане в Турция. По време на изборите 2–ма наблюдатели от Германия били изгонени от града.  Предпоставките за изборни нарушения бяха ясни още преди това.  В изборните списъци бяха установени 91 000 \"мъртви души\".  В Сиирт се оказа, че 6488 души с право на глас не са фигурирали въобще в избирателните списъци. Вместо тях в списъците имало хиляди други, които били регистрирани на адреси на общественти сгради и необитаеми строителни обекти.  С десетки автобуси, съпровождани от бронирани машини били докарани и гласоподаватели от други градове.  Гласоподаватели–призраци били докарвани с полицейски коли в градовете Мерсин, Адана, Анталия и Коня.  В окръжния град Халфети в провинция Урфа са гласували полицаи от Мерсин без да имат право на това.  Няколко души бяха убити в престрелка, а десетки други – ранени.  При над 46 000 жалби за нарушения, подадени само от Демократичната партия на народите / HDP/, не е призната нито една!  На този фон логичен би бил въпросът, а какви щяха да бъдат резултатите, ако бяха проведени едни наистина нормални демократични избори?  Причините за изборните резултати освен в разочарованието и недоволството в населението от икономическото състояние на страната, проличават и в несполучливия избор на акцентите в кампанията на Ердоган, които напълно се разминаваха с актуалните тревоги и проблеми на хората. Той заложи на лозунга за оцеляване на страната от външни заплахи и с това сплоти само партията си, вярваща, че лошите икономически показатели са вследствие на онези външни сили, които опитаха да извършат преврат.  В речта си в Анкара след като станаха ясни резултатите от изборите, президентът Ердоган показа, че е разбрал, защо му е показан жълт картон и изброявайки основните насоки на бъдещата си политика започна с икономиката на Турция. Друг е въпросът, дали ще се справи.  Третата причина е в промените в идеологията на партията. Ако през 2002 г. АКР не искаше да чуе за сблъсък на културите и религиите, днес Ердоган твърди, че в световната политика на ХХI век борбата между култури и религии е централен въпрос, а той бил жертва на САЩ и Запада, защото се осмелил да защити всички мюсюлмани. Даже прожектира сцени от атентата в Нова Зеландия и се закани да върне всеки в ковчег.  В тази връзка е необходимо да се поясни влиянието на ултранационалистическата партия MHP, наследник на фашистката \"Сивите вълци\", която е коалиционен партньор на управляващата ПСР, защото това въобще отсъстваше в досегашните коментари. Откакто Партията на националистическото дейсвие се съюзи с управляващата ПСР влиянито й върху вземаните решения в държавата расте непрекъснато. Тя може да лансира своите кадри на високи постове и съответно да налага своята политика и идеология. Политическият сектор всясно от дясното обхваща вече почти 20% от гласоподавателите.  Ако не бе МНР, ПСР нямаше да постигне такъв общ за страната резултат в изборите. Тя увеличи кметските си места от 8 на 12, между които и това в град Маниса. А външният министър Чавушоглу, който унизи България по повод приемането на Закона за религиозните общности, показваше по време на митингите знаците на \"Сивите вълци\" с дясната си ръка и на \"Мюсюлмански братя\" с лявата си ръка. /\"Мюсюлмански братя\" са признати от САЩ за терористична организация и бяха свалени от власт в Египет./  Опозиционната НРП безспорно излезе по–силна от изборите, но партниращата й \"Добра партия\" на Мерал Акшенер не можа да спечели нито една голяма градска управа или поне някое провинциално градче. Причината е, че освен отричане политиката на Ердоган, тя не можа да предложи нищо друго, а особено тежи и произхода й – тя се отцепи от националистическата партия МНР, чиято идеология е чужда на електората на НРП. Без \"Добрата партия\", обаче, опозицията щеше да се свие отново до познатото си старо ниво.  Лидерът на прокюрдската демократична партия на народите /HDP/ Селахатин Демирташ само дни преди изборите призова привържениците си на всяка цена да гласуват, дори ако това означава \"да отхапят киселата ябълка\", намеквайки очевидно за репресиите срещу тях или за не особено желана коалиция. Партията не издигна свои кандидати в западните райони на Турция и реши да подкрепи кандидатите на опозицията. В замяна на това се надяваше да получи част от гласовете на опозицията в кюрдските райони в Югоизточна Турция. В традиционно нейните си райони тя спечели 8 области, а конкретните резултати се движеха между 63,47% в Диарбакър, 65,7% в Батман, 55,70% в Мардин, 59,99% в Хаккари.  Затова твърденията на някои коментатори и про–ердоганови медии, че HDP е показала двойно по–нисък резултат, са некоректни и заблуждаващи. Това е разликата при местни избори и ако отново има извънредни парламентарни такива, тя отново би могла да влезе в Парламента.  Независимо от демонстрираната непримиримост на светското начало в страната, нейната ислямизация и диктаторските форми на управление не са безвъзвратно нарушени. Опозицията получи силна доза политическа енергия, а президентът разбра, че жълтият картон, може да бъде последван и от червен. Но опозицията не предложи алтернатива на управлението, а дължи успеха си на протестния вот срещу политиката на Ердоган.  Разломите в самата ердоганова партия АКР стават по–големи и с това – конфликтите и противоречията. Нейното отслабване ще води до отнемане опората на президента. Ако Ердоган не успее да се справи с икономическата рецесия и състоянието на населението продължи да се влошава, съчетано с продължаващи репресии, провеждани с цел запазване на режима, много вероятно е да се стигне до вътрешнополитическа дестабилизация. Ако турците решат да излязат на протести, както през 2013 г. /протестите в Гези–парк/, може да възникне ситуация, която да постави под въпрос бъдещето на Ердоган преди 2023 г.  Международната изолация на турското правителство и една задълбочаваща се икономическа рецесия биха допринесли за една растяща криза на легитимност на президента. Но той ще продължи да използва религията като средство за мобилизиране както го направи с коментара на терористичния акт в Нова Зеландия и с поредното обявяване на преустройство на храма «Света София» в джамия.  Ердоган спешно се нуждае и от бърз външнополитически успех и той загатна вече, че \"веднага след изборите ще реши въпроса за Сирия на място /на бойното поле/, а не на бюрото\". Устремът му може да бъде обуздан от предстоящата среща с президента Путин на 8 април, поради рлазличията им по конкретните предстоящи операции в Сирия. На 31 март началникът на ГЩ и командващите видовете въоръжени сили инспектираха групировката турски войски на сирийската граница за предстояща операция. Турия започва да играе своя игра. Поуката за България трябва да бъде, че Анкара не се интересува от ничий друг интерес, освен от собствения и затова рядко губи.  Турция не се поддаде на заплахите на САЩ, че ще бъдат спряни доставките на самолета Ф–35, в чиято програма нашата съседка участва и произвежда компоненти за този самолет, ако не прекрати договора си с Русия за ПВО–системите С-400. Турската страна беше категорична, че няма да го направи. Забележителното е, че турските фирми, произвеждащи части за самолета Ф–35, биха загубили 12,5 млрд. долара, ако Турция бъде извадена от проекта, в който вече е заложила 1 млрд. долара. Очевидно зад аргументите и очакванията на Анкара има друг голям залог в \"играта на ръба\" между САЩ и Русия.  Турция се възприема в САЩ по–скоро като съюзник само на теория, но идеологически противник. Много показателно е обаче, заявеното от министъра на външните работи Чавушоглу на срещата на НАТО на 3-4 април във Вашингтон: \"Никой, нито Западът, нито Русия, могат да искат от нас да избираме. Вижте до какво доведе това в Украйна.\" Въпреки това, от НАТО през зъби продължават да говорят, и с право, за стратегическата й важност.  България трябва не само да говори, но и да се държи като страна–членка на ЕС, с достойнство и решително защитаваща своите национални интереси. Няма как да искаме да ни уважават, ако се държим угоднически и само се молим. Стигнахме дотам, че бившият турски посланик открито ни се подиграваше в медиите, че \"когато в Истанбул завали дъжд, в София започват да говорят за бежанци от Турция\".  Не може пет часа премиерът да иска извинение от един помощник–президент, т.е. съветник /защото в Турция няма вицепрезидент/. Освен това, съветниците на премиера трябва да знаят, че Турция никога не се извинява, а не да го подвеждат. Ако действително не си влязъл в задкулисни договорки за промяна на Закон в полза на чужда държава, а външният й министър ни поставя в унизително положение, като твърди обратното, има достатъчно дипломатически прийоми, за да бъдат принудени ръководителите й да се придържат към принципите и нормите на международните отношения и добросъседство.  А министърът на външните работи въобще не трябва да търси колегата си от Турция по време на международна среща, той трябва да дойде при нея и да й се извини. Посланичката ни трябва да прояви инициатива. Т.е., както в много други области, необходимо е и в дипломацията професионализмът и експертното начало да получат приоритет, както и да се усъвършенства палитрата от критерии при посланическите назначения.  България има голяма вина не само за връщането в Турция на турски интелектуалци, опитали се да избягат от режима и за оглушителното й мълчание, когато цели селища в Източна Турция бяха изравнявани със земята, стотици хиляди прогонвани, стотици убивани, десетки журнарлисти – хвърляни в затворите.  Нашите организации на журналисти, юристи, дипломати и НПО се кълнат в европейските ценности, но не защитиха гладните стачки, които заляха не само Турция, но и Западна Европа, не протестираха за затворените журналисти, нито за убитите 440 жени само през 2018 година.  В Германия само за няколко десетки милиона оръжейни доставки за Саудитска Арабия, водеща войната в Йемен, политическите партии блокираха износа на оръжие, а преди това редуцираха и тези за Турция, заради използването на оръжията в източните, кюрдски райони и в съседна Сирия.  В България обаче, никой не прояви любопитство, за какво са предназначени, доставените от българската отбранителна промишленост оръжия за Турция през последните пет години за 74 483 527 евро, близо 150 млн лв. Т.е., необходима е и по–голяма гражданска енергия и осъзнаването, че политкоректното и удобно говорене само увеличава рисковете да бъдем използвани, а не уважавани. Трябва да виждат в ръцете ни компас, а не ветропоказател.  България трябва да бъде себе си и лицето на ЕС с неговите първоначално заложени ценности, които трябва ежедневно да се защитават, за съжаление и от самия днешен ЕС.  ", "date": "2019.04.06", "title": "Симеон Николов: Извлече ли България поуки от изборите в съседна Турция? "}
{"url": "http://epicenter.bg/article/Prof--Aleksandar-Marinov--Skandalite-doubivat-malkoto-ostanala-legitimnost-na-vlastta-i-institutsiite/179534/11/34", "text": "   Вие го назовахте – целият комплекс от теми, свързани с мегаскандала за корупцията във върховете на властта.     Това е често задаван въпрос. Аз бих казал нещо повече – ако това е съвършено целенасочено проведено точно сега мероприятие, защо пък точно сега, а не месец преди Евроизборите – тогава, когато вече в хода на кампанията последиците са съвсем директни. Аз не изключвам, че има целенасочени действия, в смисъл сега – на втората година от управлението на това правителство. Възможно е сега да е преценено. Годината е тежка, размирна, два пъти избори, правителството е силно разклатено от гледна точка на положението в ГЕРБ, в управляващата коалиция – може да има такива сметки. Но за мен лично важно е нещо друго – не защо точно сега, а на какво е посветен този скандал. Защото ние виждаме, че за разлика от други скандали, които избухнаха и затихнаха по различни причини, този вече отваря бента, ако мога така да се изразя. И от тук нататък, независимо кой го е започнал с някаква цел и дори би поискал в някакъв момент да го спре поради някакви причини, то не би могъл. Аз смятам, че духът е излязъл от бутилката и обществото, независимо от тесните сметки на едни или други конкретни центрове, няма да позволи това повече да бъде занитено. И най-вероятно ще се случи така, че ще се върнем към някои смятани за угасени пожари.     Вероятно това не е най-страшното, което ще научим, но то е симптоматично и най-вече показва върха на айсберга. Предполагам, че надолу има още по-тежки нарушения. Мрежата вероятно ще се окаже тотална, всеобхватна, тоест практически всички или много голяма част от тези, които са на високи позиции – не поотделно, а заедно са създали и се възползват от тази система за лични облаги чрез злоупотреба с властта. Страшното е, че това нещо е прояло държавата и я е довело до изключително слаба, болезнена кондиция, невъзможност да изпълнява функциите си. Това е. И разбира се, най-голямото, най-тежкото поражение, което трудно се лекува и изисква много време, е изцяло разрушеното доверие на обществото в държавата и нейните институции, в повечето от тях.     Защото беше допуснато институциите да бъдат поставени под тотален партиен и по-точно групов контрол. Институциите не работят, както би трябвало да работят по класическите правила, защото институциите са именно система от правила, които не би трябвало да се влияят от личността, която ги управлява. Личността се съобразява с правилата. Тогава, когато институциите са под командването на определени личности, назначени там от определени партии или групи от хора в тези партии, те започват да служат не на обществото, а на тези партии или по-точно на тези групи от хора в партиите. Защото аз съм дълбоко убеден, че далеч не всички редови членове и симпатизанти на ГЕРБ са имали възможност да се облагодетелстват по такъв и вероятно още по-шокиращ начин.     Трябва да степенуваме нещата. Първо, трябва да започнем от тези, които са били на власт през последните години. В такива случаи се върви от днешния момент назад във времето, като в никакъв случай не означава, че трябва да се спре само за тези, които са управлявали през последните две, пет или десет години. Но е ясно, логично е, че тези, които са на власт, са имали достъп до инструментите, които създадоха възможност да се случи това, за което днес говорим. Мълчат или много странно се държат тези от управляващата коалиция. Аз имам чувството, че там започна някакво спасяване по единично с различни солови акции, които вероятно ще донесат до още по-голям хаос и ще задълбочат пораженията. Въпреки че, знаете ли, тук има известен нюанс – трябва да го признаем. Ясно е, известно е, че зад поне част от разкритията стоят лица и групи, които са от така новосформиращата се дясна коалиция – говоря за „Демократична България“. Част от тези формации, част от тези хора участваха в правителство заедно с ГЕРБ, но ето – те днес са тези, които дават своя принос нещата да се изяснят. Това е факт, той не бива да се отрича. Това е проява на определена доблест, защото мнозина други още изчакват и със сигурност ще изскочат на терена, когато титанът вече е повален в несвяст. Така че различно е отношението на различните формации, които са били във властта, но аз съм твърдо убеден това е моята позиция, и смятам, че обществото смята така – не заради някаква кръвожадност и отмъстителност, а просто всичко трябва да се разнищи доколкото може да се върне назад във времето и да се проследят определени, превърнали се в емблематични примери или най-малкото съмнения за злоупотреба с власт.     Най-типичният пример е Валери Симеонов. Не че това, което говори за министъра на туризма, не е вярно, но тук си личи личното пристрастие, натрупало се в хода на тесните, сложни отношения, докато той беше вицепремиер. По принцип ние смятаме или приемаме, че подобни разкрития са водени главно от някакви благородни обществени чувства, или намерения, или чувство за отговорност пред обществото. Но действителността е по-сложна – понякога такива съвсем лични не съвсем благовидни предлози допринасят да се изнесе боклукът от мазето. И такива случаи ще нарастват, тъй като тук вече действа инстинкта за самосъхранение.     Тук е вече важно да се преценява, в това число институциите, доколкото имат капацитет да преценяват. Разбира се, че не може да се решава от пръв поглед. Тя е представила документи. Има други твърдения. Между другото по всеки от тези казуси, които разглеждаме, включително такива, които вече дадоха някакъв резултат – оставки, отпуски и .н. – и там имаше различни твърдения, и там се вадеха някакви документи. Но вижте – има и нещо друго. Освен документите, освен презумпцията, че всеки е невинен до доказване на противното, трябва да отчитаме и друго обстоятелство. Тази презумпция е валидна за наказателното правораздаване. В политиката не е нужно да има доказателства за нарушени или престъпление, за да настъпят последици. В политиката е важно и съмнението, тъй като, ако обществото изпитва съмнение, че някой е замесен, това вече е политически факт. И с него обикновено се съобразяват – знаете, как се случват по света нещата и даже при много, много много по-безобидни обстоятелства са си отивали представители на властта или ръководители на ключови институции.     Да, има.   Не е. Но за съжаление чистилището не можем да го организираме по каноните на библията. В такава ситуация, в която толкова мощна, дълбока и опасна е заразата, сигурно ще има и случаи, в които ще има злоупотреба. Но съгласете се, че много по-лошо би било да си затваряме очите и да мълчим, защото може да пострада някой, който е невинен. Невинният в края на краищата ще си докаже правотата, макар и на тежка цена. Много хора са били спрягани по различни теми. В края на краищата това им е струвало много, но като краен резултат можем да разграничим крадеца и измамника от този, който е бил набеден. За съжаление, това не става по най-справедливия начин. Но вече зависи от обстановката в обществото. Когато тази практика е масова, обществото подозира всеки, който е на власт. Може би е несправедливо към тези, които не са корумпирани, не са търговци с влияние, но това е реалността. Дотам сме я докарали.   Те отдавна за делегитимирани. Тези скандали доубиват малките остатъци от легитимност. И то не само на една или друга институция, а на системата като цяло. Аз съм убеден, че всички тези скандали водят до това, че все повече българи се замислят за нещо по-различно, защото са твърде скептични, да не говорим, че са отвратени, че това, което сега е установената система на управление на държавата, може да бъде излекувано. Звучи неприятно, даже някои смятат, че звучи страшно, трябва да бъдем реалисти. Как си представяте вие да се оздрави една парламентарна република, в която парламентът има 8% доверие?   Да, те са си ръка за ръка – абсолютно вярно. Но за това как да се оздравяват – не просто трябва да се сменят. Представете си какви са хипотезите – сменят се всички партии, които влизат в парламента, сменят се всички депутати, които тези партии пращат в парламента. И пак не е достатъчно, защото те трябва – тези нови хора и нови партии трябва да докажат, че наистина работят по нов начин. А вие, както добре знаете, всяко ново начинание има нужда от малко поне доверие, с малко доброжелателност да се погледне на неговите стъпки. И това е трудна задача. На думи е добре, обаче на практика много трудно се случва.     Това е много интересен въпрос и въпрос, на който трудно може да се отговори накратко. Засега доминира неадекватността. Първо, разбира се, неадекватността на тези, които са засегнати от скандалите и които не могат да разбера, че правят точно обратното на необходимото, тоест опитват се да гасят пожара с бензин. Това нахално излъчване на невиновност, на липса на каквото и да е съжаление, на каквато и да било самокритика прави много лоша услуга. Прави ми впечатление, че БСП не развива своето поведение, не говоря само за непосредствени реакции, в съответствие с новите условия. БСП сякаш стои отстрани, гледа и очаква всичко някой друг да го свърши. Само тя да извлече ползите. Това няма да стане така, защото хората не искат просто разнищване на скандала и наказание, те искат предложение за сериозна промяна. И тук вече е въпросът, за какво ще предложи промяна БСП. В това число и като промени своята твърдолинейна позиция към участие в парламента. Например, вместо да събира подписка за оставката на председателя на Комисия за противодействие на корупцията и за отнемане на незаконно придобитото имущество, като при това изглежда, че няма да влезе, за да гласува, по-добре би било да има всеобхватна инициатива – искане за персонални промени плюс предложения за радикални промени в закона, а може би и нов закон, плюс промени във функциониране на институцията, плюс някаква сериозна публична инициатива за обществен дебат за разчистване на тези Авгиеви обори. Това би било силна позиция от опозицията, защото няма да се сведе само то мимолетна експлоатация на негодуванието от скандала. ДПС, както виждате, се държи много спокойно, бих казал приглушено, почти не коментира, почти не се намесва. Явно са решили, че в тази размяна на удари и на всякакви негативи им е по-изгодно да не се намесват. Аз не съм убеден, че те ще успеят да останат настрани от всички тези въпроси, тъй като и те са били доста дълго време по някакъв начин свързани с властта и сигурно и до тях ще допълзят някои разкрития. Извънпарламентарната опозиция, както казахте преди малко – една част от нея, макар и без да се афишира като политически субект, дейно участва в тези събития. Ние виждаме и Антикорупционния фонд – това са хора, които имат определена политическа и гражданска биография – виждаме, че извънпарламентарната опозиция, говоря специално условно за представителите на т.нар. градска десница, но те са усетили момента, в който биха могли да извлекат ползи и да се завърнат в играта, ако използваме спортна терминология. И социолозите вече им дават резултати на прага на един евродепутат. А това очевидно е въпрос не само на тези непосредствено предстоящи избори, а на тенденция. Ако те успеят да се убедят, да се наложат като борец с корупцията, вероятно ще привлекат обратно една част от избирателите, които са се оттекли към ГЕРБ.     Може да се каже, че е позакъснял, но вие знаете, че този съвет именно защото е Консултативен изисква някакви минимални усилия от всички ангажирани с него субекти. Досега ние сме виждали много пъти как дейността му се бламира, или открито се саботира, или дори в най-добрият случай в кавички там се приемат общо взето със съгласие някакви решения, които не се изпълняват. В дадения случай аз не мисля, че повечето от участниците в съвета горят от желание да участват в него, да се включат в това конкретно заседание, но нямат избор. И тук президентът предприема логичен и успешен политически ход. Първо, защото това е ход в интерес на обществото. Второ, защото сега може да припомни, че той, изразявайки доста широки обществени позиции, остро възразяваше срещу този вариант на антикорупционния закон, срещу този вариант на антикорупционната комисия, срещу начина на излъчване на нейното ръководство и т.н. В този смисъл той е в пълното си право да каже: „Ето, сега след всички тези скандали време е да помислим, коя беше правилната, коя беше неправилната позиция.“ Но важно е не просто да се констатира, защото това се вижда се от обществото, важно е да се предприемат мерки, което аз смятам, че едва ли ще се случи.     Трудно ми е да преценя. Не очаквам някакъв резултат. Ще има някакви извъртания, ще има вероятно опити за прехвърляне на вината и т.н. Разбира се, опонентите на президента в момента са в много тежка ситуация. Едва ли ще допуснат тази грешка да се опитат открито да контраатакуват, защото това ще им коства много. Но знае ли човек. Те и без това всеки ден вършат толкова глупости, че една повече едва ли би била толкова изненадваща. Лошото е, че най-вероятно, дори и да има някакво съгласие формално по определени по-нататъшни стъпки, те едва ли биха могли да бъдат реализирани, тъй като всички добре разбираме, че тези, които са най-тясно свързани с властта през последните години, трябва да разобличават и наказват самите себе си, а това много трудно се случва.   ", "date": "2019.04.06", "title": "Проф. Александър Маринов: Скандалите доубиват малкото останала легитимност на властта и институциите"}
{"url": "http://epicenter.bg/article/Tramp-nyama-da-prisastva-na-godishnata-galavecherya-na-asotsiiranite-zhurnalisti-kam-Beliya-dom/179496/7/0", "text": "  Тръмп има трудни отношения с акредитираните в Белия дом журналисти, които често обвинява, че са пристрастни. Въпреки това той отговаря на журналистически въпроси почти всеки ден. Той информира журналистите на южната морава пред Белия дом, че ще бъде на политическа проява със свои привърженици, вместо да отиде на вечерята.   ,,Ще отида на митинг, защото вечерята е толкова скучна и толкова негативна, затова ще направим много положително събитие'', каза президентът.   Тръмп добави, че мястото на митинга още не е избрано, но той ще е голям, а вечерята на кореспондентите е прекалено негативна. \"Обичам положителните неща\", каза президентът.   Обикновено на тази вечеря се отдава дължимото на свободното слово и свободата на печата.   Предишните президенти на САЩ по правило уважаваха поканата да присъстват и произнасяха реч, посочват ДПА и Франс прес. Първоначално Тръмп намекна, че тази година може да присъства, след като организаторите промениха традиционния формат и се отказаха да канят комик, посочва Асошиейтед прес. Тази година вечерята ще се концентрира най-вече върху журналистиката, а не върху блясъка и известните имена, заради критики, че събитието се е отклонило от целите си, уточнява ДПА.   Почетен оратор ще е историкът и носител на награда \"Пулицър\" Рон Черноу. Това е разчупване на традицията асоциацията обикновено да кани комик, който да направи основното изказване.   Миналата година това беше Мишел Улф. Тя изпълни монолог, в който подложи на жестока критика високопоставени политици и личности от медиите, но беше критикувана задето е била прекалено рязка.   Вечерите на кореспондентите при Белия дом започват през 1921 г. От 1980 г. досега всички президенти са присъствали на събитието, с изключение на Роналд Рейгън през 1981 г., когато се възстановяваше от нападение, при което беше тежко ранен. На вечерята през 2011 г., на която беше гост, Тръмп стана мишена на критиките на тогавашния президент Барак Обама, който се подигра с пристрастеността му към теории на конспирацията, посочва АФП.   Години наред магнатът в областта на недвижимите имоти Тръмп поставяше под съмнение родното място на Обама и легитимността му като президент на САЩ.", "date": "2019.04.06", "title": "Тръмп няма да присъства на годишната галавечеря на асоциираните журналисти към Белия дом"}
{"url": "http://epicenter.bg/article/Huan-Guaydo-svikva-novi-protesti--za-da-poddarzha-natiska-varhu-Nikolas-Maduro-/179501/7/0", "text": "Лидерът на опозицията във Венецуела Хуан Гуайдо призова поддръжниците си на протести в събота, за да поддържат натиска върху Николас Мадуро, на фона на нарастващия гняв от срива на обществените услуги, предават AFP и Агенция \"Фокус\".  Очаква се хиляди привърженици на опозицията да излязат в столицата Каракас от 11:00 часа местно време в събота, на фона на честите прекъсвания на електрозахранването и срива на водоснабдяването.  Гуайдо, признат за временен президент от повече от 50 страни, заяви в социалната мрежа „Тиутър“ в петък: \"Нека да останем твърди по улиците, тази борба е за живота на всички венецуелци.\"  Мадуро, който обвинява САЩ за неотдавнашните прекъсвания на електрозахранването, които лишиха милиони от енергия, също призова за проправителствен поход в Каракас, като призова своите привърженици да излязат по улиците за \"Марш в защита на мира\".  Гуайдо заяви по-рано тази седмица, че се страхува от отвличане от страна на правителствени агенти, след като Конституционното събрание, подкрепящо Мадуро го лиши от парламентарния му имунитет във вторник и упълномощи най-висшия съд на страната да го обвини заради самопровъзгласяването му за президент.  Вицепрезидентът Майк Пенс обяви нови санкции срещу 34 кораба, принадлежащи на държавната петролна компания на Венецуела и две компании, които доставят суров петрол до Куба.  \"Съединените щати ще продължат да упражняват всички средства за дипломатически и икономически натиск, за да постигнат мирен преход към демокрация\", каза Пенс в реч в Хюстън, Тексас.  \"Петролът на Венецуела принадлежи на венецуелския народ\", каза той.  \"Онези, които протакат, трябва да знаят това: всички възможности са на масата. Николас Мадуро би направил добре да не изпита решителността на Съединените американски щати\", каза той.  Венецуелските власти нарекоха неприемливи, цинични и криминални новите американски санкции и заявиха, че ще отговорят на тях по подходящ юридически начин.  ", "date": "2019.04.06", "title": "Хуан Гуайдо свиква нови протести, за да поддържа натиска върху Николас Мадуро "}
{"url": "http://epicenter.bg/article/Prints-Hari-se-izmakna-na-kosam-ot-konfuzna-sreshta-s-bivshe-gadzhe-/179525/10/0", "text": "Принц Хари избегна среща с една от бившите си приятелки в Лондон тази седмица, пише \"Контакт мюзик“, цитирн от Канал 3.  34-годишният херцог на Съсекс трябваше да седи до бившата си изгора – 29-годишната бивша участничка в телевизионното риалити шоу \"Остров на любовта“ Камила Търлоу по време на световната премиера на телевизионната поредица \"Нашата планета“ на сър Дейвид Атънбъро.  В последния момент обаче местата на двамата бивши бяха разменени и срещата им не предизвика скандал, с оглед на факта, че всеки момент Хари очаква първото си дете от съпругата си – американската актриса Меган Маркъл.  Източник, близък до британското кралско семейство заяви, че никой не е помислил за общото минало на Хари и Камила. Конфузната ситуация била избегната малко преди началото на събитието и местата на двамата били разменени.  Хари и Камила излизаха за кратко преди около 5 години. Принцът беше романтично свързан и с певицата Ели Голдинг, която също присъства на премиерата, но си тръгна преди афтър партито.  ", "date": "2019.04.06", "title": "Принц Хари се измъкна на косъм от конфузна среща с бивше гадже "}
{"url": "http://epicenter.bg/article/Dzhon-Snou-i-Deneris-v--quot-epichna-quot--vrazka-v-posledniya-sezon-ot--quot-Igra-na-tronove-quot--/179529/10/0", "text": "Звездата от \"Игра на тронове\" Емилия Кларк издаде подробности от последния сезон на дълго очаквания сериал, съобщава \"Контакт мюзик“. 32-годишната актриса заяви, че героинята й Денерис Таргариен и Джон Сноу ще имат \"епична“ връзка във финалните шест епизода на сагата, предава Канал 3.  Майката на драконите, както е известна още героинята на Кларк, се събра с Краля на севера в края на седмия сезон на сериала, без и двамата герои да осъзнават, че имат роднинска връзка и всъщност са леля и племенник. Британската звезда очаквала с нетърпение сценария на осмия сезон, за да разбере какво всъщност ще се случи с героите.  \"Изпратиха ми сценария и го прочетох още същия следобед. След това просто излязох от вкъщи и обикалях безцелно Лондон в продължение на три часа, защото беше толкова епично“, споделя Кларк.  \"Героинята ми има най-съвременната връзка в сериала. Те са толкова невероятно еднакви, толкова много неща ги свързват. Той носи със себе си почтеност, която тя не е изпитвала до момента. Затова мисля, че това е една интересна връзка“, допълва актрисата.  Звездата признава, че винаги се притеснява, че ще разочарова феновете си с внезапните обрати в сериала, но е наясно, че не може всички да са щастливи.  \"Искаш всички да са доволни? Но във финалния сезон на всяко шоу има доста разочаровани хора, ще има спорове между приятели и въпроси \"Ти на коя страна си?“, подчертава актрисата.  Кларк обаче е категорична, че е важно шоуто да приключи, докато интересът към него е изключително висок и то е на върха.  ", "date": "2019.04.06", "title": "Джон Сноу и Денерис в \"епична\" връзка в последния сезон от \"Игра на тронове\" "}
{"url": "http://epicenter.bg/article/Mihaela-Fileva-se-pokaza-bez-grim-v-Instagram--SNIMKA--/179532/10/0", "text": "Певицата Михаела Филева показа как изглежда без грим.   Тя публикува в профила си в Instagram снимка, на която е видимо без никакви разкрасителни процедури по лицето, предава Нова тв.  Изпълнителката на „Опасно близки” е с карирана риза и има лента на главата. \r\n Фотосът предизвика както положителни, така и отрицателни коментари. Част от феновете й отбелязаха, че е красива и без грим, а други пък изразиха съмнение, че е прекалила с „наливането” на хиалурон в устните.  ", "date": "2019.04.06", "title": "Михаела Филева се показа без грим в Instagram (СНИМКА) "}
{"url": "http://epicenter.bg/article/Priklyucheniyata-na-edin-advokat-v-Nova-Kaledoniya-s-Galina-Petrova/179512/10/0", "text": "Затегнете коланите! За да стигнете до острова, на който ще ви водим в Покана за пътуване, трябва да прекарате във въздуха 18 часа! Без да броим смяната на полети, летища и държави. Ами да! Нова Каледония е на 16 хиляди километра от България, но от разказа на адвокат Галина Петрова става ясно, че всяка секунда дребно неудобство си струва.  Като юрист от 21 години, тя е „професионално увредена“ да говори отлично и затова я оставям сама да се представи като пътешественик, посетил 67 държави на всички континенти, без Антарктида.   Галя разказва за столицата на Нова Каледония – Нумеа, за Островът на пиниите, който е тайният адрес на рая и за Лоялити айлънд, където хората живеят без електричество, но са много щастливи.   След като сме се пренесли до Нова Каледония, разстоянието от 13 хиляди километра до Сан Педро де Атакама има опасност да ни се стори почти зад ъгъла… на въображението. За да се подготви за 20-дневното си пътуването си из Южна Америка Мариела Нейкова е събрала съвети, мнения и сведения от десетки пътешественици, защото го е организирала сама.    Смелата дама, известна като съпругата на Цветелин Атанасов, най-добрият български имитатор на Елвис Пресли,  го оставила да се грижи за 6-годишната им дъщеричка и поела по мечтания маршрут.   Мариела ни пренася от ледниците на Ел Калафате до пустинята Атакама, където е опитала месо от лама. Там е видяла наниз от малки торнадо и високи гейзери, гледала е нощното небе през телескоп и е усетила амплитудата на +25 градуса през деня до -25 нощно време. Посетила е и водопадите Игуасу но специално време си е запазила за Карнавала в Рио! Кой не е мечтал да танцува с някое училище по самба?! Впрочем, това е напълно постижимо – срещу 300 долара.   Но Мариела Нейкова, не се е отдала на мечти, ами е предвидила пътуването си до Южна Америка, така че да се озове сред публиката на самбодрома точно на финала.   Ще перифразирам дядото на Дрю Баримор, който е казал „Толкова много жени, а толкова малко време“ в „Толкова много страни, а толкова малко време“. Мариела Нейкова споделя тази максима и крои планове за още пътешествия до Южна Америка.   В родолюбивата рубрика „50 места от българската история отвъд България“ пътуваме малко като разстояние – до Браила, но много във времето – до по-миналия век.  Светослав Марков ни припомни, че Българската академия на науките изобщо не е създадена у нас, но в замяна на това й е „бабувал” Любен Каравелов.    Май прекалихме с разказите да далечни земи в днешното издание на Покана за пътуване. За да се надскочим следващият път в съвместната продукция на програма Христо Ботев и Интелиджънт мюзик ще трябва да летим чак до луната. Аз, Магдалена Гигова, искам да отида и там. А вие?   Наминавайте и на страницата на Покана за пътуване във Фейсбук – раздаваме вино тази седмица   Поводът е Вино на годината ", "date": "2019.04.06", "title": "Приключенията на един адвокат в Нова Каледония с Галина Петрова"}
{"url": "http://epicenter.bg/article/Tramp-na-granitsata-s-Meksiko--Sistemata-za-priem-na-chuzhdentsi-e-izcherpala-kapatsiteta-si-/179503/7/96", "text": "Президентът на САЩ Доналд Тръмп направи инспекция на завършен участък от преградно съоръжение на границата с Мексико при Калексико, Калифорния. Стената е висока 9 метра и дълга 3.5 километра, предава Канал 3.  Тръмп се срещна с гранични служители и даде кратък брифинг, на който благодари на мексиканския си колега Лопес Обрадор, че е задържал потенциални нелегални мигранти от мексиканската страна на границата. Американският президент допълни, че системата за прием на чужденци е изчерпала капацитета си и не може да приема повече мигранти.  \"Това е голям участък от стената, виждате докъде се простира. От този тип има още много. Имаме различни стени, имаме бетонни преграждения, които задържат вода. Но тази не е такава, висока е почти 10 метра, но имаме и по-ниски, зависи от района, в който са строени\", обясни президентът на САЩ.  Границата с Мексико може да бъде затворена в рамките на един ден с цел спиране на нелегалната имиграция и престъпността, обяви още Тръмп.  При визитата на Тръмп край границата имаше и няколко десетки протестиращи. Те издигнаха станалия известен балон с неговия образ, който го представя в образа на бебе. Един от протестиращите в градчето Калексико заяви:  „Надявам се, че президентът има силата да обединява и тези две страни могат да работят заедно. Това, което не искам да виждам, е затваряне на границата, защото засяга семействата. Достатъчно негативно е, че нелегалната имиграция разделя семействата и влияе на децата. Затова политиците трябва да погледнат кого представляват.“  Междувременно 20 американски щата предприеха съдебни действия, за да блокират опитите на президента Тръмп да отклони федерални средства от бюджета на Пентагона за финансиране на строежа на стената по границата с Мексико. Това съобщи главният прокурор на Ню Йорк Летиша Джеймс, която е демократ. Камарата на представителите на Конгреса също подаде съдебен иск срещу извънредното положение по границата, обявено от президента.  ", "date": "2019.04.06", "title": "Тръмп на границата с Мексико: Системата за прием на чужденци е изчерпала капацитета си (ВИДЕО)"}
{"url": "http://epicenter.bg/article/Britanski-ekspert--Brekzit-e-zrelishten-proval-/179504/7/0", "text": "“Всяко отлагане на Брекзит носи допълнителна несигурност, следователно загуби за бизнеса“, заяви пред БНР Виктория Хюсън от Института за икономически въпроси в Лондон. Тя бе категорична, че най-добрият вариант е британското правителство да постигне споразумение за свободна търговия с Европейския съюз.  “Най-важната и непосредствена тревога е икономическата несигурност. Причината е, че нито компаниите, нито хората знаят какво ще изиска правителството от тях буквално в следващите няколко дни. За последните две години, откакто стана ясно, че Великобритания ще напусне Европейския съюз, правителството така и не успя да създаде условията за това. И сега сме в ситуация, в която бизнесът не знае дали ще има сделка и ако има такава, как ще изглежда тя, коментира тя в интервю за предаването “Събота 150“.  \"Гъвкавото\" отлагане е най-лошият възможен сценарий, каза още Хюсън.  “То наистина ще удължи икономическата несигурност. Знаете ли, от гледна точка на мнозинството, което гласува Великобритания да напусне Европейския съюз, постоянното отлагане е доста обидно, защото се показва решението, което беше взето по съвсем демократичен начин. Начинът, по който правителството се справя с Брекзит, е зрелищен провал. Разочарованието наистина е много голямо,“ добави тя.  \"Най-добрият сценарий щеше да бъде да напуснем Европейския съюз със споразумение, което начертава бъдещите ни отношения. Това обаче не се случи, защото премиерът Тереза Мей договори ужасно споразумение с Брюксел. Ако го бяхме приели, щяхме да останем много близо в икономически план до решенията, вземани от Брюксел. В такъв случай обаче ние нямаше да имаме право на глас, което е много лошо, защото така практически Европейския съюз щеше да продължи да взема решенията вместо нас\", коментира още тя.  “Най-добрият изход от ситуацията е споразумение за свободна търговия или редица отделни споразумения със страните членки, които имат подобни клаузи. Уреждането на отношенията по оста Лондон - Брюксел по този начин би било много по-добре от запазване на членството в митническия съюз и единния европейски пазар - т.е., норвежкия модел. Говоря за споразумение за свободна търговия, защото то би освободило страните от мита, би дало безпроблемен достъп до пазара и гаранция, че нашите фирми няма да бъдат дискриминирани. Така бихме могли да създаваме заедно регулаторната рамка, което е важно. Така те ще отговарят на нуждите на нашия пазар. В същото време британското правителство ще бъде свободно да предлага законодателство, което да важи само при нас и да договоря споразумения с трети страни, които са в интерес на Обединеното кралство“, посочи Виктория Хюсън.  ", "date": "2019.04.06", "title": "Британски експерт: Брекзит е зрелищен провал "}
{"url": "http://epicenter.bg/article/Sergey-Lavrov-obvini-SASht-v-opit-da--quot-pogrebat-mezhdunarodnoto-pravo-quot--/179506/7/97", "text": "Съединените щати, признавайки Голанските възвишения като територия на Израел, се опитват да унищожат международната правна рамка, върху която се изгражда разрешаването на конфликта в Близкия изток, заяви руският външен министър Сергей Лавров в интервю за египетския вестник Al-Ahram, цитиран от РИА Новости и Агенция \"Фокус\".  Според Лавров подобно решение отлага шансовете за постигане на дългосрочен, устойчив и справедлив мир в Близкия изток.  Позицията на Вашингтон по въпроса за Близкия изток съответства на общата линия на Съединените щати относно \"разпадането на крайъгълните международни споразумения, относно замяната на международното право с „някакъв порядък, основан на (неясни) правила\", добави той.  В същото време външният министър подчерта, че позицията на Москва по отношение на принадлежността на Голанските възвишения към Сирия остава непроменена.  ", "date": "2019.04.06", "title": "Сергей Лавров обвини САЩ в опит да \"погребат международното право\" "}
{"url": "http://epicenter.bg/article/Tramp-sas-senzatsionna-ideya---SASht--Rusiya-i-Kitay-da-se-razberat-za-namalyavane-na-voennite-razhodi/179511/7/96", "text": "Президентът на САЩ Доналд Тръмп предложи представители на Русия, САЩ и Китай да се съберат на едно място и да се разберат за намаляване на разходите за отбрана, предава Канал 3.  По време на среща със заместник-председателя на Държавния съвет на КНР Лю Хе, президентът отбеляза, че САЩ, Китай и Русия влагат \"милиарди долари” в оръжие, включително ядрено, което е смехотворно и \"няма никакъв смисъл”.  \"Трите страни могат заедно да се съберат и да прекратят тези разходи, да насочат парите към нещо по-продуктивно за постигане на дългосрочен мир”, заяви стопанинът на Белия дом.  Според президента на САЩ, диалогът за съкращаването на разходите за производство на въоръжение \"ще може да стане втория етап” след сключването на търговското споразумение с Китай.  \"Смятам, че това е много добра идея”, заяви в отговор вицепремиерът на КНР Лю Хе.  Тръмп подчерта, че засега няма никакви срокове за възможното начало на диалога по този въпрос.  По-рано МВнР на Русия разказа за ответните мерки на Москва спрямо продължаващото въоръжаване на страните от НАТО. Междувременно, според генералния секретар на НАТО Йенс Столтенберг, от началото на президентския мандат на Доналд Тръмп военните разходи на европейските държави в НАТО са се увеличили с 40%.  ", "date": "2019.04.06", "title": "Тръмп със сензационна оферта - САЩ, Русия и Китай да се разберат за намаляване на военните разходи"}
{"url": "http://epicenter.bg/article/Velikobritaniya-veche-izdava-pasporti-bez-nadpis--quot-Evropeyski-sayuz-quot-/179514/7/0", "text": "Докато Великобритания иска да удължи престоя си в Европейския съюз, изглежда, че британските паспорти не следват същия път. Нови паспорти на Обединеното кралство са издадени без думите „Европейски съюз“ на предната корица, информират от Euronews и Агенция \"Фокус\".  Как ще изглеждат британските паспорти след Брекзит е спорна тема след решение на британското правителство през 2017 г. да промени цвета на паспортите от бордо на тъмно синьо.  Министерството на вътрешните работи на Обединеното кралство заяви, че за да се намери „най-добрата цена за данъкоплатеца, паспортите, които включват думите \"Европейски съюз\", ще продължат да се издават за кратък период от време“.  ", "date": "2019.04.06", "title": "Великобритания вече издава паспорти без надпис \"Европейски съюз\""}
{"url": "http://epicenter.bg/article/Izborat-na-slovatsite-za-prezident-e-predznamenovanie-za-nova-politicheska-valna-/179524/7/0", "text": "Словакия е една от малките държави в Европа - далеч по-богата от България като брутен вътрешен продукт, но два пъти по-малка като площ. А словаците са по-малко даже и от българите. Словашкият президент пък не е с много повече правомощия от българския държавен глава, предава БНР.  И все пак наблюдателите отбелязаха избора на словаците не като поредния банален избор на поредния политик с церемониална длъжност, а като предзнаменование за нова политическа вълна с европейски мащаби - вълна на отпор срещу популизма и ксенофобията.  Коя е Зузана Чапутова, бъдещият словашки президент? На какво се дължи и какво означава победата й в изборите?  Когато французите са недоволни от своите властници, избират Льо Пен. Италианците предпочитат Салвини, а германците - \"Алтернатива за Германия\".  На 30 март мнозинството от словаците даде гласа си за съвсем друг тип политик. Зузана Чапутова се наложи категорично над еврокомисаря Марош Шефчович, поддържан от все още управляващата партия \"Смер\". Причината според Матуш Костолни, главен редактор на новинарския сайт Dennik N.  \"Причината е, че СМЕР управлява вече над 10 години. Повечето хора осъзнаха, че тази партия е превзела държавата, че контролира всичко. А когато преди година колегата ни Ян Куцияк и годеницата му Мартина Кушнирова бяха убити, хората осъзнаха, че тази държава повече не може да защитава собствения си народ. Те се ядосаха и поискаха промяна. Госпожа Чапутова е символ на тази промяна заради професионалния и житейския си път - тя бе адвокат, активист, бореше се срещу корупцията и олигарсите. Тя се бореше за обикновените хора, за нормална страна. Точно такава страна искат словаците“, каза Костолни.  Чапутова не е като другите противници на \"Смер\" и никак не прилича на \"антисистемните\" популисти, подчертава Анета Вилаги - преподавател по политически науки в Университета \"Коменски\" в Братислава.  \"Тя привлече гласоподавателите с призива си за върховенство на закона и за политика, насочена към практически резултати, а не към лични нападки. Нейният апел за промяна не е срещу установените правила и политическата система. Той е за промяна в рамките на политическата система,“ смята Анета Вилаги.  Апелът на Чапутова се хареса и на все още действащия президент Андрей Киска, който подкрепи гласно кандидатурата й. Но вместо да подкрепи и доскорошната партия на Чапутова - \"Прогресивна Словакия\", тази седмица Киска обяви, че ще създава собствена партия. Изглежда, че продължаващото \"люспене\" ще попречи на либералния лагер да вземе управлението от Смер, когато дойде време за парламентарните избори през 2020 г.  Матуш Костолни не е на това мнение.  \"Госпожа Чапутова спечели президентските избори не само защото е символ на промяната, но също така защото опозицията успя да се обедини. Почти всички кандидати от демократичната опозиция подкрепиха кандидатурата й,“ подчертава Костолни.  ", "date": "2019.04.06", "title": "Изборът на словаците за президент е предзнаменование за нова политическа вълна "}
{"url": "http://epicenter.bg/article/Novi-sblasatsi-kray-Solun--migrantite-palyat-pozhari--politsiyata-atakuva-s-himicheski-sredstva--VIDEO--/179526/7/51", "text": "Мигранти и гръцката полиция влязоха днес в нови сблъсъци край бежанския лагер Диавата близо до Солун, съобщава \"Елефтерос типос\", цитиран от БТА.  Маскирани мигранти отново са се опитали да пробият полицейския кордон. За да ги отблъснат, силите на реда са употребили химически средства - сълзотворен газ и шокови гранати, а мигрантите са започнали да хвърлят камъни и да палят пожари.  По-рано в лагера пристигна автобус и микробус, за да вземат 44 души, които са се съгласили да се върнат в центровете за настаняване. Останалите не дават признаци, че имат намерение да напуснат мястото на сблъсъците.  От четвъртък стотици мигранти се събират край Солун. Мигрантите казват, че се събират в отговор на анонимен призив в социалните мрежи да тръгнат към границата със Северна Македония, която се намира на 60 километра от там, за да продължат към Западна Европа. Вчера броят им достигна 2000.  В Атина вчера десетки мигранти окупираха централната железопътна линия на града и седнаха на железопътните линии с призиви Гърция да отвори границите. По-късно те се изтеглиха от гарата.   Междувременно България взима мерки заради ескалиращата опасност от нахлуване на незаконни имигранти. Вчера вътрешният министър Младен Маринов обяви, че по границите са пратени засилени патрули със съответната техника.  ", "date": "2019.04.06", "title": "Нови сблъсъци край Солун, мигрантите палят пожари, полицията атакува с газ и шокови гранати (ВИДЕО) "}
{"url": "http://epicenter.bg/article/Boevete-v-Libiya-prodalzhavat--armiyata-na-feldmarshal-Haftar-obyavi-zona--zabranena-za-poleti-/179527/7/0", "text": "Либийската национална армия (ЛНА), под командването на фелдмаршал Халифа Хафтар, съобщи в събота за въвеждането на забранена за полети зона против действията на бойната авиация в западния регион на страната, където провежда офанзива срещу Триполи. Това съобщи телевизионният канал Al-Arabiya, цитиран от TACC и Агенция \"Фокус\".  \"Либийската армия обявява западния регион на страната за зона на военни операции и налага забрана за полети на бойната авиация в тази област\", се казва в съобщението. \"Ще ударим всички летища на запад, от които се правят бойни мисии.\"  Изявлението на ЛНА бе направено няколко часа след като военновъздушните сили на министър-председателя Фаез Сарадж нападнаха позициите на армията на Хафтар в Гарян и Мизда на юг от Триполи. Операцията е извършена от самолети, базирани в Мисрата.  Бойната авиация на международно признатото либийско правителство на национално съгласие (ПНС) на Либия, стартира серия от атаки срещу либийската национална армия (ЛНА) на 80 км южно от Триполи в събота. Това съобщи телевизионният канал Al-Jazeera,цитиран от TACC.  Според него, частите на фелдмаршал Халифа Хафтар, който ръководи атаката срещу Триполи, са били подложени на въздушен удар в град Гарян. Това селище е окупирано от отрядите на ЛНА без бой на 4 април.  Използването на авиацията за \"защита на цивилните\" е разпоредено от министър-председателя на ПНС Фаез Сарадж. Той заповяда на командирите на военните окръзи Себха, западните и централните райони, както и на района на Триполи, \"да достигнат максимално ниво на готовност и да преразпределят своите части, за да гарантират изпълнението на заповеди и да използват сила, ако е необходимо\". Подобни директиви бяха издадени от Министерството на отбраната и президентската охрана в столицата.  Вчера фелдмаршал Халифа Хафтар отхвърли предложението на генералния секретар на ООН Антониу Гутереш да се срещне с ръководителя на столичното правителство Файез Сарадж в Женева.  Освен това специалният пратеник на генералния секретар на ООН в Либия Хасан Саламе заяви пред Съвета за сигурност, че срещата на Гутериш с Хафтар, която се проведе в Бенгази на 5 април, е „разочароваща“, а фелдмаршалът се е държал „скандално“.  На 5 април Съветът за сигурност на ООН призова страните в конфликта в Либия да избегнат военен сблъсък и изрази пълната си подкрепа за усилията за разрешаване на ситуацията в страната.  На 4 април маршал Халифа Хафтар, командир на Либийската национална армия, обяви началото на офанзива срещу Триполи, за да свали от власт на правителството на националното единство, което той счита за „терористично“.  Междувременон руският министър на външните работи Сергей Лавров обяви, че Русия се противопоставя на едностранното търсене на виновник в либийската криза. Изявлението си Лавров направи след преговори с египетския си колега Самех Шукри, предава TACC.  „Днес говорихме подробно за Либия, като взехме предвид събитията там. Следваме движението на въоръжените сили, включително Либийската национална армия (ЛНА)и други групировки, включително тези, които са незаконни въоръжени групи и контролират голяма част от столицата на страната и редица други територии. \"Споделихме информация за това, как се разглежда тази ситуация в Съвета за сигурност на ООН, препоръчваме да не се правят опити да се определят едностранно виновниците\", каза руският външен министър.  Според Лавров Русия се застъпва за това либийците сами да определят собствената си съдба.  \"Опитът да се осъжда една страна, а да се подпомага другата е контрапродуктивен\", каза той. \"Без разбиране на първопричините е много трудно да продължим напред. Ние, подобно на Египет, подкрепяме самите либийци да решат съдбата си и да започнат диалог без никакви изкуствени дати, които се опитват да им наложат отвън, и без някой да се опитва да притиска либийците против тяхната воля.  Русия е обезпокоена от изявленията, че военни самолети ще бъдат използвани срещу армията на Хафтар в Либия, добави Лавров.  ", "date": "2019.04.06", "title": "Боевете в Либия продължават, армията на фелдмаршал Хафтар обяви зона, забранена за полети "}
{"url": "http://epicenter.bg/article/-quot-Zhaltite-zhiletki-quot--protestirat-za-21-va-poredna-sabota--iskat-ostavkata-na-Makron--NA-ZhIVO-/179530/7/0", "text": "Протестиращи от движението на \"жълтите жилетки\" излязоха по улиците на френските градове за 21-ва поредна събота, предадоха световните агенции.  Въпреки забраните за демонстрации в някои райони на френската столица, въведени след изблиците на насилие на 16 март, и днес най-много протестиращи се събраха в Париж.  Първата колона от 400 души се образува на парижкия площад на Републиката с плакати \"Макрон - оставка\", информира кореспондент на ТАСС.  Още в началото на колоната полицията задържа няколко души, маскирали лицата си, което е забранено според новия закон за борба с безредиците по време на протести и се наказва с глоба от 1500 евро и 1 година затвор, уточнява БТА.  Стотици се събраха днес и в нормандския град Руан, включително представители на няколко синдиката, като колоната започна да обикаля около забранената зона в центъра на града, уточнява Франс прес.  Демонстрации са организирани от социалните мрежи и в Лион, Дижон, Ница, Нант, Монпелие, Бордо и Тулуза.  ", "date": "2019.04.06", "title": "\"Жълтите жилетки\" протестират за 21-ва поредна събота, искат оставката на Макрон (НА ЖИВО)"}
{"url": "http://epicenter.bg/article/Erdogan-i-Putin-zaedno-na-opera-v-Moskva-/179537/7/0", "text": "Руският президент Владимир Путин и турският му колега Реджеп Тайип Ердоган ще се срещнат в понеделник на церемонията по откриването на Руско-турската година на културата, която ще се проведе в „Болшой театър“ в Москва, съобщава Анадолската агенция, като се позовава на руския посланик в Анкара.  Това ще е третата среща между Реджеп Ердоган и Владимир Путин в руската столица от началото на годината.  Руският посланик в Турция Алексей Ерхов изрази задоволството си от предстоящото събитие.  „Тази специална година предоставя на двете страни възможността да се опознаят по-добре и да се разберат по-добре, да покажат своята богата култура и да се обогатят на духовно и интелектуално ниво“, заяви той.  Церемонията ще бъде последвана от гала представлението „Троя“ в операта. Дипломатът подчерта, че двамата лидери са особено доволни от факта, че събитието ще се състои за пръв път в Русия.  Ердоган ще участва и в 8-то заседание на Съвета за двустранно сътрудничество на високо равнище между двете държави. Срещите се провеждат традиционно от 2010 година насам.   ", "date": "2019.04.06", "title": "Ердоган и Путин заедно на опера в Москва "}
{"url": "http://epicenter.bg/article/Netanyahu--Ako-planat-na-Tramp-predvizhda-izselvane-na-evrei--to-nyama-da-ima-nikakav-plan-/179538/7/0", "text": "Премиерът Бенямин Нетаняху каза, че е дал ясен сигнал на президента Доналд Тръмп, че не е готов да евакуира „дори един човек“ от селища на Западния бряг в интервю пред телевизионния Канал 13, цитирано от израелското англоезично издание The Times of Israel и Агенция \"Фокус\".  \"Знам какво казах: Kазах, че не може да бъде премахнато дори едно селище, и [Израел настоява] за нашия постоянен контрол над цялата територия на запад от Йордан\", каза Нетаняху.  Запитан в интервюто, записано в сряда, дали е уточнил това пред Тръмп лично, Нетаняху каза, че е заложил същите позиции пред Тръмп и пред бившия американски президент Барак Обама. Той уточни, че е посочил на Тръмп, че няма да евакуира „дори един човек“ от заселническите общности.  Ако САЩ възнамеряват да се противопоставят на тези позиции, посочи той, това споразумение няма да е жизнеспособно. \"Що се отнася до мен, [евакуацията на поселенията] няма да бъде там [в плана], а ако е [в плана], няма да се случи.\"  Тръмп, каза той, \"е най-добрият приятел, който Израел е имал\" в Белия дом, и уважава неговата позицията , \"както и аз уважавам неговата“.  На въпроса дали очаква американската администрация да признае израелския суверенитет над Западния бряг като Голанските възвишения миналия месец и защо не настоява Тръмп да одобри суверенитета на Израел над селищата, Нетаняху каза: “Изчакайте до следващия мандат“.  \"Всички селища, без изключение, тези, които са в блокове и тези, които не са, трябва да останат под израелски суверенитет\", каза Нетаняху, добавяйки, че това \"в крайна сметка\" ще се случи.  Над 400 000 евреи живеят в селищата на Западния бряг. Други 200 000 души живеят в кварталите на Източен Йерусалим, анексирани от Израел след войната през 1967 година.  ", "date": "2019.04.06", "title": "Нетаняху: Ако планът на Тръмп предвижда изселване на евреи, то няма да има никакъв план!"}
{"url": "http://epicenter.bg/article/-quot-Zlatni-pyasatsi-quot--e-nay-evtiniyat-evropeyski-kurort-za-britantsite-/179516/4/0", "text": "\"Златни пясъци\" в България е най-евтиният европейски курорт за британците показва проучване сред 20 морски дестинации, направено от сайта \"Пост офис травъл мъни“, цитирано от Би Би Си и Канал 3.  Цените в курорта на брега на Черно море са с една трета по-ниски от втория претендент в класацията – \"Алгарве“ в Португалия. При подредбата са взети под внимание цените на девет основни туристически изисквания - включително обяд и вечеря, алкохол, слънцезащитен крем и спрей срещу комари.  След португалския \"Алгарве“ на трето място се нарежда курорта Мармарис в Турция. Соренто в Италия е най-скъпата дестинация, като там цените са три пъти по-високи спрямо \"Златни пясъци“.  В българския морски курорт, където цените паднаха с 10,7 на сто през последната година, почиващите могат да получат обяд от две блюда за двама души за 8,42 паунда, да платят едва 1,17 паунда за чаша вино в бар и 2,34 паунда за шишенце от известна марка слънцезащитен крем.  От сайта \"Пост офис травъл мъни“ посочват, че паундът е по-скъп от еврото спрямо предходната година, което означава, че цените в ресторантите, баровете и магазините са паднали с над две трети в дестинациите от класацията.  \"Спадът на цените може да означава, че бизнесът в европейските курорти има желание да привлича британски туристи и е склонен да поддържа цените ниски, за да дойдат повече хора“, заявява управителят на сайта Ник Бодън.  \"Има значителна разлика между цените в курортите тази година, така че наистина е от полза, ако преди да се тръгне на почивка се направи щателно проучване, за да се избегне надхвърляне на бюджета“, категоричен е той.  Виктория Бейкън от Асоциацията за бизнес и туристически пътувания Abta заяви, че фирмите, членуващи в организацията, отчитат засилен интерес към пътувания в България и Турция.  ", "date": "2019.04.06", "title": "\"Златни пясъци\" е най-евтиният европейски курорт за британците "}
{"url": "http://epicenter.bg/article/Novi-ognishta-na-ptichi-grip-v-Asenovgrad-i-Krumovo-/179517/4/0", "text": "Нови огнища на птичи грип установи в Асеновград и село Крумово Българската агенция по безопасност на храните. Националната референтна лаборатория потвърди пробите. Засегнатите птици са кокошки-носачки, уточняват от БАБХ.  На този етап няма засегнати хора и няма опасност за потребителите. Яйцата не са опасни за човешка консумация. Евентуално заразяване може да стане при пряк контакт с болни птици. За да се предотврати вероятността за разпространяване на заболяването при други птици, Агенцията изтегля от търговската мрежа яйцата от засегнатите ферми.  Разпоредено е да се ликвидират огнищата, за да се пресече разпространението на инфекция сред птиците в района. След това обектите ще се почистят и дезинфектират.  Определени са 3-километрови предпазни зони и 10-километрови зони за наблюдение около констатираните огнища на заболяването. Около и в наблюдаваните зони е забранено движението на птици и продукти. Забранява се и търговията, както и придвижването на домашни, диви и други птици и яйца за разплод, а така също и разселване на птици за подновяване на дивечовия запас.  Ще се извършват клинични прегледи на птиците, отглеждани в останалите селища в предпазните зони и ще се проведе епизоотично проучване за причините, довели до заболяването.  БАБХ напомня, че фуражите и суровините за птици трябва да се съхраняват в закрити помещения. По този начин се избягва възможността диви пернати да заразят фуража, а оттам и питомните да бъдат заразени с вирус.  ", "date": "2019.04.06", "title": "Нови огнища на птичи грип в Асеновград и Крумово "}
{"url": "http://epicenter.bg/article/S-60--se-e-uvelichil-iznosat-na-elektroenergiya-ot-Balgariya-prez-parvoto-trimesechie-/179522/4/0", "text": "С близо 60% се е увеличил износът на електроенергия от България през първото тримесечие на тази година спрямо същия период на миналата година, сочат оперативни данни на Електроенергийния системен оператор, цитирани от БНР.  Потреблението на електричество през първите три месеца на годината е малко над 11 млн. мегават часа и спада, ако го сравним с периода от януари до март 2018-а, сочат данните на Електроенергийния системен оператор.  Производството бележи ръст с повече от четири на сто, като принос за него имат както базовите мощности като АЕЦ \"Козлодуй\" и централите в Маришкия басейн, така и възобновяемите централи.  Приносът на възобновяемите енергийни източници е малко под 28% от общото количество произведена електроенергия.  ", "date": "2019.04.06", "title": "С 60% се е увеличил износът на електроенергия от България през първото тримесечие "}
{"url": "http://epicenter.bg/article/NEK-iska-20--skok-na-tsenata-na-toka-za-bita-i-malkite-firmi-/179543/4/0", "text": "Националната електрическа компания е поискала близо 20% увеличение на тока за бита и малките фирми от първи юли, съобщава специализираният сайт  , цитиран от Канал 3. В доклада на НЕК е записано, че прогнозната средна покупна цена на тока за бита и регулирания пазар от първи юли е 151 лева за мегават, което е с близо 20% повече от утвърдената цена за текущия период. Засега това е най-високото заявление, внесено в Комисията за енергийно и водно регулиране.  В края на март предложение за новите цени на тока внесоха и от трите електроразпределителни дружества. Най-голямо увеличение са поискали от ЧЕЗ - с близо 9%. От EVN предлагат токът да поскъпне с 4 на сто, а от \"Енерго-Про\" - с 1,7%.  ", "date": "2019.04.06", "title": "НЕК иска 20% скок на цената на тока за бита и малките фирми "}
{"url": "http://epicenter.bg/article/Ochakva-se-da-zadarzhat-pod-strazha-sedemte-litsa--obvineni-za-podkupi-v-DAI-Pernik/179495/3/0", "text": "\r\n \r\n   \r\n При акцията, която започна на 3 април, са иззети около 60 000 лв. в различни валути. \r\n   \r\n В престъпната група участват началникът, зам.-началникът и редови служители на ДАИ-Перник, както и лекар в частна клиника, който е извършвал психопрегледи, необходими за издаване на свидетелство за управление на МПС. \r\n   \r\n Ръководител на групата е зам.-началникът на Изпълнителна агенция „Автомобилна администрация“ - Перник. \r\n   \r\n Престъпната група е събирала такса „спокойствие“ от собственици на транспортни фирми, за да не бъдат притеснявани и спирани и да не бъдат санкционирани водачи на техни превозни средства. За целта са изисквани от 100 до 500 лв. месечна такса за един автомобил. Таксата е събирана, както и от български, така и от чуждестранни фирми. \r\n   \r\n Ръководителят на групата е контролирал дейността и лично е взимал сумите от управителите на транспортните фирми. Началникът на ДАИ-Перник е „туширал“ сигналите от граждани и е прикривал дейността на организираната престъпна група. \r\n   \r\n Друг участник в схемата е бил психологът, който е правил изследвания за психическа годност за получаване на свидетелство за управление на МПС. \r\n   \r\n Останалите членове на престъпната група са правили проверки и са съставяли актове, като вписвали леки нарушения и са получавали в замяна възнаграждения. Престъпната група е била с висока степен на конспиративност. Управителите на транспортните фирми са давали парите чрез ръкостискане. \r\n   \r\n", "date": "2019.04.06", "title": "Очаква се да задържат под стража седемте лица, обвинени за подкупи в ДАИ Перник"}
{"url": "http://epicenter.bg/article/Upravlyavashtite-iznenadvashto-promenyat-iziskvaniyata-za-predsedatel-na-KPKONPI/179497/3/0", "text": "\r\n Бъдещият председател на антикорупционната комисия не е задължително да бъде с висше юридическо образование. Това предложение е внесено заедно с други в правната комисия в четвъртък часове преди да изтече срокът за внасяне на проекти за второ четене на проектоизменения на Закона за противодействие на корупцията и отнемане на незаконно имущество, известен като антикорупционния закон, съобщи сайтът defakto.bg. \r\n   \r\n \r\n \r\n Предложението веднага събуди подозрения, че може би се готви смяна на сегашния председател с определен вече човек и това е наложило промяна на изискванията. \r\n   \r\n В мотивите на вносителите обаче е посочено, че целта е да се изравни цензът с този на председателя на ДАНС. \r\n   \r\n Сега изискванията за шефа на КПКОНПИ са за висше юридическо образование и 10 години юридически стаж. \r\n   \r\n Занапред председателят трябва да има \"висше образование степен магистър и 10-гoдишeн юpидичecĸи или пpoфecиoнaлeн cтaж в cлyжбитe зa cигypнocт или зa oбщecтвeн peд, oт ĸoитo минимyм 5 гoдини нa pъĸoвoднa длъжнocт\". \r\n   \r\n Предложенията за второ четене са внесени от довчерашния председател на комисията Данаил Кирилов и заместниците му Хамид Хамид и Християн Митев, информира сайтът defakto.bg. \r\n   \r\n Другата важна поправка е, че  както препоръча премиерът Борисов вчера при номинирането на Кирилов за правосъден министър. \r\n   \r\n Те отново ще бъдат задължени да подават имуществени декларации. Oбщинcĸитe cъвeтници бeзcпopнo ca лицa, зaeмaщи пyбличнa длъжнocт в opгaнa нa мecтнoтo caмoyпpaвлeниe - общинcĸия cъвeт, и ĸaтo тaĸивa пpиeмaт peшeния зa yпpaвлeниe нa oбщинcĸaтa coбcтвeнocт и зa paзпpeдeлeниe нa cepиoзни финaнcoви pecypcи пpи yчacтиeтo нa oбщинaтa в пpoeĸти, cъфинaнcиpaни или финaнcиpaни oт eвpoпeйcĸитe cтpyĸтypни и ĸoxeзиoнни фoндoвe, се казва в мотивите на вносителя Християн Митев. \r\n   \r\n Останалите предложения смекчават приетите на първо четене разпоредби, които дават най-широки правомощия на КПКОНПИ като полицейска служба, включително и да призовава граждани през нощта, да ги довежда принудително, когато не се отзовават, а служителите да провеждат акции с маски на лицата. \r\n   \r\n Предложенията предвиждат да отпадне нощното призоваване, а при неявяване да се санкционират с глоби. \r\n   \r\n Предложена е добавка относно маските в пpиeтaтa нa пъpвo чeтeнe пoпpaвĸa, според която пpи изпълнeниe нa cлyжeбнитe cи зaдължeния cлyжитeли нa KΠKOHΠИ мoгaт дa изпoлзвaт зaщитни cpeдcтвa, гapaнтиpaщи тяxнaтa личнa бeзoпacнocт и пpиĸpитиe нa caмoличнocттa. \r\n   \r\n Xpиcтиaн Mитeв предлага дa ce дoбaви, чe в тeзи cлyчaи мacĸиpaнитe нocят индивидyaлни идeнтифиĸaциoнни нoмepa пo peд, oпpeдeлeн c пpaвилниĸ. Това е необходимо в случаи на пpeвишaвaнe нa пpaвoмoщиятa и нapyшaвaнe пpaвaтa нa гpaждaнитe тeзи cлyжитeли дa мoгaт дa бъдaт ycтaнoвeни. \r\n   \r\n \r\n \r\n", "date": "2019.04.06", "title": "Управляващите изненадващо променят изискванията за председател на КПКОНПИ"}
{"url": "http://epicenter.bg/article/Edin-zaginal-i-15-raneni-pri-katastrofi-v-stranata-prez-izminaloto-denonoshtie-/179507/3/0", "text": "Един е загинал, а 15 са ранени при катастрофи в страната през изминалото денонощие. Това съобщиха от пресцентъра на МВР.  В София са станали 21 леки и 1 тежко пътно произшествие.  От началото на месеца жертвите на пътя са две, а от началото на годината - 113.  Загиналите в катастрофи са същият брой като тези през същия период на миналата година.  ", "date": "2019.04.06", "title": "Един загинал и 15 ранени при катастрофи в страната през изминалото денонощие "}
{"url": "http://epicenter.bg/article/Balgarin-spipan-s-21-8-kg-heroin-na-srabsko-harvatskata-granitsa-/179518/3/0", "text": "Граничните власти на пункта „Батровци“   са открили около 21,8 килограма хероин и са задържали българския гражданин А.Д на 36 години, предаде електронното издание на белградския ежедневник Telegraf, цитирано от Агенция \"Фокус\".  Хероинът е бил опакован в 40 пакета, скрити в тайници в покрива и под задната седалка на автомобил „Фолксваген“ с българска регистрация.  Българинът е с мярка „задържане под стража“ за 48 часа.  ", "date": "2019.04.06", "title": "Българин спипан с 21,8 кг хероин на сръбско-хърватската граница "}
{"url": "http://epicenter.bg/article/Zaporirat-i-chastniya-samolet-na-Arabadzhievi-/179519/3/0", "text": "Без луксозния си самолет може да остане Ветко Арабаджиев. Повод е поредното разследване на НАП за укриване на данъци срещу олигарха, става ясно от решение на Административен съд - Пловдив. С него магистратите потвърждават искането на данъчните власти за запор върху фирма \"Виктория еър\", собственост на Арабаджиеви, предава Канал 3.  До крайната мярка се стига след стартирала процедура в края на миналата година финансова ревизия в дружеството от НАП-Пловдив. Повод според запознати са събрани улики при проверка на други фирми на фамилията. Макар ревизията да не е приключила, до момента са засечени нередности на стойност 26 237 лева. Следва налагане на обезпечителни мерки, с които фирмата е запорирана. Чрез адвокатите си Арабаджиеви моментално обжалват, но съдът в Пловдив оставя в сила искането на НАП.  Източници в приходната администрация твърдят, че самата проверка съвсем скоро ще приключи, а стойността на нарушенията може да нарасне. След това фирмата на олигарха има възможност доброволно да плати откритите задължения към хазната.  От решението на съда става ясно, че \"Виктория еър\" няма почти никакви наличности по сметките си. За това може да се наложи разпродажба на имуществото. Сред тях е и луксозният бизнес джет \"Чесна\" 500, който според публикации в авиационнни издания се притежава от \"Виктория еър\".  Баровската машина е 7-местна и нова струва около 3 млн. долара. Според медийни публикации Арабаджиеви притежават самолета от няколко години, пише в-к \"България днес\".  От съдебното решение не става ясно от какво точно са натрупани данъчните задължения на \"Виктория еър\". В същия момент името на дружеството се появява в ревизия на друга фирма, свързана с Арабаджиеви - \"Виктория туристик\". Макар и собственост на офшорки, фирмата от години менажира хотелската империя на олигарха, отчитайки милиони левове оборот.  Проблеми с данъчните имат и други фирми на Арабаджиеви. Сред тях и управляваната от дъщеря им Александра туристическа агенция \"Виктория Холидейз\". При проверката освен злоупотреби с ДДС и укриване надоходи на стойност минимум 61 000 лева изскачат и данни за злоупотреба с еврофондове.  ", "date": "2019.04.06", "title": "Запорират и частния самолет на Арабаджиеви "}
{"url": "http://epicenter.bg/article/Severin-iska-sakrateno-proizvodstvo--izbyagva-dozhivotniya-zatvor--/179520/3/0", "text": "Северин Красимиров, който е обвинен за жестокото убийство на журналистката от ТВН Виктория Маринова, ще поиска съкратено съдебно производство,    От Окръжния съд в Русе потвърдиха информацията с допълнението, че защитата на Красимиров вече е депозирала искане в деловодството на съда делото да се гледа по реда на глава 27 от НПК.  При тази процедура обвиняемият признава фактите и при определяне на наказанието, ако той бъде признат за виновен, доживотният затвор без право на замяна като вид наказание изобщо отпада, той не се обсъжда. Може да се наложи доживотен затвор, който автоматично се заменя с лишаване от свобода.  Както ТВН вече съобщи, на 19 март т.г. прокуратурата внесе обвинителен акт срещу 21-годишния Северин. На 22 април ще бъде т.н. разпоредително заседание, на което съдът ще прецени дали ще приеме искането на защитата на Красимиров.  Срещу него са повдигнати три обвинения: едното е за извършване на блудствени действия, второто – за изнасилване и третото – за предумишлено убийство, извършено по особено мъчителен начин и с особена жестокост. За последното престъпление законът предвижда най-тежкото наказание – доживотен затвор без право на помилване.  Ако съдебният състав уважи иска на Красимиров, делото да се гледа по реда на глава 27 от НПК, ще получи наказание, което задължително не е доживотен затвор, а е лишаване от свобода.  ", "date": "2019.04.06", "title": "Северин иска съкратено производство, избягва доживотния затвор? "}
{"url": "http://epicenter.bg/article/Trima-ot-zadarzhanite-ot-DAI-Pernik-izlizat-ot-aresta-/179542/3/0", "text": "Трима от задържаните за подкупи след спецакция в \"Автомобилна администрация\" в Перник излизат от ареста, предаде Нова телевизия.  Началникът на местната дирекция на ДАИ беше оставен без мярка за неотклонение. А двете жени, обвинени за участие в организираната престъпна група, ще останат под домашен арест.  Едната от тях е психолог и издава удостоверения за психологическа годност на водачите. Другата е със средно образование.  Адвокатът ѝ се аргументира, че дори няма правомощия да прави проверки на шофьори.  В ареста остават главният инспектор, сочен за организатор, и двама от инспекторите.  Според съда има опасност да извършат друго престъпление.  ", "date": "2019.04.06", "title": "Трима от задържаните от ДАИ-Перник излизат от ареста "}
{"url": "http://epicenter.bg/article/Emanuil-Yordanov--Antikoruptsionniyat-zakon-tryabva-da-se-otmeni-iztsyalo-/179523/2/0", "text": "Антикорупционният закон следва да се отмени изцяло и да се обърне повече внимание на текстовете в Наказателния кодекс, които регламентират престъпления по служба и подкуп. Това каза в интервю за седмичното обзорно предаване „Метроном“ на Радио „Фокус“ Емануил Йорданов, бивш министър на вътрешните работи, сега практикуващ адвокат.  Според Емануил Йорданов в момента българското законодателство има такъв вид, че в комбинация с действията на съдебната система не може да се постигне абсолютно никакъв резултат.  „Антикорупционното ни законодателство е на нивото на Глава 3 от Закона за собствеността на гражданите, който действаше по време на социализма. Той е абсолютно неефикасен закон, много зле конструиран и неработещ, определено. В казуса с шефа на комисията по закон, когато той има тежко нарушение, което може да доведе до отстраняването му от длъжност, би следвало зам.-председателят да събере комисията и да изследват данните по случая. Ако установят, че има тежко нарушение, да внесат материалите в Народното събрание, което да реши отстранява или не председателя. В същото време се оказва, че зам.-председателят има по-голяма тераса от тази на председателя и се изправяме пред омагьосан кръг, в който полезен ход не виждам. Антикорупционният закон следва да се отмени изцяло и да се обърне повече внимание на текстовете в Наказателния кодекс, които регламентират престъпления по служба и подкуп“, допълни Емануил Йорданов.  Той каза още, че след ситуацията с Антикорупционната комисия имотните схеми трябва да бъдат разследвани от прокуратурата.  ", "date": "2019.04.06", "title": "Емануил Йорданов: Антикорупционният закон трябва да се отмени изцяло "}
{"url": "http://epicenter.bg/article/Gratski-analizator--Silite--koito-razpaliha-dvete-svetovni-voyni--dnes-zadushavat-Balkanite-/179528/2/0", "text": "Гърция и Европа са изправени пред поредната мигрантска криза. Това каза в обзорното политическо предаване „Метроном“ на Радио „Фокус“ Йоаким Каламарис, анализатор и университетски преподавател, относно мигрантското напрежение в южната ни съседка.  Свидетели сме на резултатите от политиката, в която, за съжаление, всички участваме – политиката на новия световен ред. По негови думи официалният брой на мигрантите, определен като 70 000, е недействителен, тъй като е известно в страната, че само тези от Пакистан са половин милион.  „Съществува решение – да се появи сериозен лидер и да поеме ситуацията в ръце, защото нещата са много сериозни. Балканските граждани изнемогват финансово и отгоре на всичко финансират нечий план-програма. Да не забравяме, може би затова се повтаря историята, за Първата и Втората световна война също е бил план на същите сили, които днес управляват тези процеси и за които съжалявам, че ще споделя с вас, целият български журналистически елит, освен вас, разбира се, вашето радио, мълчи тактично\", казва Каламарис.  \"Говорим за велурена революция срещу самите граждани на Балканите, за третиране на нашите страни, на нашите деца и на нашето поколение като трета скорост в Европейския съюз. Докато ние даваме всичко от себе си, от нашите спестявания, за т.нар. обща еволюция на Европейския съюз и получаваме какво – недоимък, евакуация на страните и бъдеще без никакво планиране“, каза той.  Йоаким Каламарис добави, че Турция получава солидни средства от ЕС да възпира тези милиони, които по информация от там се събират на нейна територия, но чрез служби и механизми ги препращат към другите държави на Балканите.  ", "date": "2019.04.06", "title": "Гръцки анализатор: Силите, които разпалиха двете световни войни, днес задушават Балканите "}
{"url": "http://epicenter.bg/article/Nad-polovin-milion-balgari-tragvat-na-pat-po-praznitsite--VIDEO--/179531/2/0", "text": "Повече от половин милион българи тръгват на път за предстоящите почивни дни по Великден и в началото на май. Около 130 000 от тях се отправят към чужбина – основно Гърция, Турция, Северна Македония. 170 000 чужденци пък се очакват у нас за празниците.  Общо за пътувания ще бъдат похарчени почти 109 милиона лева и 51 милиона в чужбина. 63 милиона лева пък се очаква да дойдат от чуждите туристи.  Според бранша най-предпочитани и тази година ще бъдат спа курортите у нас.  Цените за 3-дневна пакетна почивка около Великден и Гергьовден варират между 200 и 250 лева.  Екскурзия в съседни страни – в зависимост от категорията на хотела, е около 250 лева, а почивка край морето може да стигне до 400 лева на човек.   Първата за годината по-дълга почивка е за Великден, който ще честваме на 28 април. Така за празника ще се почива общо 4 дни - от петък, 26 април, до понеделник, 29 април, включително.  Около 1 май - Денят на труда, сряда, няма да има допълнителни почивни дни.   Така ще бъде и на Гергьовден - 6 май, Денят на храбростта и Българската армия, който се пада в понеделник.   ", "date": "2019.04.06", "title": "Над половин милион българи тръгват на път по празниците (ВИДЕО) "}
{"url": "http://epicenter.bg/article/DANS--Priklyuchi-uchenie-za-zashtita-ot-razprostranenieto-na-orazhiya-za-masovo-unishtozhenie-/179533/2/0", "text": "В информация от Държавната агенция по национална сигурност се съобщава, че в България е приключило учение на Инициативата за защита от разпространението на оръжия за масово унищожение.    Във фокуса на учението са били предизвикателствата, свързани с незаконния трафик на химични, биологични, радиоактивни и ядрени вещества и материали.  В дните до четвъртък у нас са се срещнали експерти от американската Агенция за намаляване на заплахите (Defense Threat Reduction Agency) и Европейското командване на Въоръжените сили на САЩ (USEUCOM).  В учението се включиха и представители на Албания, Азербайджан, Босна и Херцеговина, Хърватия, Грузия, Италия, Косово, Северна Македония, Молдова, Черна гора, Румъния, Сърбия и Украйна.  Инициативата за защита от разпространението на оръжия за масово унищожение е част от глобалните усилия за пресичане на трафика на оръжия в съответствие с международното право и резолюциите на Съвета за сигурност на ООН.   Ежегодно в различните страни се провеждат учения, насочени към отделни аспекти на противодействието на разпространението на оръжия за масово унищожение.  От 2003 г. представители на български ведомства, включително и ДАНС, участват активно в учения и други мероприятия, организирани по линия на инициативата.  ", "date": "2019.04.06", "title": "ДАНС: Приключи учение за защита от разпространението на оръжия за масово унищожение "}
{"url": "http://epicenter.bg/article/Haralan-Aleksandrov--Nie-zhiveem-v-stranata-na-bednite-hora--koito-tarkat-biletcheta-/179535/2/0", "text": "Българският избирател не е конкретен, има различни виждания. Към два различни морала се разделят. Цялата кампания на ГЕРБ ще е изградена на това, че в България има хора, които са взели живота си в ръце. Това, което ни предлага тяхната листа, е да мислим за едно общо бъдеще в контекста на Европа. Кампанията на БСП адресира губещата част от България, която вечно се чувства прецакана. Това каза в предаването \"Офанзива с Любо Огнянов” по Канал 3 социалният антрополог Харалан Александров.  В личния живот, смятането на цената на квадратен метър, напълно отмята проблемите на България. Част от коментарите по повод на оставката на Цветан Цветанов, бяха, че си тръгва от парламента, а защо не си тръгва от апартамента и това е много опасно. Това не помага на нашата общност да си решим проблемите, които имаме. Елена Йончева има имидж, че постоянно се хвърля в битки и това е добре, ако кампанията се конструира като война. Мария Габриел от друга страна е приета като красивото лице, каза още той.  Ние живеем в страната на бедните хора, които търкат билетчета и смятаме, че успехът е въпрос на късмет. Не можем да преброим хората, които искат да вземат на богатите апартаментите, но можем да преброим колко търкат по билетче на ден. Българите са завистливи и искат да накажат всички и всичко. Тези хора няма да харесат интелигентното говорене на европейските хора, затова няма да харесат и листата на ГЕРБ. Техният гняв и недеволство от живота се превръща в епицентър на този политически ураган. Ако не бяха такива, скандалът с апартаментите изобщо няма да бъде скандал. Хората, които си имат апартаменти, казват, че е неприятно, но до там, категоричен беше Харалан Александров.  ", "date": "2019.04.06", "title": "Харалан Александров: Ние живеем в страната на бедните хора, които търкат билетчета (ВИДЕО)"}
{"url": "http://epicenter.bg/article/Elenko-Bozhkov--Koruptsiyata-stava-vse-po-otchetliva-/179536/2/0", "text": "Според мен, позакъсня свикването на консултативен съвет по темата за корупцията по високите етажи на властта. Корупцията става все по-отчетлива. Отражението на скандала с апартаментите разклаща правителството. Освен оставка, има тривиални и прости неща, които се случват - съд и присъди, каза в предаването \"Офанзива с Любо Огнянов” по Канал 3 енергийният експерт Еленко Божков, който е и член на Съвета за стратегическо развитие при президента Румен Радев.  Ролята на съвета за стратегическо развитие, не дава съвети по такива казуси, като тези а апартаментите. Тук става въпрос за сложна материя- каквито са имотните сделки. Нашата мисия и работа е различна и даже не бих рискувал да давам рецепти за това какво трябва да се случи с доверието към Лозан Панов. Ако използваме алегорията, която Иво Христов дава, аз искам да кажа, че ми се струва, че много внимателно трябва да се движим из колбите и стъклениците. Нашата работа в съвета е да изясним посоките и да дадем идеи. Има опасност с тази конкретизация - да счупим тази стъкленица, а това не е полезно както за българите, така и за президента, каза още той.  Още със създаването на съвета, започнаха да се трупат съчки и да се подпалват. Имаше доста атаки срещу членове на съвета. Трябва да се изгради едно общо виждане и една ясна посока за развитие на България. Говорим за нещо дългосрочно, което ще се разисква във всички слоеве на обществото. Това, което мислим, е много по-широкообхватно от \"Визия за България”. То трябва да бъде обсъдено в много по-широк кръг в обществото, категоричен беше Божков.  ", "date": "2019.04.06", "title": "Еленко Божков: Корупцията става все по-отчетлива (ВИДЕО)"}
{"url": "http://epicenter.bg/article/Mihail-Mirchev--BSP-pecheli-ot-skandala-s-imotite--veche-vodi-na-GERB-s-nad-2---VIDEO--/179539/2/0", "text": "Вече пета седмица се вадят документи за злоупотреби. Сега всичко е на ниво луксозни апартаменти. Към 12 март, БСП вече водеше с 1%, към 30 март, вече разликата е 2,3%. Сега сме в нова рейтингова система. ГЕРБ работят сами против себе си, каза в предаването \"Офанзива с Любо Огнянов” по Канал 3 социологът Михаил Мирчев.  Всички партии са омешани в тези неща, защото българите, като отидат при нотариуса, изповядват сделките си така, че да платят по-ниска цена. Говорим тук обаче за управляващи и те трябва да поемат последствията си. Тук става въпрос само за супер луксозни имоти и защо ГЕРБ са си купили на ужасно ниски цени тези апартаменти. Още по-интересното е, че те имат верига и един след друг излизат с такива апартаменти. Ако бяха само трима души- оставки и се решава проблема, въпросът е, че не могат да спрат веригата и излиза така, че няма един честен при тях. Във всички партии са го правили, проблемът е, че те сега са управляващи, сята Мирчев.  При Лозан Панов апартамента е на жена му и е купен преди брака. Намирисва случаят, определено. Трябва да се видят официалните му доходи. Има следствени органи. Законът трябва да се прилага по еднакъв начин, каза още Мирчев.  На български език думата \"кучка” има много значения. От една страна думата е обидна, от друга страна може да означава жена с хъс и упоритост, категоричен беше експертът.  ", "date": "2019.04.06", "title": "Михаил Мирчев: БСП печели от скандала с имотите, вече води на ГЕРБ с над 2% (ВИДЕО) "}
{"url": "http://epicenter.bg/article/Aleksandar-Ivanov--Prezidentat-pretoplya-mandzhata--za-da-mozhe-horata-da-si-vadyat-zaklyucheniya--VIDEO--/179540/2/0", "text": "Важно е, че с Валери Симеонов намираме общи гледни точки по много въпроси. Не смятам, че Николина Ангелкова трябва да подава оставка. Ако институциите са сигнализирани, нека си направят проверките, каза в предаването \"Офанзива с Любо Огнянов” по Канал 3 депутатът от ГЕРБ Александър Иванов.  \"За мен е интересна темата на консултативния съвет. Президентът под някаква форма се опитва да притопли една манджа, за да може хората да си вадят някакви заключения. Ако искаме да сме някакъв стандарт, трябва да се отнасяме еднакво към всички. Явно има симпатия от президентството към Лозан Панов, както и към БСП. Не можем да мерим с двоен аршин”, каза още той.  \"Няма притеснение, защото всички документи, които се представиха, бяха под много интересна форма. Те са публични и никой не си е крил имотното състояние. Ние постъпваме най-отговорно, като си понасяме отговорността. Когато имаше олигарси, които бяха разследвани от органите, там бяха големите злоупотреби. Там трябва да търсим нападението срещу управляващите”, каза Александър Иванов.  \"Изборите са много важни за Европа и за България. Единственото, което може да действа за стабилността на Европа, е ЕНП. Мария Габриел може да повдигне много теми като миграционен натиск и киберсигурност”, каза още той.  ", "date": "2019.04.06", "title": "Александър Иванов: Президентът претопля манджата, за да може хората да си вадят заключения (ВИДЕО) "}
