{"url": "http://epicenter.bg/article/Valentin-Radev--Politsiyata-tryabva-da-izleze-ot-stadionite/152986/2/0", "text": "Ранената полицайка вече е изписана, но и предстои още една операция. Това заяви вътрешният министър Валентин Радев в предаването \"Панорама\" по БНТ. \"Законът за футболното хуганство  и правилата не са променяни отдавна. Ще има промени в няколко наредби\", увери министърът. Постепенно полицията трябва да излезе от стадионите, каза вътрешният министър. Той коментира задържаните за корупция полицаи в Раковски. Такива случаи са изключение, заяви той. Хората не са проблемът в системата, те са най-важни, посочи Радев. Парите също не са проблем. Проблемът е в организацията, каза министърът.   Министър Радев увери, че двамата избягали затворници от Софийския затвор, ще бъдат хванати. Много добре работим с г-н Цацаров и с новите структури, каза той във връзка с борбата с корупцията. Радев заяви, че се е срещал с кметовете на общини и по думите му мутренските времена в малките населени места не са се върнали.  ", "date": "2018.04.27", "title": "Валентин Радев: Полицията трябва да излезе от стадионите"}
{"url": "http://epicenter.bg/article/Boyko-Borisov-v-Targovishte-/152921/2/0", "text": "Новите бойни машини за пехотата, с които ще се превъоръжава армията ни, ще бъдат произведени в България, стана ясно от посещението на премиера Бойко Борисов и вицепремиерите Красимир Каракачанов и Томислав Дончев в завод \"ТЕРЕМ - Хан Крум\" в Търговище. Премиерът обиколи заводското хале, разговаря с работници, към които се обръщаше с \"майстори\", и сподели впечатленията си.   Знаете, че в двуседмичния срок два от трите големи проекта ще бъдат готови. Това е за нов изтребител и това, което е моята мечта като сухопътен офицер - да произвеждаме бойни машини за пехотата, каза премиерът.   \"Сега да видиш как ще ги изпипаме тука - немски скоростни кутии, американско-британски мотори, наши боеприпаси, руското шаси\", обобщи Бойко Борисов с медиите и \"майсторите\". Той допълни, че в БАН и във военни научни институти се работи по нови оръжия и системи за защита.   \"Амбицията ни е проектът за модернизиране на машините за Сухопътните войски да бъде реализиран в български предприятия и в процеса да бъдат ангажирани български учени, инженери, механици\", обяви министър-председателят Бойко Борисов. По думите му, това ще позволи отпуснатите средства от държавния бюджет да останат в България, ще спомогнат за развитие на научния потенциал и за повишаване на жизнения стандарт.    „За съжаление, не така е било през последните години. Най-лесно е да се купува, да се харчат парите на данъкоплатците“, коментира вицепремиерът Томислав Дончев. Той посочи, че желанието на правителството е да бъде ангажиран целият индустриален и научен потенциал на страната. „Ако този потенциал бъде развит, той ще може да намери и други клиенти“, посочи Дончев. В момента тече междуведомственото съгласуване на проектите за инвестиционни разходи за придобиване на основна бойна техника за Сухопътните войски и на нов боен самолет. Очаква се те да бъдат внесени за разглеждане от Министерския съвет на заседанието на 9 май, посочи вицепремиерът и министър на отбраната Красимир Каракачанов.   Проектът за бойните машини е разработен за времеви интервал от 12 години и е на стойност 1,22 млрд. лв. без ДДС. Той предвижда придобиване на 150 броя бойна и специална техника за три батальонни бойни групи, на системи и допълнително оборудване, както и обучение на състава.  Според втория инвестиционен проект ще бъдат закупени 16 самолета на два етапа. През първия етап, който е финансово осигурен с 1,5 млрд. лв. без ДДС, ще бъдат придобити не по-малко от осем самолета, ще се осигурят средства за наземно обслужване, обучение на състава, първоначална интегрирана логистична поддръжка (за период от 3 години) и въоръжението.   След обиколката в завода премиерът отговори и на въпроси на медиите. \"С коалиционните партньори имаме различия, но имаме и обща цел - държавата да върви напред\", каза Борисов, запитан има ли напрежение в коалицията след назначенията в КЕВР. „Ние имаме разписани коалиционни споразумения, придържаме се към тях“, обясни премиерът и заяви, че при него напрежение няма, а е точно обратното.   „Виждате, работим много добре с всички министри и вицепремиери. Разбирам, че е модерно да се създават непрекъснато напрежения, но ви връщам една година назад. Тогава, когато трябваше да се създаде правителство. „Нито ВМРО ще стане ГЕРБ, нито ГЕРБ – ВМРО. Имаме своите различия, които ще останат винаги, но имаме обща цел – държавата да върви напред, да е по-стабилна и по-успяла“, каза още Борисов. Вицепремиерът, министър на отбраната и лидер на ВМРО Красимир Каракачанов също се включи с думите: \"Аз с премиера нямам никакви проблеми\". Според него обаче трябва да се търси механизъм за диалога в парламента. \"Там някъде скърцат колелцата. Това е въпрос, който може да се реши на Коалиционен съвет. Иначе в правителството няма случай, в който да съм се обърнал към премиера с някакво съдействие и да не съм го получил\", каза още Каракачанов.  ", "date": "2018.04.27", "title": "Бойко Борисов в Търговище: Сбъдва се мечтата ми като сухопътен офицер - да правим български БМП!"}
{"url": "http://epicenter.bg/article/Tomislav-Donchev-za-byurokratsiyata-v-stranata--Saprotivata-e-sistemna--zdrava-i-zloveshta---STENOGRAMA--/152922/2/0", "text": "По време на правителственото заседание в сряда вицепремиерът Томислав Дончев е направил доста неприятни разкрития за истинската ситуация в българската администрация. Това става ясно от публикуваната от Министерски съвет стенограма от заседанието в сряда, на което министърът на труда и социалната политика Бисер Петков докладва за планираните мерки за намаляване на бюрокрацията при обслужване на хората с увреждания и лицата на социално подпомагане.  „На средното ниво в самите администрации съпротивата е системна, изключително здрава, щях да кажа, че е зловеща“, признава Дончев пред колегите си от МС и премиера Бойко Борисов.  „За тази цел леко ще променим практиката и работата само на документи, план, доклад, мерки и т. н. Ще си позволявам да влизам на конкретно ниво с всяко от министерствата, преглеждайки услуга по услуга. И вече имайки много детайлна представа кой от документите, който се изисква, може да бъде заменен със служебен достъп, ще ги решаваме нещата в реално време”, заявява Дончев по време на правителственото заседание в сряда.  „Поемаш го лично и го контролираш”, заръчва премиерът Бойко Борисов.   Ще ми се Бисер Петков да ни докладва за планираните мерки за намаляване на бюрокрацията при обслужване на хората с увреждания и лицата на социално подпомагане.   Благодаря Ви. Уважаеми господин премиер, уважаеми колеги, вчера по инициатива и под ръководството на вицепремиера Дончев, с участието на министър Горанов, беше проведена работна среща, на която се обсъдиха действия за облекчаване административното обслужване на хора с увреждания и други уязвими групи, които обслужва Агенция „Социално подпомагане“ – най-голямата структура към Министерството на труда и социалната политика. Установи се, че за повечето услуги, които хората с увреждания получават, при заявяването им трябва да представят копия от експертно решение на ТЕЛК или НЕЛК, съответно. На проведеното работно съвещание след срещата с участието на Държавна агенция „Електронно управление“, представители на Националната агенция за приходите беше решено до края на месец май да се осигури връзка с регистъра на НЕЛК, тоест – той да е достъпен към средата за междурегистров обмен „Реджикс“, така че Агенция „Социално подпомагане“ и други институции да могат да ползват данни от регистъра. В този регистър на НЕЛК са всички експертни решения след 2014 година. Това ще облекчи много заявителите на услуги, които имат експертни решения след 2014 година. Същевременно е взето решение да започне ускорена миграция на данни преди 2014 година към тази информационна система, за да може тя да се използва пълноценно. Другото, което незабавно ще бъде приведено в действие от Агенция „Социално подпомагане“, е да не се изисква при издаване на разрешение за винетен стикер на удостоверяване, че лицето има валидна застраховка „Гражданска отговорност“. Това ще се проверява от публичния регистър на Комисията за финансов надзор, като заедно с колегите от Министерството на транспорта, информационните технологии и съобщенията съответно ще работим за разширяване на данните, които са в междурегистровия обмен, така че да не се изисква и представяне на големия талон на МПС, когато едно лице с увреждания кандидатства за целева помощ за приспособяване на МПС за неговите нужди. Последното, за което също се договорихме вчера съвместно с Националната агенция за приходите, е да се предприемат действия, така че да се осигури достъп към регистъра на осигурените лица, който съответно се води от НАП. Така че за услугите, при които се изисква подоходен тест, доходен критерий, да отпадне изискването на служебни бележки от работодателите, които удостоверяват дохода на техните работници и служители, това да става по служебен път. Тоест, всичко, за което в административен орган има вече документ, има създадена информация, да се ползва по служебен път. Това е, което вчера беше обсъдено, решено, има изготвен протокол, има отговорни институции, има срокове и очаквам, че това наистина ще облекчи хората с уврежданията и другите уязвими групи, които са ползватели на услугите на Агенция „Социално подпомагане“. Тоест, решава се един сериозен въпрос, свързан с достъп до данните, които са в регистъра на Националната експертна лекарска комисия. Така че благодаря за съдействието от страна на НЕЛК, респективно – Министерството на здравеопазването. Това е информацията, която мога да предоставя по този въпрос. Благодаря за вниманието.   Дончев.   Мога да обобщя. Целта на цялото мероприятие е всички клиенти или ползватели на услугите на Агенция „Социално подпомагане“ да носят или да предоставят по-малко документи, защото дори един бърз преглед показва, че една голяма част от документите, които представят, ги има в администрацията и не е необходимо те да ги носят от едно учреждение в друго. Крайното състояние, което целим, е какъвто и да било вид социално подпомагане да се получава само на база заявление от лицето. Всичко останало по служебен път да се проверява в администрациите. Да не забравяме, че става дума за хора в нужда. Когато ги караме да ходят от една администрация да се снабдят с един документ и да го предоставят на друга, за тях това е по-голяма трудност, отколкото за останалите хора. Благодаря на колегите от Министерството на труда и социалната политика, Министерството на здравеопазването, ДАИ и на всички останали, Министерството на финансите, разбира се, които бяха ангажирани в работата по този случай. Работата по него ще продължи, защото се оказа, че потенциалът е огромен. Давам един много конкретен пример, който е емблематичен. Защо да караме, когато родител иска помощи за дете за първи клас, да се снабдява с удостоверение, че има дете в първи клас, плюс, разбира се, това, което беше изискуемо до днес – справка за доходите си, при условие, че вероятно във всеки областен град, в съседната сграда буквално, тази информация я има? Тук може да се изпрати един списък на всички първолаци, които подлежат на записване или са записани в първи клас и да се прави служебна проверка на самата администрация. Но работата ни до вчера показва друго. Ние приемаме решения, планове, стратегии, въз основа на тях се пишат доклади. В същото време на средното ниво в самите администрации съпротивата е системна, изключително здрава, щях да кажа, че е зловеща. За тази цел леко ще променим практиката и работата само на документи, план, доклад, мерки и т. н. Ще си позволявам да влизам на конкретно ниво с всяко от министерствата, преглеждайки услуга по услуга. И вече имайки много детайлна представа кой от документите, който се изисква, може да бъде заменен със служебен достъп, ще ги решаваме нещата в реално време.   Поемаш го лично и го контролираш. Както бях разпоредил – да се свържете с президента да докладвате за обществените поръчки, кои осъществихте вече контакт?   Уважаеми господин премиер, уважаеми колеги, пуснахме писмо още на същия ден, в сряда след заседанието на Министерския съвет. Началник-кабинетът на министерството се свърза с Иво Христов – началник-кабинет на президента. За тази седмица определи насрочването на дата. Още нямаме насрочена дата след писмото. Така че сме в процес на очакване.   Най-добронамерено да му се обясни как се прави една обществена поръчка – каква комисия, колко комисии, как се отварят офертите пред медиите и т. н. Защото и на него кой знае какво му приказват.   Точно така. Те в един служебен кабинет преди година и три месеца се отваряха оферти, така че… И изчезваха от комисиите документи, още има производства в службите.   Да, където има производства, където има нарушения, има прокурорски проверки, има дадени на съд вече хора.   Точно така.   Дайте, да се види отвсякъде.  ", "date": "2018.04.27", "title": "Томислав Дончев пред МС за бюрокрацията: Съпротивата е системна, здрава и зловеща! (СТЕНОГРАМА) "}
{"url": "http://epicenter.bg/article/Parvan-Simionov--Tri-miliona-balgari-igrayat-hazart--vyarvat--che-v-zhivota-se-uspyava-s-kasmet-/152947/2/0", "text": "Има много сериозно очакване за социална, обществена и правосъдна справедливост. Това каза изпълнителният директор на „Галъп интернешънъл“ Първан Симеонов относно последното изследване на агенцията за нагласите на българите.   Случаят с ареста на кметът на столичния район „Младост“ Десислава Иванчева поляризира мненията, каза Симеонов пред БНР и посочи данните: „44% се съгласяват с твърдението, че това е постановка. 34% са на обратното мнение. Цели 22% не знаят.   Този случай не оставя обществото с еднозначно впечатление. По всичко личи, че обществото ни държи на опазването на личното достойнство и държи тук да получи още доказателства“.  „Когато става дума за правосъдието, обществото ни много се радва на това, което се случи с Желяз Андреев, още в средата на месеца, после и прокуратурата и главният прокурор се отказаха с настървение да се занимават с това дело – води до одобрение. 60% казват, че са доволни, че прокуратурата се отказа от екстрадиция“, даде като друг пример Симеонов.  Обществото ни реагира с обострена социална чувствителност на тема правосъдие и вътрешни работи, коментира социологът. По думите му, обществото иска „твърда ръка“, но без да стига до крайности. Той отбеляза още, че също добре се възприема идеята на вицепремиера Валери Симеонов за намаляване на рекламата на хазарт:  „55% ще кажат оставете игрите, махнете рекламата. Има едни 14%, които ще ви кажат – изцяло махнете всичко. 27% искат всичко да остане както досега“.  Мнозинството от хората признават, че не е лесно да се спечели от такъв тип игри, въпреки това обаче 3 млн. българи играят хазарт. Около 2,5 млн. българи обаче са убедени, че в живота се успява с късмет, посочи Симеонов. По думите му, всичко, което е по-социално и връща на хората усещането за справедливост, се възприема, дори да е популистко.  В политически план Първан Симеонов посочи резултатите :\"Сондажът е правен между 19 и 22 април\", уточни Първан Симеонов и добави: \"60 на сто са чули за речта на президента, а 69 от тях одобряват критиката към правителството. 19 процента не я одобряват, а останалите се колебаят. Общото ниво на критичност към властта у нас остава силно, въпреки подкрепата за външнополитическите действия на Борисов, уловена в предишни изследвания\".  Директорът на „Галъп интернешънъл“ обобщи: „Общество, което е все по-критично към своите политици, но общество, което все пак запазва здравия си разум“.", "date": "2018.04.27", "title": "Първан Симионов: Три милиона българи играят хазарт, вярват, че в живота се успява с късмет "}
{"url": "http://epicenter.bg/article/Premierat-Boyko-Borisov-katsna-v-Skopie-/152948/2/0", "text": "Премиерът Бойко Борисов кацна в Скопие, където ще участва във форум за европейската перспектива за Западните Балкани.   \"Пристигнах в Скопие, където ще участвам в срещата на лидерите на страните от Процеса \"Бърдо-Бриони\". Целта е стабилизиране и ускоряване на европейската интеграция на страните от Западните Балкани\", написа във фейсбук Борисов.   Борисов е специален гост на разговорите, заедно с председателя на Европейския съвет Доналд Туск.   Инициативата за Процеса “Бърдо-Бриони”, който се провежда от 2013 г., е на Словения и Хърватия.   Неговата цел е стабилизиране и ускоряване на европейска интеграция на страните от Западните Балкани чрез укрепване на регионалното сътрудничество и решаване на откритите въпроси – теза, която застъпва и България и е основен приоритет на ротационното председателство на Съвета на ЕС, ръководено от страната ни.   В рамките на посещението си премиерът Бойко Борисов ще проведе и двустранна среща с председателя на Европейския съвет Доналд Туск, на която ще се обсъди подготовката на срещата на върха за Западните Балкани в София на 17 май.  ", "date": "2018.04.27", "title": "Премиерът Бойко Борисов кацна в Скопие!"}
{"url": "http://epicenter.bg/article/Slavi-Trifonov-pravi-novo-sabesedvane-za-polititsi/152952/2/0", "text": "Слави Трифонов отново ще избира политици. Шоуменът ще проведе второ събеседване за кандидатите за нови политици на 13 и 14 май. За това съобщи самият той в писмо до медиите. Ето какво се казва в писмото:    Трифонов настоява за промяна в избирателната система и замяната й с мажоритарна. Шоуменът бе инициатор на референдум за това, но 12 хиляди гласа не стигнаха решенията му да станат задължителни. Първият кастинг за политици, който Слави Трифонов проведе, бе в началото на февруари.", "date": "2018.04.27", "title": "Слави Трифонов прави ново събеседване за политици"}
{"url": "http://epicenter.bg/article/Dokato-Borisov-raboti-za-evrobadeshteto-na-Zapadnite-Balkani--VMRO-zove--Sarbiya-ne-tryabva-da-e-v-ES-/152954/2/0", "text": "Докато премиерът Бойко Борисов неуморно работи за европейската интеграция на страните от Западните Балкани, коалиционните партньори на ГЕРБ от ВМРО излязоха с декларация, че Сърбия не трябва да е част от ЕС. Документът се появи малко, след като премиерът кацна в Скопие за пореден рунд преговори, целящи Сърбия, Черна гора, Босна и Херцеговина, Македония, Косово и Албания да имат европейско бъдеще.   ВМРО излизат с такава позиция, по думите им, „след поредната сръбска провокация към България“.   В нея се казва, че „държава, която изкривява и открито лансира лъжи за историята, индиректно предявява териториални претенции към трети държави и асимилира чрез различни методи българското малцинство, няма място в европейското семейство.“   ВМРО протестира остро срещу продължаващите спекулации за български зверства в Западните покрайнини по време на Първата световна война, се казва още в документа.   В него се посочва още:         В края на декларацията от ВМРО призовават Сърбия „да не допуска подобни провокации – особено в моментите, когато започва европейския си път.“ „Европейският съюз не е пространство за исторически реваншизъм и ние няма да допуснем държава с подобно антиевропейско поведение да стане част семейството на обединена Европа“, завършва документът.    ", "date": "2018.04.27", "title": "Докато Борисов работи за евробъдещето на Западните Балкани, ВМРО зове: Сърбия не трябва да е в ЕС!"}
{"url": "http://epicenter.bg/article/BSP-svikva-Parvomayski-miting-sreshtu-bednostta-i-koruptsiyata/152957/2/0", "text": "БСП свиква традиционния си Първомайски митинг, като този път акцентът на проявата ще бъде борбата с бедността и корупцията.   От няколко дни в социалните мрежи се върти клип, в който на черен фон „светва лампичката“ на надеждата, а глас зад кадъра заявява: „Корупцията ограбва вашия труд. Това ви прави бедни. Да я спрем! Заедно на 1 май в 11 ч на Паметника на Незнайния войн!“   От страницата си във фейсбук червените призовават: „ “   За пръв път шествието ще тръгне от Незнайния войн към площада пред Народния театър \"Иван Вазов\", където ще се проведе и честването на вестник \"Дума\" и левия печат.    Досега червените първомайски шествия минаваха през целия център на София, за да стигнат до Борисовата градина, където празникът завършваше с тържеството на \"Дума\".   По традиция БСП отбелязва Деня на труда 1 май с шествия в цялата страна. Те се организират от общинските съвети на социалистите. Националното шествие е в София с домакин - столичната червена организация.  ", "date": "2018.04.27", "title": "БСП свиква Първомайски митинг срещу бедността и корупцията (ВИДЕО)"}
{"url": "http://epicenter.bg/article/Valentin-Radev--Krazhbite-na-koli-sa-namaleli-s-1-3-prez-2017-g--/152910/3/0", "text": "През 2017 г. се наблюдава намаление с около 29% на регистрираните посегателства срещу моторни превозни средства, сравнено с 2016 г. Това заявява вътрешният министър Валентин Радев в отговор на депутатски въпрос за разкриваемостта на посегателствата на МПС, предаде репортер на БГНЕС.  Разкриваемостта е 13.68%, срещу 9.81% за 2016 г., или увеличение с около 4 процентни пункта. От тях, регистрирани са 2023 противозаконни отнемания на моторни превозни средства (ПЗО на МПС), срещу 2820 за 2016 г., или намаление с около 28%, както и увеличение на разкриваемостта с около 3 процентни пункта - разкрити 248, спрямо 254 за 2016 г., пише в отговора си министърът.  Става ясно, че най-много противозаконни отнемания на моторни превозни средства се регистрират в големите градове - София, Варна, Бургас, Пловдив и др., както и в най-посещаваните морски и планински курорти, по време на активните туристически сезони. Активният криминален контингент, целогодишно гастролира и осъществява престъпните си намерения в най-оживените места в страната.  В последните няколко години се забелязва тенденция да се извършва противозаконно отнемане на все по-скъпи автомобили от луксозни марки, подчертава Радев. Като изброява, че през 2017 година противозаконни отнемания на моторни превозни средства, по производители, се нареждат: марката „Мерцедес\" (най-много откраднати автомобили), следвани от „Фолксваген груп\" (концерн, в който са обединени „Ауди\", „Фолксваген\", „Порше\" „Шкода\", „Сеат\" и др.), „БМВ\" и др.  Според ценовия диапазон на отнетия автомобил се определя и предназначението му - най-скъпите се преправят (с нов номер на рама и двигател), пререгистрират се и се въвеждат отново в обръщение за износ или на вътрешния пазар. По-евтините автомобили се продават на трети лица, които от своя страна ги разкомплектоват и продават за резервни авточасти.  С цел разкриване и документиране на този вид престъпна дейност, Министерство на вътрешните работи извършва анализ на престъпната обстановка и се засилва превантивната дейност в проблемните региони. Осъществяват се проверки в автоморги и незаконни депа за разкомплектоване на коли.  Ежегодно се организират и провеждат курсове, с цел повишаване качеството на работа, както на оперативния, така и на експертния състав в Министерството на вътрешните работи.  ", "date": "2018.04.27", "title": "Валентин Радев: Кражбите на коли са намалели с 1/3 през 2017 г. "}
{"url": "http://epicenter.bg/article/Prokuraturata-obrazuva-novi-13-dosadebni-proizvodstva-za-bezstopanstvenost-v-bolnitsi-v-stranata/152917/3/0", "text": "  Прокуратурата образува нови 13 досъдебни производства за безстопанственост в болници в страната. Главният прокурор С. Цацаров разпореди всички разследвания за безстопанственост в болниците да се ръководят от СГП и да се разследват от следователи от НслС, съобщиха от пресцентъра на Прокуратурата на Рбългария.     В края на 2017 г. главният прокурор Сотир Цацаров разпореди проверка на ГД „Национална полиция“ и Министерство на здравеопазването във всички държавни и общински болнични заведения, сключили договори в нарушение на чл. 9 ал.6 от Закона за лечебните заведения, договори за съвместна дейност с други лечебни заведения, договори за наем на помещения и апаратура и др.   Проверени бяха 329 договори, сключени от държавните и общински лечебни заведения на територията на страната.   Резултатите, обявени от прокуратурата на 16 март 2018 г. бяха следните:    На 15.03.2018 г. прокурори от Върховна касационна прокуратура образуваха досъдебни производства за безстопанственост в следните болнични заведения:   - „УМБАЛ – Бургас“, гр. Бургас АД ;   - „Д-р Ст. Черкезов“ АД, гр. Велико Търново;   - „МБАЛ- Попово“ ЕООД гр. Попово;   - „МБАЛ Д-р Атанас Дафовски“ АД гр.Кърджали;   - „МБАЛ Благоевград“АД гр. Благоевград;   - „МБАЛ Русе“ АД гр. Русе.   С постановление на главния прокурор от 16.03.2018 г. ръководството и надзора върху тези разследвания се възложиха на Софийска градска прокуратура, за да се избегнат съмнения в безпристрастност и за да се осигури по-пълно, всестранно и обективно разследване.   На 16.03.2018 г. по изпратени от ВКП материали, Софийска градска прокуратура образува досъдебно производство за безстопанственост в УМБАЛ „Н.И. Пирогов“.   По всички посочени досъдебни производства, главният прокурор Сотир Цацаров разпореди разследването да се извършва от следователи от Национална следствена служба.   През месец април 2018 г. приключи и възложената на Министерство на здравеопазването проверка и изготвеният доклад от МЗ, съдържащ констатациите от извършени проверки от Изпълнителна агенция „Медицински одит“ и Звено „Вътрешен одит“ на МЗ постъпиха в прокуратурата.   На 24.04.2018 г. прокурори от Върховна касационна образуваха 13 досъдебни производства за безстопанственост в следните болнични заведения:   - „ Пета многопрофилна болница за активно лечение – София, ЕАД гр. София – в периода 2016 г. до настоящия момент;   - „УМБАЛ „Царица Йоанна – ИСУЛ“ ЕАД София – в периода2016г. до настоящия момент ;   - „СБАЛО проф. Бойчо Бойчев“ ЕАД София - в периода 26.01.2012 г. до настоящия момент;   - „УМБАЛ „Света Анна – София“ АД – в периода 14.12.2010г. до настоящия момент;   - „МБАЛ „Света Петка“ АД, гр. Видин –в периода 17.09.2014 г. до настоящия момент;   - „МБАЛ „Свети Иван Рилски“ АД, гр. Разград -в периода 16.02.2015 г. до настоящия момент;   - „УМБАЛ „проф. д-р Стоян Киркович“ АД, гр.Стара Загора- в периода 01.02.2011 г. до настоящия момент;   - „МБАЛ – Търговище“, гр. Търговище –в периода 2016 г. до настоящия момент;   - „МБАЛ – Хасково“, гр. Хасково- в периода 10.12.2015г. до настоящия момент;   - „МБАЛ – Шумен“, гр. Шумен – в периода 2016 г. до настоящия момент;   - „СБАЛИПБ проф. Иван Киров ЕАД“ гр. София –в периода 01.04.2015г. до настоящия момент;   - „СБАЛХЗ – ЕАД – София - в периода 01.11.2012 г. до настоящия момент;   - „МБАЛ „Национална кардиологична болница“ ЕАД София- в периода август 2014 г. до настоящия момент.   Главният прокурор Сотир Цацаров разпореди разследването да се извършва от следователи от Национална следствена служба, предвид изключителна фактическа и правна сложност на делата.   Главният прокурор разпореди ръководството и надзора върху разследванията да се осъществява от Софийска градска прокуратура, включително и за болниците в Разград, Видин, Стара Загора, Търговище, Хасково и Шумен – за да се избегнат съмнения в безпристрастност.   На 25.04.2018 г. прокурори от Върховна касационна прокуратура възложиха на ГД „Национална полиция“ – МВР извършване на допълнителна проверка с оглед данните за безстопанственост в следните лечебни заведения:    / 77 договора за предоставяне/възлагане на медицински услуги/ ;    / 62 договора за предоставяне/възлагане на медицински услуги/ ;    / 7 договора за предоставяне/възлагане на медицински услуги/;    / 4 договора за предоставяне/възлагане на медицински услуги/ ;   / 4 договора за предоставяне/възлагане на медицински услуги/;    / 4 договора за предоставяне/възлагане на медицински услуги/;    /15 договора за предоставяне/възлагане на медицински услуги/;    / 121 договора за предоставяне/възлагане на медицински услуги/;    / 5 договора за предоставяне/възлагане на медицински услуги/;   / 3 договора за предоставяне/възлагане на медицински услуги/;    / 3 договора за предоставяне/възлагане на медицински услуги/;    / 4 договора за предоставяне/възлагане на медицински услуги/;    / 6 договора за предоставяне/възлагане на медицински услуги/;    / 19 договора за отдаване под наем/.    / 42 договора за предоставяне/възлагане на медицински услуги/.   Тази проверка ще приключи в двумесечен срок.   Всички останали събрани материали, събрани в хода на проверката от МВР и МЗ са изпратени на съответните окръжни прокуратурите в страната – за анализ и преценка на необходимостта от извършване на допълнителна проверка, и произнасяне по същество.   Разследванията на прокуратурата за болниците в Ловеч и Враца продължават.  ", "date": "2018.04.27", "title": "Прокуратурата образува нови 13 досъдебни производства за безстопанственост в болници в страната"}
{"url": "http://epicenter.bg/article/Bryuksel-shte-vavede-finansovo-orazhie-sreshtu-nepokornite-v-Iztochna-Evropa-/152976/11/0", "text": "\r\n \r\n   \r\n Европейският съюз ще въведе ново финансово оръжие следващата седмица, за да се опита да обуздае нелибералния национализъм, както го вижда Брюксел, надигащ се в източната част на блока и заплашващ демократичните му устои. \r\n   \r\n Голямата изборна победа на 8 април на унгарския лидер Виктор Орбан, когото ръководители на ЕС наричат \"Виктатора\", и битката за спасяване на независимостта на съдилищата в Полша бият сигнал за тревога за бъдещето на Съюза след излизането догодина на Великобритания. Европейската комисия на председателя Жан-Клод Юнкер, подкрепяна от Германия, Франция и другите богати платци в ЕС, ще обяви в сряда предложения като част от бюджета за 2021-2027 г., които ще обвържат финансирането, на което разчитат по-бедните източни страни, със зачитането на върховенството на закона, заявиха пред Ройтерс служители от ЕС. \"Ще има условия\", каза високопоставен източник. Друг заяви, че бюджетният натиск ще \"променя играта\". \"Имаме лидери, които флиртуват с други ценности\", каза трети, имайки предвид призива на Орбан за \"нелиберална демокрация\" и атаките му срещу политиката на отворени врати за бежанците, която според него е насърчавана от служителите на Брюксел с цел да бъде наложена на Унгария нова \"империя\". \"Това е много по-голяма заплаха за Европа от Брекзит.\" Бюджетните подробности все още се уточняват и по тях ще се водят усилени преговори. Но нетните разходи на ЕС съставляват над 4 процента от държавните разходи на Полша и над 7 процента от тези на Унгария, а това е фактор за твърдата обществена подкрепа за членството в ЕС в двете бивши комунистически държави. Предложенията предвиждат да може да се спира финансирането за страни, които не спазват договорните задължения за зачитане на върховенството на закона, като това да имат независими съдилища. Комисията смята, че има набор от инструменти, с които да подреже крилата на своите критици. Целта на Юнкер според хора, запознати с неговите виждания, е да излекува разрива между Изтока и Запада, преди да се оттегли след 18 месеца и да завещае един Съюз, който се преобразува след загубата на една от Големите си три сили. Това налага един много мек подход, който въобще не задоволява критиците на Орбан и доминиращия в Полша политик Ярослав Качински. Служители на ЕС очакват следващия месец Полша да отстъпи достатъчно по реформите на своята съдебна система, за да не се налага Комисията да изпълни заплахата си и да се опита временно да отнеме правото й на глас в ЕС - компромис, който изпълнителният орган на ЕС смята, че бъде постигнат, защото Полша се страхува да не бъде наказана при формиране на бюджета на ЕС. Напрежението с източните държави може също така да се намали, ако ЕС приеме твърди действия срещу нередовните мигранти чрез евентуален компромис за разпределяне на задачата за грижа за бежанците и усилия за справяне с оплакванията на бившите страни от съветския блок, че са третирани като граждани втора категория. \"Изток-Запад: Европа трябва да диша с двата си бели дроба. В противен случай нашият континент ще се бори за въздух\", каза Юнкер през септември, когато представи политиките за остатъка от мандата си в \"любовно писмо до Източна Европа\", както го определи един сътрудник. \"Ще работим усилено, за да ги задържим прикачени към системата\", каза друг. \"С правилните моркови и тояги.\" На комисията й предстои да премери сили с Орбан. Служители на ЕС очакват той да засили предизвикателствата към Брюксел, но казват, че правните санкции го принуждават да отстъпи от някои действия, и изразяват увереност, че могат да направят това отново. Орбан отстъпи, след като загуби дела с Комисията в Съда на ЕС, включително за решение за отстраняване на висши съдии и за надзорен орган за поверителността на личния живот. Той също така прие решението на Съда на ЕС, с което бяха отхвърлени опитите му за отмяна на квотната политика на Съюза за прием на бежанци. Комисията очаква да спечели дела, известни като процедури за нарушения, за да спре нови унгарски закони, насочени към ограничаване на финансирането от чужбина, особено от унгарско-американския финансист Джордж Сорос, на университет и либерални неправителствени организации. Европейският парламент призовава Комисията да предприеме действия за временно отнемане на правото на глас на Унгария. Противници казват, че би трябвало да се направи повече за спиране на злоупотребата с финансиране на ЕС от фирми, близки до Орбан. Унгарският евродепутат Бенедек Явор казва, че Комисията е \"твърде мека\", а ограниченията върху способността й да се намесва в националните политики означават, че системата е \"изкуствено парализирана\". Страните трябва да покрият високи критерии, за да докажат, че са достатъчно демократични, за да се присъединят към ЕС, но членовете не са подложени на толкова критичен поглед, каза той. Полша ще бъде петата по големина държава в ЕС след Брекзит. Според служители на Комисията тя създава големи проблеми и нейният случай е показателен, ако става дума за това дали може да бъдат ограничавани нетолерантни лидери. Но управляващата в Полша партия, ръководена от Качински, изглежда по-отзивчива. След като през декември ЕС започна предварителни действия за временно отнемане на правото на глас, Качински доведе нов министър-председател, който се ангажира по-активно с преговори с Брюксел за избягване на порицание. Служители на ЕС казват, че следващия месец може да бъде постигната сделка, при която Варшава да смекчи законопроектите за назначаване на съдиите, преди да започнат преговорите за бюджета. Брюксел може да не е напълно доволен, но евентуален компромис би изпратил сигнал до правителствата и би сложил край на един спор в ЕС. След като Орбан казва, че Унгария ще наложи вето върху наказанията за Полша, започването на процедури по член 7 във всеки случай би имало ограничен ефект. Други източни правителства също така дискретно се опитват да убедят Варшава да отстъпи от противопоставянето. \"Ние им казваме - \"вижте, застрашавате и нашето бюджетно финансиране\", каза висш дипломат от страна, която също е силно зависима от парите на ЕС. Изправена пред сложната задача да определи кога избрани лидери вредят на демокрацията, Комисията се съсредоточава върху икономическата регулация и смята ходовете за предоставяне на влияние на правителствата над съдилищата за подкопаване на отворения вътрешен пазар на ЕС. Атаките на Орбан срещу проектите на Сорос са обект на съдебни дела за нарушения, позоваващи се на свободата за движение на пари през границите или за започване на бизнес. Съдът на ЕС също така изостря своите инструменти. Наскоро той постанови решение, осъвременяващо юриспруденцията на ЕС за съдебната независимост, и разглежда отказа на ирландски съдия да екстрадира заподозрян в Полша заради притеснения за справедлив процес там. Има също така все по-голямо желание сред политическите ръководители на ЕС, особено сред правителствата на много други държави членки, да порицават своите колеги на масата на срещите на върха. \"Някога ние говорихме там за риба и финанси. Сега говорим за основни ценности\", каза служител на ЕС.    ", "date": "2018.04.27", "title": "Брюксел ще въведе финансово оръжие срещу непокорните в Източна Европа "}
{"url": "http://epicenter.bg/article/Darzhavna-opera-Stara-Zagora-predstavi--Madam-Baterflay--na-kulturno-sabitie-v-Odrin-/152953/6/0", "text": "За пръв път в историята на Тракийския регион на Турция, в рамките на инициативите във връзка с Българското председателство на Съвета на ЕС, на 25 април 2018 г. беше представен цялостен оперен спектакъл.   Културното събитие бе организирано от на Генералното консулство на  България в Одрин, Турция и финансирано по Работната програма на Комуникационната стратегия за 2017 г.   Домакини на проявата бяха областният управител на Одрин Гюнай Йоздемир и ректорът на Тракийския университет в Одрин Ерхан Табакоглу.   Честта да представят българското оперно изкуство имаха солистите, хора и оркестъра на Държавна опера Стара Загора със своята постановка „Мадам Бътерфлай“ на Джакомо Пучини.   Идеята за това голямо културно събитие за града и региона дойде по време на посещението в Одрин в края на 2016 година на тогавашния министър на културата Вежди Рашидов, понастоящем председател на Комисията по култура и туризъм в Народното събрание. За спектакъла в Одрин Старозагорската опера пристигна с трупа от над 120 изпълнители – музиканти, певци, балетисти и др.   Гости на постановката от България бяха заместник-министърът на културата Румен Димитров, съветникът на министъра на културата Венцислав Велев, областните управители на Разград, Пловдив, Бургас, Хасково, Ямбол и Търговище, представители на местната власт.   Сред турските гости бяха и останалите двама областни управители от региона – на Къркларели и на Текирда, както и кметовете и заместник-кметовете на Одрин, Чорлу, Къркларели, Текирда, Узункюпрю, Люлебургаз и др.   Сред близо 700-те зрители бяха и гръцкият консул в Одрин Сотирия Теохариди, генералният консул на Малта в Истанбул Франклин Акилина, ръководствата и членове на търговските палати на Одрин и на Стара Загора, представители на политическото, военното, полицейското ръководство на гр. Одрин и областта, председателят на Адвокатската камара на Одрин, главният прокурор на областта и много други, както и много граждани. Ротари клуб Мимар Синан Одрин имаше отговорност за разпространение на поканите за спектакъла, които бяха изчерпани още в началото на публичното им оповестяване.   Гостите на спектакъла бяха поздравени от директора на Държавна опера Стара Загора Огнян Драганов, генералния консул на България в Одрин г-Васил Вълчев, заместник-министъра на културата Румен Димитров и областния управител на Одрин Гюнай Йоздемир.   След края на спектакъла цветя от името на генералния консул на България в Одрин поднесоха деца от групата за народни танци от читалището към българската църква „Св. Георги“, облечени в традиционни тракийски носии.   Преди представлението областният управител на Одрин посрещна в сградата на областната администрация заместник-министър Румен Димитров и областните управители от България.   На срещата беше изказано задоволство от положителното развитие на отношенията между двете държави, от ползотворните връзки между областните администрации не само от граничните до Турция региони в България, от задълбочаването на културните, образователните, търговските и социалните контакти между гражданите и институциите от граничните райони.   Гюнай Йоздемир изказа благодарност за организацията на такова изключително значимо културно събитие в Одрин, като постановката на операта „Мадам Бътерфлай“. На срещата присъства и генералният консул на Р. България в Одрин Васил Вълчев.   Съпътстващо мероприятие на културното събитие – първата цялостна оперна постановка на територията на Тракийския регион на Турция, бе бизнес-форум, организиран от Търговско-промишлената палата на Стара Загора с председател Олег Стоилов и Одринската търговско-промишлена палата с председател Реджеп Зъпкънкурт.   В рамките на двудневната програма на бизнес-форума, представители на фирми от различни отрасли на търговията и промишлеността представиха своята дейност, намериха партньори, осъществиха индивидуални срещи и посещения в предприятия на турски предприемачи. На откриването на форума присъстваха и генералният консул на България в Одрин Васил Вълчев и  Андон Андонов, съветник в представителството.   Паралелно с подготовката на оперния спектакъл бяха разменени и гостувания между ръководствата и членовете на Ротари клуб Мимар Синан Одрин с председател Илияс Сач и Ротари клуб Стара Загора Берое с председател  Жоро Добрев, които подписаха на 25 април в Одрин Меморандум за сътрудничество с цел развитие на отношенията между двата клуба и обединяване на усилията им за осъществяване на общественополезни дейности на територията на България и Турция.   Представянето на Старозагорската опера беше посрещнато изключително радушно не само от присъствалите на спектакъла, но и от широк кръг от обществените, образователните, културните и бизнес средите в областта и от близките региони в Турция. Ангажирането на  най-високото официално и протоколно ниво от представителите на турските власти и институции в областта, включително в организацията на мероприятието, несъмнено показва и неговия важен позитивен ефект в двустранен политически план.   С постановката бе насърчено сътрудничеството между двете държави не само в областта на културата и образованието, а и в сферата на икономиката и търговията, както и развитието на регионите и регионалното сътрудничество.", "date": "2018.04.27", "title": "Старозагорската опера представи „Мадам Бътерфлай“ в Одрин "}
{"url": "http://epicenter.bg/article/Krasen-Kralev--Osnovniyat-propusk-e--che-sega-sanktsii-tarpyat-samo-klubovete-/152909/8/0", "text": "До момента основният пропуск, който има в стратегията за футболното хулиганство, е, че фокусът е бил поставен на грешното място, т.е. до момента всички санкции търпят клубовете. Това каза в студиото на \"Денят започва\" по БНТ министърът на младежта и спорта Красен Кралев. Той каза, че са взети краткосрочни и дългосрочни мерки за борба с хулиганството.  \"Какви са краткосрочните мерки? Първият пример ще го дадем с Националния стадион \"Васил Левски\", на който вече са поставени достатъчно количество камери с качество 4К, приближаването на образа е 36 пъти. Тези камери могат да правят и запис на изображения. До края на август ще сложим турникети, като на всеки вход ще има и камера, която да фотографира лицата, които влизат\", каза Кралев.  Друга мярка, която се е приложила на последния мач, е претърсването на входа. Кралев каза, че депутатите са поели ангажимент да направят спешни промени в сегашния действащ закон за футболното хулиганство и се надява, че ще влязат в сила в рамките на година.  \"Другият проблем, който е много важен, е кой носи отговорност\", подчерта Кралев. Той обясни, че в момента има \"вакуум\" в разделението на отговорността между различните институции, тъй като големите отбори си имат собствени охранителни фирми, които държат те да охраняват стадиона отвътре, а полицията - отвън.  \"Има и хора, които и в момента имат забрана за посещаване на футболни срещи. Обаче снимките им разлепени на единия вход, а те влизат от другия. Това нещо трябва да бъде ясно регламентирано в закона, кой носи отговорност и как става идентифицирането на тези хора, кой носи отговорност за недопускането им\", продължи Кралев.  \"Новият закон трябва да регламентира и да даде право на МВР, на футболните клубове и на Министерството и на БФС да налагат те санкция на такива хулигани за недопускане на дадени мачове.  ", "date": "2018.04.27", "title": "Красен Кралев: Основният пропуск е, че сега санкции търпят само клубовете "}
{"url": "http://epicenter.bg/article/Melaniya-otpraznuva-48-i-rozhden-den--Tramp---vze-skromen-podarak/152911/10/100", "text": "Вчера третата съпруга на американския президент навърши 48 години. Доналд Тръмп обаче призна, че не е отделил време за подаръка, съобщава БТА.   Той смятал, че дори може да си има неприятности. Попитан какво е взел на съпругата си за нейния 48-и рожден ден, президентът призна, че  .     Той се оправда, като каза:  В телефонно интервю за телевизия \"Фокс нюз\" той заяви, че е взел на съпругата си \"красива картичка\" и цветя.   Мелания Тръмп също е заета. Тя планираше държавната вечеря за френския президент във вторник. Миналия уикенд присъстваше на погребението на бившата първа дама на САЩ Барбара Буш в Хюстън. А наскоро двамата с президента бяха домакини на японския министър-председател и съпругата му в имението на Тръмп във Флорида за двудневно посещение.   Източник: Дарик", "date": "2018.04.27", "title": "Мелания отпразнува 48-и рожден ден. Тръмп ѝ взе скромен подарък"}
{"url": "http://epicenter.bg/article/Restorant-Bulgar---unikalna-balgarska-kuhnya-s-istoriya-zad-vsyako-yastie-/152975/9/0", "text": "Двама млади и много опитни готвачи са в основата на кулинарното изкушение, което предлага българският ресторант Bulgar в хотел „Маринела“.   Георги Бойковски и Николай Петров влизат в кухнята, за да възвърнат позабравените български вкусове и рецепти. Идеята Bulgar ги събира в тандем с предизвикателството да направят нов прочит на българската кухня.   Те са твърдо решени да покажат на света, че има продукти с които може да се гордеем и че нашите традиции и рецепти са достатъчно стойностни и по нищо не отстъпват на световното кулинарно изкуство.   Тук всяко ястие има своя история и български акцент. Красивата презентация и невероятният вкус на поднесеното ястие очарова дегустаторите на новото меню на ресторант Bulgar.   В две поредни вечери приятели и почитатели на българската кухня, сред които посланика на Индонезия в България - Астари Расджид, Любен Дилов–син, Андрей Арнаудов, проф.Мария Славова, Петя Раева, Кристина Димитрова и агент Тенев, опитаха от кулинарните изкушения.   В кухнята рецептите, по които се готви имат за цел да те пренесат в детството. За това най-голямото предизвикателство пред двамата топ готвачи е намирането на продукти близки до вкусовите качества от кухнята на баба.   Поднесени по елегантен начин в съчетание с дизайнерския интериор, изцяло направен от естествени материали - дърво,камък и кожа, в ресторант Bulgar може да опитате пъстърва по лопушански, родопска кавърма, октопод поснесен с плосък попски боб от Куртово Конаре, скариди с мастика, чушки и пушено краве сирене или калмари с пържени краставици и брънза от родопски кашкавал.   Пътят на подготовката е дълъг, за да намерят точните продукти за реализиране на уникалните рецепти собствениците на ресторанта търсят малките производители в България от които купуват прясното каракачанско месо, мляко и сирене.   Концептуалният главен готвач Георги Бойковски и неговата дясна ръка Николай Петров превръщат храната в изкуство. И двамата са работили за световни ресторанти от които са научили основни техники и рецепти,но най-важното за тях е философията, а тя е да представят традиционни български ястия в модерен авторски вариант.   Като лице на Slow food,  на Георги Бойковски му предстои да приготви осем степенно меню от българската национална кухня с основен акцент каракачанска овца в Норвегия, а в Европейският парламент в Брюксел ще презентира българското кисело мляко.  ", "date": "2018.04.27", "title": "Ресторант Bulgar - уникална българска кухня с история зад всяко ястие  "}
{"url": "http://epicenter.bg/article/Kato-Dzhaki-Kenedi--Megan-Markal-v-retro-viziya-ot-Emiliya-Uiksted--Snimki-/152914/10/84", "text": "придружи бъдещия си съпруг  и по-големия му брат  в Уестминстърското абатство за служба в памет на загиналите австралийски и новозеландски военни. Американската актриса се спря на тоалет на  , която е сред любимите дизайнерки на  – съпругата на бъдещия ѝ девер  . Красивата годеница на  беше в черен костюм в ретро стил с пола с дължина под коляното и късо сако, а визията ѝ силно напомняше на  . Меган не беше пропуснала и червения мак – символ отдаващ почит на всички мъже и жени, загубили живота си във война.", "date": "2018.04.27", "title": "Като Джаки Кенеди: Меган Маркъл в ретро визия от Емилия Уикстед (Снимки)"}
{"url": "http://epicenter.bg/article/Borisov-leti-za-Skopie--Raboti-za-evrointegratsiyata-na-Zapadnite-Balkani/152882/2/0", "text": "Премиерът Бойко Борисов отново поема на път в усилията си да приближи европейската интеграция на Западните Балкани. Заминава за македонската столица Скопие. Министър-председателят ще участва в срещата на лидерите на страните от Процеса \"Бърдо-Бриони\". Домакин на форума е президентът на Република Македония Георге Иванов.   Борисов е специален гост на разговорите, заедно с председателя на Европейския съвет Доналд Туск. Инициативата за Процеса “Бърдо-Бриони”, който се провежда от 2013 г., е на Словения и Хърватия. Неговата цел е стабилизиране и ускоряване на европейска интеграция на страните от Западните Балкани чрез укрепване на регионалното сътрудничество и решаване на откритите въпроси – теза, която застъпва и България и е основен приоритет на ротационното председателство на Съвета на ЕС, ръководено от страната ни.   В рамките на посещението си премиерът Бойко Борисов ще проведе и двустранна среща с председателя на Европейския съвет Доналд Туск, на която ще се обсъди подготовката на срещата на върха за Западните Балкани в София на 17 май.  ", "date": "2018.04.27", "title": "Борисов лети за Скопие! Работи за евроинтеграцията на Западните Балкани"}
{"url": "http://epicenter.bg/article/Sergey-Stanishev-i-Pier-Moskovisi--/152902/2/0", "text": "За мен България е следващият член на еврозоната. Но да не прибързваме - вижте Гърция, която се присъедини, без да бъде готова.   Това заяви в предаването \"Здравей, България\" по БТВ еврокомисарят Пиер Московиси, който е в България за среща на Еврогрупата - финансовите министри от ЕС. Заедно с него гост в студото бе президентът на ПЕС Сергей Станишев, който вчера инициира конференция за еврото, на която гост бе премиерът Борисов. Форумът очерта национален консенсус за присъединяването ни към еврозоната, подчерта Станишев. \"Спецификата на България е друга - ние сме различни и от Гърция, и от Чехия. От 20 години сме във валутен борд и голяма част от негативите при присъединяването са изконсумирани\", подчерта Станишев. И обърна внимание, че икономистите са развенчали този мит, че при влизането в еврозоната цените ще се повишат. Това са фалшиви новини, включи се в разговора Московиси.   2025 г. е реалната години за присъединяване на България към еврото, тогава поколението, родено при присъединяването ни към ЕС, ще влезе на пазара на трута, подчерта президентът на ПЕС. Станишев предупреди, че в ЕС има достатъчно влиятелни сили, които искат да ни изтласкат от центъра на Европа и да ни пратят в периферията. Затова е необходимо непрекъснато да полагаме усилия и да бъдем в сърцето на ЕС.  ", "date": "2018.04.27", "title": "Пиер Московиси: България е следващият член на еврозоната. Но да не бързаме - вижте Гърция!"}
{"url": "http://epicenter.bg/article/Ekspert--Zdravnata-kasa---prodanena-katsa/152904/2/0", "text": "Жена почина в столична болница през седмицата, защото не е имала възможност да доплати за лечение. Пациентката трябвало да доплати 10 000 лева, за да й бъде поставена аортна клапа. До доплащането се стига след изменение в наредбите на Националната здравноосигурителнакаса (НЗОК).   Това бе поводът в студиото на \"Здравей, България\" по Нова телевизия да гостуват Ангелина Бонева от пациентска организация и д-р Димитър Летков. Те коментираха защо държавата не покрива животоспасяващи операции. Според Ангелина Бонева проблемът не е от сега. При някои категории доплащането е над 50%. При други- надминава 100%. Препоръката на ЕК обаче е то да се намали до 15%. По думите на специалиста НЗОК е продънена каца. „Продънена каца, в която всеки може да си бръкне и да прави каквото поиска, стига да си управляващ“, коментира експертът.   Според събеседника й в студиото д-р Летков проблемът е, че Касата въвежда тази наредба със задна дата. По думите на медика това не може да се случи, при положение че лечебните заведения са взели определено количество клапи на склад и са сключили договор за една цена. „Сега тази разлика, която остава, трябва да е или за сметка на пациента, или за сметка на болницата“, посочи той. Според Летков Касата се е отдала на цифрите вместо на човешките животи. „С действията в момента на Касата тя се е превърнала в един отдел на Министерството на финансите“, заяви медикът.", "date": "2018.04.27", "title": "Експерт Ангелина Бонева: Здравната каса - продънена каца"}
{"url": "http://epicenter.bg/article/Advokat-Marin-Markovski--Himicheskoto-veshtestvo--s-koeto--quot-svetna-quot--Ivancheva--e-preneseno/152903/2/0", "text": "\r\n \r\n \r\n Химическото вещество, което се използва за маркиране на пари е пренесено върху кметицата на Младост Десислава Иванчева, категоричен е адвокатът ѝ Марин Марковски. \r\n   \r\n В студиото на „Тази сутрин” беше проведен експеримент с вещество подобно на това, което е използвано за маркиране на парите при ареста на Иванчева. От него стана ясно, че то наистина може да бъде пренесено от един на друг носител само с просто ръкостискане. \r\n   \r\n „По протокол тя има единствено около два квадтратни сантиметра по външната дясна част на дланта. Когато е писала възражение върху листа е бил протоколът за парите, които са броени там”, пояснява Марковски. \r\n Според разследването Иванчева е имала светещо вещество и под носа, като беше обяснено, че тя най-вероятно сама го е пренесла там. \r\n \r\n „Има една снимка как полицайка я хваща за устата. В един момент Иванчева вика „Искам моя адвокат” и полицайката я хваща за устата. Тази полицайка е с ръкавицата, ето тя е пренесла веществото. Може ли с дамския мустак да се броят пари. Това ли е светването на коледната елха?\", негодува още защитникът на скандалната кметица. \r\n   \r\n Марковски определи риториката на прокуратурата, които заявиха, че „Иванчева е светнала като коледна елха”, като детска мечта. \r\n   \r\n „Прокуратурата ни връща към детството – светването като коледна елха е в мечтата на прокурора, свързана с детските му години”, каза адвокатът. .Понякога те правят неща, от които ти пресъхват нещата, - иронизира Марковски, след което отпи от чашата в студиото. \r\n   \r\n „Това дело представлява низ от компромати, които са изключително примитивни”, допълни адвокатът. По думите му няма нито една среща между Иванчева и Ваклин, на която да му е искан подкуп. \r\n   \r\n „Когато посредникът е поставил парите в колата и е излязъл, къде са гаранциите, че той демонстративно е поставил парите пред кметицата и зам.-кметицата?”, попита Марковски. \r\n   \r\n Той категорично отрече да има записи, в които Иванчева да казва „Поставили сме Ваклин на колене, да си плати”. \r\n „Това е абсолютна лъжа. Аз съм чел записите, такъв израз няма. От СРС-та такъв израз няма”, категоричен е Марковски. \r\n   \r\n Адвокатът коментира още, че няма нито едно доказателство Иванчева да е искала подкуп от 500 хил. лв. от Ваклин. Според него парите може да поискани от посредника. \r\n   \r\n \"В наказателното право не се ли намира истината, невинни хора гърмят по затворите. \r\n Делото на Иванчева представлява низ от компромати, които са изключително примитивни. Няма нито една среща между Иванчева и Ваклин - нито една.  Единствената среща е в кабинета на Иванчева, където тя се е държала с него хладно и рязко\", подчерта защитникът. \r\n   \r\n \"Въпросът е дали посредникът е поставен комбинатор, който трябва да изобличи Иванчева. Има много хора, които искат да затрият кметицата.   \r\n   \r\n „Аз съм мъчително притеснен, защото авторитетът на прокуратурата означава доказателства и нищо повече”, допълни Марковски. \r\n   \r\n", "date": "2018.04.27", "title": "Адвокат Марин Марковски: Химическото вещество, с което \"светна\" Иванчева, е пренесено"}
{"url": "http://epicenter.bg/article/DPS-e-domakin-na-Saveta-na-Alde-s-uchastieto-na-47-libaralni-partii/152905/2/0", "text": "ДПС е домакин на двудневен Съвет на Алианса на либералите и демократите в Европа (АЛДЕ - партия), който започва днес в София. \r\n   \r\n На Съвета на АЛДЕ  ще участват над 200 делаги и гости, представители на 47 либерални партии -  членки  на АЛДЕ.  \r\n   \r\n Акцентът на Съвета ще бъде изготвянето на  проект на Манифест за предстоящите Европейски избори през 2019 година. \r\n   \r\n Това е първото формално събиране на европейските либерали във връзка с подготовката  на документа и България има честта да бъде негов домакин. \r\n   \r\n Форумът ще бъде открит от председателя на АЛДЕ – партията Ханс ван Баален и председателя на ДПС Мустафа Карадайъ \r\n Офицалното откриване на Съвета на АЛДЕ ще бъде на 28 април от 9.30 ч в х-л Хилтън, зала Мусала 1 и ще бъде отворено за медии.  \r\n   \r\n  Той подчерта, че ще бъдат дискутирани важни теми за бъдещето на ЕС. За първи път ще бъде направен преглед на Манифеста на политическия документ, с който АЛДЕ ще потърси доверието на европейските граждани на предстоящите европейски избори през 2019 г. \r\n   Искаме да чуем гласа на европейските граждани, какво ни казват те, за кои политики биха гласували, кои политики не одобряват и как ЕС трябва да се промени в техните очи!“, категоричен беше евродепутатът. \r\n   \r\n  ДПС успя да наложи в дневния ред на АЛДЕ две много важни теми – за кохезионната политика и за Западните Балкани. По първата тема ДПС смята, че сближаването между регионите все още не е постигнато и политиката на солидарност трябва да бъде отстоявана. По отношение на Западните Балкани позицията е, че българското правителство полага наистина големи усилия, за да придвижи темата на едно по-високо ниво в ЕС. Според ДПС обаче трябва да има категорично и ясно разписана пътна карта. Държавите от Западните Балкани имат нужда от едно окуражаващо отношение, за да утвърдят евроатлантическата си ориентация. \r\n   \r\n Евродепутатите на ДПС са поискали разговорът за бъдещите политики на ЕК да започне от България и в същото време това да се случи в най-активната част от българското председателство, за да може ДПС със своето политическо представителство и експертизата, която има в различните секторни политики, да даде дори и своя опозиционен принос. \r\n   \r\n Можете да следите срещите в рамките на Съвета на официалния сайт на ДПС ( ), официалната страница на ДПС във Фейсбук ( ) , както и на официаалната станица на АЛДЕ партията   ). \r\n   \r\n", "date": "2018.04.27", "title": "ДПС е домакин на Съвета на АЛДЕ с участието на 47 либерални партии"}
{"url": "http://epicenter.bg/article/BSP-vnese-iskane-za-ostavkata-na-Emil-Hristov-kato-zam-predsedatel-na-parlamenta-/152915/2/0", "text": "ПГ на \"БСП за България\" изпълни заканата си и внесе в деловодството искане за оставката на Емил Христов като зам.-председател на парламента. Причината е, че миналата седмица Христов, като изпълняващ длъжността председател на Народното събрание, не допусна в сградата му протестиращи хора с увреждания. А после се оправда с охраната, а тя - с черните тениски, с които били облечени протестиращите. На тях пишеше \"Системата ни убива\" и точно този надпис правел облеклото им недопустимо според администрацията на парламента.   \"Нищо не се е променило за 1 година. Протестите им са същите, исканията са същите, няма никакви промени за тях. Надявам се това, което правим сега, да предизвика някакви реакции за хората с увреждания. Те са най-уязвимата група на обществото, не могат да чакат - трябват спешни мерки“, каза зам.- председателят на ПГ на „БСП за България“ Антон Кутев Антон Кутев.  Той внесе искането в деловодството на парламента заедно с червените депутати Нона Йотова, Славчо Велков, Георги Свиленски и Иван Иванов.    „Исканията на хората с увреждания са същите, никакви промени няма за тях и това е резултат от цялостна политика. Трябва да се вземат мерки не само за отстраняването на Емил Христов, а и управляващите по някакъв начин да се принудят да свършат поне нещо в най-уязвимата сфера – хората с увреждания. Те не могат да чакат“, продължи зам.-  председателят на ПГ на „БСП за България“ Антон Кутев. „Внесохме искане за оставка на зам.-председателя на НС Емил Христов.  Поводът е недопускането до сградата на НС на хората с увреждания, които представляваха протеста. Но причината е много по-голяма – действията му бяха само поредният израз на цялата политика на ГЕРБ към всички българи и по-специално към хората с увреждания“, добави пред медиите народният представител. Кутев обясни, че БСП не е търсила подкрепа от други партии за това и са събрани 80 подписа. \"Нямаме подкрепа от други партии, всички подписи са само от БСП. Не сме и търсили подкрепа. Подписите са 80\", обясни Кутев. Запитан как си обяснява факта, че БСП остава сама в това си искане, той отговори: „Не мисля, че сме самотни в искането, самотни сме в подписката. А дали ще бъдем и в гласуването - ще видим тепърва“.  „ГЕРБ вече изразиха подкрепа за Христов и това е един от доводите за искането на оставката. Става въпрос за цялостната им политика, те очевидно не осъзнават, че има проблем и си го подкрепят“, обърна внимание социалистът. И продължи: „ГЕРБ подкрепят Христов и смятат, че всичко е наред. Не смятам, че е така. Не трябваше тези хора да стоят пред вратата или да ги карат да съблекат тениските“. Той е на мнение, че тениските не е трябвало да бъдат събличани - те са дошли да изразят точно това мнение - че системата ги убива. „Христов не се извини. Приемам неговото обяснение, че не е разбрал, но аз бях човекът, който няколко пъти му каза, че това, което прави, е политическа грешка“, обясни  Антон Кутев.   Протестът бе на 18 април и още тогава социалистите изразиха възмущението си. Хората с увреждания искаха да влязат в парламента за среща с депутати от БСП, които ги бяха поканили. На следващия ден - 19-и, Кутев от парламентарната трибуна поиска оставката на Емил Христов. А днес червените внесоха и подписката за това.        ", "date": "2018.04.27", "title": "БСП внесе искане за оставката на Емил Христов като зам.-председател на парламента "}
{"url": "http://epicenter.bg/article/Mustafa-Karadaya--GERB-sa-dlazhni-da-obyasnyat-za-povedenieto-na-koalitsionnite-si-partnyori-/152920/2/0", "text": "ГЕРБ са длъжни да обяснят на обществото и на нашите партньори от НАТО и ЕС за поведението на коалиционните си партньори.   По важни геополитически и геостратегически въпроси не може да има лично мнение, особено когато си част от управлението на страната. Това каза по време на брифинг председателят на ПГ на ДПС Мустафа Карадайъ във връзка с провеждащия се в София Съвет на Алианса либералите и демократите за Европа (ALDE), предаде репортер на Агенция „Фокус”.  „Европредседателството не е нито на ГЕРБ, нито на коя да е партия, а е българско. В този смисъл безпочвени бяха и призивите към опозицията за определено поведение по време на председателството, докато  , коментира Мустафа Карадайъ.  „Изразихме нашата силна тревога и загриженост за евроатлантическата ориентация на страната по повод изявлението от Крим на председателя на парламентарната група на коалиционния партньор на ГЕРБ, който връщайки се в България заяви, че и премиерът е бил информиран за това”, допълни още той.  Според Карадайъ твърденията на зам.-председателя на ГЕРБ Цветан Цветанов, че някой ревизира евроатлантическата ориентация на страната се оказват верни.   посочи още Мустафа Карадайъ.   Миналата седмица Цветанов обвини президента Румен Радев в желание страната да излезе от ЕС и НАТО.   \"ГЕРБ са длъжни да обяснят и на обществото, и на нашите партньори от ЕС поведението на коалиционния си партньор. По важни геополитически въпроси не може да има лично мнение, особено като си част от управлението на страната, и това мнение се разминава с официалната позиция на страната.  , обясни Мустафа Карадайъ.   Той обяви, че тази власт е вредна и опасна за страната, и настоя за отговори от ЕНП за ориентацията на коалиционния партньор на ГЕРБ.    ", "date": "2018.04.27", "title": "Мустафа Карадайъ: Коалиционните партньори на ГЕРБ рушат имиджа на страната!"}
{"url": "http://epicenter.bg/article/PG-na-GERB-podkrepya-Emil-Hristov-kato-zam-predsedatel-na-parlamenta/152924/2/0", "text": "Парламентарната група на ГЕРБ стои зад зам.-председателя на парламента Емил Христов, ще гласуваме против предложението на БСП за неговата оставка. Това заяви пред журналисти депутатът от управляващата партия Тома Биков. Той коментира внесеното час по-рано от червената парламентарна група искане за оставка на зам.-председателя на парламента Емил Христов. Социалистите поискаха оставката на Христов заради това, че на 18 април не допусна в сградата на Народното събрание протестиращи хора с увреждания - били с черни тениски с надпис \"Системата ни убива\".   Тома Биков обаче разгледа по друг начин казуса. \"За нас това е пореден опит на БСП да превърне един технически проблем в политически\", коментира пред медиите в парламента той. Тома Биков припомни, че същия ден депутати от левицата имали рожден ден и черпели колегите си и заяви, че БСП станали от почерпката и решили да искат оставки. \"Нямаме намерение да се поддадем на подобни провокации на БСП, организирани след един рожден ден, който течеше паралелно с този скандал\", каза по този повод Тома Биков. \"БСП се опитва да паразитира върху сериозните проблеми на едни хора, които всеки ден се борят за живота на децата си\", обобщи той.   А действията на червените общо разгледа като \"с имптом на безидейност и опит за превръщане на парламента в сцена на фарсове и гротески.\" \"Емил Христов поднесе извиненията си на хората, на които беше причинено неудобство. На БСП няма защо да се извиняваме\", добави депутатът от ГЕРБ.    На въпрос дали и коалиционите им партньори от \"Обединени патриоти\" стоят зад Емил Христов, Тома Биков отговори: \"Всяка парламентарна група ще вземе решението си. Още на заседанието на нашата група във вторник въпросът беше поставен. Ние единодушно стоим зад Емил Христов\".    В отговор на въпрос изразил ли е готовност Емил Христов да подаде оставка Тома Биков уточни: \"Няма защо да изразява готовност. Това е политическо решение на парламентарната група, както издигането му за зам.-председател на парламента\".    ", "date": "2018.04.27", "title": "ГЕРБ отново подкрепи Емил Христов. Тома Биков: БСП станаха от почерпка и му поискаха оставката!"}
{"url": "http://epicenter.bg/article/Iliyana-Yotova--Vazpitanieto-v-rodolyubie-reshava-problema-s-neobhvanatite-ot-uchilishte-detsa/152925/2/0", "text": "  Възпитанието в родолюбие решава един от най-големите проблеми в българското образование – необхванатите от училище деца. Това заяви в Сливен вицепрезидентът и патрон на националното движение „Млади възрожденци“ Илияна Йотова, която е в града за регионална среща на клубовете „Млади възрожденци“, предаде Радио \"Фокус\" - Сливен.   „ За съжаление част от децата отпадат от училище най- вече по социални причини. Чрез „Младите възрожденци“ те не само присъстват в училище, те се учат на родолюбие, учат се какво е българщина, научават българската история, българската литература, кои са великите личности на България. За мен е голямо вълнение да слушам как тези деца говорят чист български така, както голяма част от техните връстници не могат“, заяви вицепрезидентът Илияна Йотова. Тя благодари на учителите и местните власти успели да създадат в Сливен най-голямата мрежа от клубове по родолюбие.    Председателят на Общобългарски комитет „Васил Левски” Васил Василев съобщи, че Сливен е на първо място в страната по активност на младите възрожденци. На територията на областта има 83 клуба с над 1 300 деца.    „ Чест прави на управлението на града, на Регионалното управление на образованието, на директорите на училищата, на родителите. Всъщност, те са тези, които се грижат за патриотичното образование на децата, а ние им помагаме“, заяви Васил Василев.    Вицепрезидентът Илияна Йотова и председателят на Общобългарски комитет „Васил Левски” Васил Василев бяха в Сливен за участие в третата регионална среща на Клубове \"Млади възрожденци\". Темата на срещата е \"Младите възрожденци и заветите на историята\".    Основната цел на клубовете \"Млади възрожденци\" е утвърждаване на национално патриотичните ценности и идеали сред учениците и съхраняване на българската идентичност и облик в Европейския съюз.   ", "date": "2018.04.27", "title": "Илияна Йотова: Възпитанието в родолюбие решава проблема с необхванатите от училище деца"}
{"url": "http://epicenter.bg/article/Kralev--Politicheskite-oponenti-nyama-da-prostyat-uspehite-na-BG-predsedatelstvoto-v-sektor--quot-Mladezh-quot-/152926/2/0", "text": "Политическите ни опоненти никога няма да простят успехите на Българското председателство в сектор “Младеж”. Това заяви министърът на младежта и спорта Красен Кралев в сутрешния блок на БНТ във връзка с провеждането на Европейската младежка конференция в София, съобщиха от пресцентъра на министерството.  „Българското правителство е първото, което постави младежкото развитие в центъра на председателството си. Успехът на конференцията е признат от ЕК, ООН и от десетки младежки организации, които участваха. Конференцията постигна своята основна цел. А именно над 250 млади хора от цяла Европа да изготвят Европейски младежки цели, които да послужат за изготвянето на Европейската стратегия за младежта. За първи път младежите са овластявани толкова пряко и имат възможност да участват пряко във формирането на политиките в ЕС. Важно е, че присъстваха младежки делегати от Западните Балкани и Източното партньорство“, каза Кралев.  Той допълни, че провокациите по темата имаха за цел да отклонят вниманието.  „Напрежението беше провокирано поради пропуски в общуване между един експерт от младежката дирекция в ММС и една от големите младежки организации. Справихме се с изкуственото създадения проблем чрез комуникация с председателя на Европейския младежки форум Луис Алварадо и излязохме със съвместно становще по темата, че Конференцията постигна своите цели за развитие на младежкия сектор и проблемите са изчистени. Темата е приключена преди два дни, но опонентите ни се опитват да профанизират темата, като изкуствено създават проблем с нощен клуб. Това не е сериозно и всички го виждат, включително по-голямата част от журналистите“, заяви министърът.  Красен Кралев подчерта, че ММС има добра комуникация и с Национален младежки форум.  „Това е младежка организация със сериозно представителство. Самите те вчера дадоха изявление, че през годините сме работили перфектно, но е имало пропуск в общуването с младежката дирекция през последните два месеца. Другата седмица ще се срещнем, за да обсъдим приоритетите в младежките политики, по които ще работим заедно. Благодаря на всички младежки организации, с които работим – и на ВМРО, и особено на МГЕРБ, които не допуснаха да се измести фокуса от големия резултат, постигнат на Европейската младежка конференция“, завърши Кралев.  ", "date": "2018.04.27", "title": "Кралев: Политическите опоненти няма да простят успехите на БГ председателството в сeктор \"Младеж\""}
{"url": "http://epicenter.bg/article/-Galap--91--podkrepyat-predlozhenieto-na-Korneliya-Ninova-za-namalyavane-na-zaplatite-na-deputatite/152928/2/0", "text": "Българите проявяват очаквана висока социална чувствителност и желание за далеч по-твърди действия на властта срещу корупцията и престъпността. Високо е очакването за повече обществена, социална и съдебна справедливост.   На фона на социалното разслоение у нас хората не биха понесли увеличение на цената на тока, не биха възприели лесно и казуси като този с т.нар. царски имоти, например, и автоматично подкрепят всякакви социално звучащи мерки като намаляване на заплатите на депутатите.    Затова и ограничаване на рекламата на хазарт, предложено от вицепремиера Валери Симеонов, се възприема добре.    На този фон огромно е също и убеждението, че злоупотребите с ТЕЛК са много и трябва да спрат. Скорошното бягство от затвора се оценява като провал на властта, а не като инцидент.    Делото срещу Иванчева също не оставя обществото с еднозначни впечатления. Заради високото усещане за несправедливост, българите са склонни да приемат и критиките на президента към властта.    С великодушното си отношение по казуса с Желяз, показано още в началото, прокуратурата и главният прокурор също печелят на своя страна общественото мнение.        42% от българите смятат, че в живота у нас може да се успее преди всичко с повече късмет. 53% смятат, че се успява преди всичко с повече работа. Делът от 42% не е малък и свидетелства за важни народопсихологически особености, за качеството на живот на мнозина у нас, както и за усещането за несправедливост.    На този фон 5% от запитаните твърдят, че редовно играят игри като тото, лотария, посягат към форми на хазарт и т.н. Те се равняват условно на близо 300 хиляди души. Тези хора харчат средно по 43 лв месечно за такъв тип игри.    19% пък (или над 1 млн.) казват, че играят от време на време и харчат средно по 21 лв. месечно. Играещите много рядко са 33% (над 1.8 млн.) и влагат по 9 лв на месец в това.    Така, общо 57% ат запитаните (или над 3 милиона) се оказват играещи, макар и с различна честота. 43% пък са тези, които твърдят, че не играят такива игри. Средно, играещите у нас харчат по 15 лв. на месец.    Най-общата калкулация показва, че за такъв тип игри хората явно харчат по около половин милиард на година. Това е приблизително колкото 5% от ежедневните харчове за хранителни стоки и стоки за бита, например.    Огромното мнозинство - 86% - от играещите свидетелстват, че никога не са печелили сума, която да смятат за значима. Сред останалите пък личат най-вече хора печелили до 99 лв. За по-големи суми свидетелстват малцина, а само 1% от общо всички запитани в изследването твърдят, че са печелили суми над 5 хил. лв.    Мнозинство от 68% казват, че не познават човек, който да е спечелил значителна сума. Още по-голямо мнозинство – 81% - смятат, че да се спечели значима сума в такива игри не е лесно. 9% са на обратното мнение, а останалите се колебаят.    Данните свидетелстват, че общественият разум и предпазливост по-скоро са запазени, въпреки немалките нива на социално недоволство.    На този фон лансираната от вицепремиера Валери Симеонов идея за ограничаване на рекламата на хазарт се възприема добре. 55% се съгласяват със забрана на реклама, но не и на самите игри. 14% са крайни и биха се съгласили даже на забрана на игрите. 27% пък искат всичко да остане както досега. Останалите се колебаят.      Мнозинство от 60% са чули за речта на президента, а мнозинството 69% от тях одобряват критиката към правителството. 19% не я одобряват, а останалите се колебаят.    Общото ниво на критичност към властта у нас остава силно, въпреки подкрепата за външнополитическите действия на Борисов, уловена в предишни изследвания.    Затова и 91% смятат, например, че скорошното бягство от затвора е атестат за слаба работа на властите, а само 7% приемат, че подобни неща могат да се случват, дори и при добре свършена от страна на властите работа, а обясненията от типа „Монте Кристо“ не се възприемат.    Друга идея от последните седмици – собствениците на по-замърсяващите автомобили да плащат повече, се възприема на принципно ниво.  Мнозинство от 66% одобрява.   Очевидно обаче тази идея би се натъкнала на обострената социална чувствителност. Тази чувствителност личи в ред индикатори, като например подкрепата за предложението на Корнелия Нинова за намаляване на заплатите (91% от запитаните), мнозинството от 84%, което казва, че в този момент не би могло да понесе увеличение на цената на тока или пък мнозинството от 63%, което се противопоставя на връщането на царските имоти.    Високо е и желанието за прекратяване на злоупотребите с инвалидни пенсии - 92% от запитаните споделят, че такива злоупотреби са много и това трябва да се прекрати. Това е още един израз на нарушеното усещане за справедливост.    Сагата с Иванчева обаче по-скоро поляризира общественото мнение. 44% намират, че случващото се с Иванчева изглежда по-скоро скалъпено, 34% са на обратното мнение, а цели 22% не могат да преценят. Тези резултати показват, че независимо от силното обществено желание за справедливост, охраната на човешкото достойнство като ценност стои високо в скалата на българите.    В същото време ясната позиция на прокуратурата по казуса с Желяз и останалите българи, търсени в САЩ (заявена още в средата на месеца), печели симпатии за прокуратурата и главния прокурор – мнозинство от 60% одобрява това, че прокуратурата не потърси задържане на всяка цена за Желяз и другите.   ", "date": "2018.04.27", "title": "„Галъп“: 91% подкрепят предложението на Нинова за намаляване на заплатите на депутатите"}
{"url": "http://epicenter.bg/article/ALDE--G-n-Borisov--vie-tryabva-da-poemete-otgovornostta--ako-vash-partnyor-podkrepya-aneksiyata-na-Krim-/152929/2/0", "text": "Европейските либерали - третата по големина парламентарна група в Европейския парламент, призоваха премиера Борисов да поеме отговорност за визитата на лидера на \"Атака\" Волен Сидеров в Крим и затова, че коалиционният му партньор подкрепя незаконното анексиране на Крим.  В изявление в кулоарите на българския парламент, където бе на среща с представители на ДПС, днес  Ханс ван Балеен застана пред медиите заедно с лидера на ДПС Мустафа Карадайъ.   \" , заяви на брифинг в Народното събрание Ханс ван Баален, президент на Алианса либералите и демократите за Европа (ALDE).   \"Може би \"Атака\" и другите трябва да отидат в окупираната Украйна, в Крим, понеже тук, в България, те не играят позитивна роля.  \", каза  Баален в присъствието на Мустафа Карадайъ.   Председателят на Либералния интернационал    \"Всички искаме да сме в добри взаимоотношения с Русия, не е това проблемът,  , подчерта още Ханс ван Баален   Докато говореше, той бе прекъснат от репортер на телевизията на \"Атака\" - \"Алфа\", който с остър тон каза: \"Вие като какъв се намесвате в българската политика и политиката на партия \"Атака\"? Отговорете на въпроса! Партия \"Атака\" не са либерали!\"    \"Може да задавате всякакви въпроси, но по подходящ начин. Това не е европейско поведение. Още веднъж - \", отговори му Баален. Последваха ръкопляскания от ДПС и международните гости. Бален обаче видимо се ядоса от въпроса на репортера на \"Алфа\" и това сложи край на брифинга, посветен на либералния форум в рамките на европредседателството, на който ДПС е домакин.   Преди скандала   „България и Румъния трябва да бъдат част от Шенген, защото изпълняват критериите на шенгенската зона. България има достатъчно дълъг опит с Паричния съвет, което означава, че в момента трябва да има пътна карта за Еврозоната”, каза Ханс ван Баален.   По думите му страната ни има широка подкрепа относно позицията за присъединяване на страните от Западните Балкани към ЕС. Без никакво съмнение, страните от Западните Балкани са европейски страни. Трябва да има мир и просперитет в региона”, добави той.  ", "date": "2018.04.27", "title": "АЛДЕ: Моля, г-н Борисов, извадете \"Атака\" от властта след европредседателството!"}
{"url": "http://epicenter.bg/article/Mun-Dzhe-in-i-Kim-Chen-un-si-stisnaha-ratsete-nad-demarkatsionnata-liniya/152900/7/0", "text": "Лидерите на Северна и Южна Корея си стиснаха ръцете дружески над демаркационната линия, която разделя двете страни, като това се случи минути преди официалното начало на историческата среща на върха, предава AFP. „Радвам се да ви видя“, каза Мун Дже-ин на севернокорейския си колега. Първо Ким-чен ун премина на територията на юга за малко, а след това и Мун също премина от другата страна на границата преди да се върне обратно.   Историческата среща  на върха е в Панмунджом. Тя започна в петък в 09:30 по сеулско време (03:30 българско). Точно тогава председателят на Държавния съвет на Северна Корея Ким Чен-ин пресече междукорейската граница и отиде в южнокорейската част на демилитаризираната зона. Там го очакваше президентът на Южна Корея Мун Дже-ин, пише „Российская Газета“. Лидерите на Севера и Юга бяха в добро настроение и се приветстваха топло. След това те си направиха обща снимка, държейки се за ръце. Веднага на границата се случи интересен епизод, отбелязва изданието. След оживения разговор и усмивките Ким Чен-ин направи привикващ жест към Мун Чже-ин в посока на Северна Корея. Мун се засмя и прие поканата. Лидерите направиха няколко крачки, пресекоха границата и постояха няколко мига на севернокорейска територия, след което се върнаха в южнокорейската част, продължавайки по съгласуваната програма на срещата на върха. Този епизод, коментира „РГ“, предизвика оживление и аплодисменти в международния пресцентър в южнокорейския Коян, където се намират около три хиляди акредитирани за срещата на върха медии. „Ето и нашият президент е бил в Севера“, с хумор изкоментираха местните журналисти. След това Мун Дже-ин и Ким Чен-ин продължиха в демилитаризираната зона, ходейки по разстлано червено килимче и влязоха в сградата, където ще се състоят официалните преговори. Ким остави запис за посещението си в книгата за почетни гости на първия етаж на зданието.   Лидерите ще обсъждат ситуацията на Корейския полуостров и заявката на Пхенян да прекрати ядрената си програма. Мун Дже-ин изтъкна, че е готов \"да води преговорите цял ден\", ако се наложи. Ким Чен-ун заяви, че срещата може да помогне \"да се навакса изгубеното време\".   \"Дойдох тук, решен да дам сигнал за началато на прага на една нова история\", заяви Ким Чен-ун в началото на срещата, добавявайки, че е много развълнуван. По-късно севернокорейският лидер е заявил на южнокорейския президент Мун Дже-ин, че е готов да го посети в Сеул \"във всеки момент\", ако бъде поканен. Това съобщи говорителят на южнокорейското правителство.   Ядреният арсенал на Северна Кореня заема централно място в разговорите между двамата и Мун Дже-ин се надява да бъде сключено \"смело споразумение\", която да направи голям подарък на корейския народ като цяло и на хората, които искат мир.     Ким Чен-ун е придружаван от Ким Йо-чен, неговата сестра и близък съветник, както и от отговарящия за междукорейските отношения. Мун Дже-ин е съпровождан от шефа на военното разузнаване и директората на кабинета си.   Тази среща предшества дългоочакваната среща на върха между Ким Чен-ун и американския президент Доналд Тръмп.   След идването си на власт в края на 2011 г., след смъртта на баща си, Ким Чен-ун засили значително ядрените и балистични програми на Северна Корея.    \r\n Срещата между лидерите показа готовността им да разговарят въпреки натрупаните проблеми през десетилетията, отбеляза кореспондентът на БНТ за Азия Георги Джартов. По думите му срещата е показала, че двамата лидери са добронамерени един към друг. Имаше много усмивки, много прегръдки, което беше доста неочаквано за подобна среща на лидери на държави, които технически са в състояние на война, коментира Джартов.  \r\n  ", "date": "2018.04.27", "title": "Започна историческата среща между лидерите на Северна и Южна Корея"}
{"url": "http://epicenter.bg/article/Bivshiya-direktor-na-TsRU-Mayk-Pompeo-stana-darzhaven-sekretar/152901/7/0", "text": "Американският Сенат гласува и одобри кандидатурата на бившия директор на ЦРУ Майк Помпео за държавен секретар. Помпео спечели доверието на Тръмп след една година в ЦРУ, но беше обвинен от демократите, че е твърде агресивен спрямо мюсюлмани и хомосексуалисти.   След като номинацията едва премина през Комитета по международни отношения в Сената, позицията на Помпео беше лесно затвърдена от целия Сенат с 57 гласа „за” и 43 гласа „против”, като шепа демократи сенатори, намиращи се в трудно положение, гласуваха „за”.   Потвърждението дойде навреме за Помпео, за да води делегацията на САЩ по време на разговорите на външните министри в Брюксел този уикенд. Както и да се занимава с организацията на срещана на върха между Тръмп и лидера на Северна Корея Ким Чен Ун в следващите месеци.   Помпео замести Рекс Тилърсън, който беше уволнен през март след година на напрежение и размирици в Държавния департамент, където той отчужди голяма част от персонала и срина морала в институцията.   Но докато Тилерсон беше виждан като гласът на разума и умереността в администрацията на Тръмп, то Помпео прилича по-скоро на ястреб, който в комбинация с новия съветник по сигурността на Белия дом Джон Болтън залагат една доста по-агресивна позиция на Тръмп в световната сцена. /АФП      ", "date": "2018.04.27", "title": "Ястреб начело на външната политика на САЩ! Бившият шеф на ЦРУ Майк Помпео стана държавен секретар"}
{"url": "http://epicenter.bg/article/Klyuchova-sreshta--Merkel-shte-razgovarya-s-Tramp/152906/7/0", "text": "Германският канцлер Ангела Меркел пристигна на работно посещение във Вашингтон в петък, съобщиха световните агенции.   По време на еднодневното й работно посещение тя ще се срещне с американския президент Доналд Тръмп и ще се опита да го убеди да не налага мита върху европейски стоки като стомана и алуминий. Друга задача на Меркел е да издейства от Тръмп запазване на стратегическото споразумение за иранската ядрена програма.    ", "date": "2018.04.27", "title": "Ключова среща: Меркел ще разговаря днес с Тръмп"}
{"url": "http://epicenter.bg/article/Naprezhenie--I-d--premierat-na-Armeniya-otkaza-da-pregovarya-s-opozitsionniya-lider-/152918/7/0", "text": "Временно изпълняващият длъжността министър-председател на Армения Карен Карапетян отказа да преговаря с опозиционния лидер Никол Пашинян, който заяви, че е единственият възможен кандидат за премиерския пост, предава AFP, цитирана от Агенция \"Фокус\".  „Действащият министър-председател вярва, че разговорите, в които едната страна диктува дневния ред, а другият не може да го направят, не могат да бъдат разглеждани като преговори\", подчерта говорителят на Карапетян пред агенцията.  Междувременно вчера представители на посолството на Русия в Ереван са се срещнали с лидерите на опозицията Никол Пашинян и Арарат Мирзоян, съобщиха от пресслужбата на дипломатическото представителство, предава РИА Новости.  „В хода не беседата участниците са обменили мнения за текущата ситуация в Ереван и Армения“, се казва на страницата на посолството във „Фейсбук“.  Руската страна призова организаторите на митинга да влязат в конструктивен диалог с действащата власт и другите политически сили. Дипломатите са подчертали, че развилата се ситуация трябва да бъде решена изключително в рамките на конституционното поле и в интерес на всички арменски граждани.  „Изразена е надежда за възможно най-бързо завръщане на живота в страната в нормално и спокойно русло“, се казва още в съобщението.  По-рано Никол Пашинян заяви, че се е срещал с представители на Москва и те са го уверили, че Русия няма да се меси във вътрешните работи на Армения.  Уличните протести срещу избирането на бившия президент на Армения Серж Саргсян за премиер започнаха в средата на април. Противниците му го обвиняват в неефективно управление, узурпация на властта и за влошеното икономическо състояние на страната.  През изминалите почивни дни протестите достигнаха своя пик. Лидерите на опозицията – депутатите Никол Пашинян, Сасун Микаелян и Арарат Мирзоян бяха задържани, но в понеделник, под натиска на обществеността, те бяха пуснати на свобода.  В същия ден Саргсян освободи премиерския пост, а след него оставка подаде и правителството. За изпълняващ длъжността министър-председател бе назначен представителят на Републиканската партия Карен Карапетян.  Независимо от значителните отстъпки от страна на властите, опозицията няма намерение да прави компромис. В сряда Никол Пашинян обяви, че очаква „пълна капитулация“ на управляващата Републиканска партия. Според неговите думи, митингите ще продължат, докато властите не изпълнят всички искания на протестиращите.  ", "date": "2018.04.27", "title": "Напрежение! И.д. премиерът на Армения отказа да преговаря с опозиционния лидер "}
{"url": "http://epicenter.bg/article/Datata-na-poseshtenieto-na-Tramp-vav-Velikobritaniya-e-potvardena---petak-13-yuli/152919/7/0", "text": "  От Даунинг стрийт официално потвърдиха, че първата визита на президента на САЩ Доналд Тръмп във Великобритания ще бъде на 13 юли, петък, пише британското ляво-либерално издание Independent.   Дългоочакваното посещение – след месеци на спекулации около потенциалната дата – ще бъде „работна визита“, а не официална държавна и ще съвпадне с втората годишнина, откакто Тереза Мей е премиер на Обединеното кралство.   В съобщението на Даунинг стрийт се казва: „Президентът на САЩ ще посети Обединеното кралство на 13 юли. Той ще проведе двустранни разговори с министър-председателя. Повече детайли ще бъдат обявени в близко бъдеще“.   Но посещението на американския президент ще предизвика широкомащабни протести, като активистите вече отдавна планират мащабни демонстрации.   В отговор на обявлението за посещението на Тръмп директорът на Амнести Интърнешънъл за Великобритания Кейт Алън заяви, че гласовете на хиляди хора ще бъдат чути.   „ В 15-те месеца на неговото президентство ние видяхме притеснително отстъпление в човешките права – включително дискриминационната забрана за пътуване, безразсъдното му обявление за Ерусалим и вредните му политики за бежанците, правата на жените и климатичните промени“, заяви тя.   „ След като се премести в Белия Дом, Тръмп показа нетърпение граничещо с нетолерантност спрямо мирните протести, медиите и дори самия демократичен процес. Така че неговата визита във Великобритания ще бъде важна възможност да подчертаем важността на свободата на изразяване и правото на протест“.   През февруари Тръмп отмени визитата си в Лондон и изтъкна като причина за това решението за отваряне на ново посолство на САЩ в Лондон на „отдалечено място“ южно от Темза, което според американския президент е било „лоша сделка“.   Смята се, пише Independent, че неговото решение може да е било продиктувано от страх от евентуални протести в британската столица, с чийто кмет Садик Хан той се сблъска заради разлики в отношението към тероризма.    ", "date": "2018.04.27", "title": "Датата на посещението на Тръмп във Великобритания е потвърдена – петък 13 юли"}
{"url": "http://epicenter.bg/article/Grazhdanite-mogat-da-sledyat-koi-tehni-lichni-danni-se-izpolzvat-v-registri-na-darzhavnata-administratsiya/152930/2/0", "text": "Всеки гражданин, който разполага с Квалифициран електронен подпис (КЕП) или Персонален идентификационен код (ПИК) на Националния осигурителен институт, ще може да проверява кои негови лични данни фигурират в близо 30 регистъра, поддържани от държавната администрация. Проверката ще бъде възможна от всеки персонален компютър с достъп до интернет през Системата за електронно връчване (https://edelivery.egov.bg), поддържанa от Държавната агенция „Електронно управление“. Към момента услугата за такава проверка е приложима за Имотeн регистър и за Национална база данни „Население“. Това съобщиха от правителствената информационна служба.  Вицепремиерът Томислав Дончев разпореди до регистрите да има достъп чрез Системата за електронно връчване с оглед на Общия регламент за защита на личните данни на ЕС (GDPR, 2016/679), който влиза в сила на 25 май. В процес на разработка е и друго технологично решение, което ще позволи на гражданите да проверяват кой е имал достъп до личните им данни в регистрите.  Преди седмица вицепремиерът Дончев призова всички администрации да предприемат своевременни действия Единният граждански номер (ЕГН) да не бъде използван самостоятелно за идентификация на гражданите пред институциите. Мярката е средство за предотвратяване на риска от злоупотреба с лични данни. Решението на Комисията за защита на личните данни от месец март тази година разпорежда администрациите да гарантират високо ниво на сигурност при достъпа до личните данни на физически лица чрез използване на поне два критерия за персонална идентификация на гражданите.  ", "date": "2018.04.27", "title": "Гражданите могат да следят кои техни лични данни се използват в регистри на държавната администрация"}
{"url": "http://epicenter.bg/article/Borisov-v-Razgrad--Investitsiite-veche-sa-v-realnata-ikonomika-/152933/2/0", "text": "Инвестициите вече са в истинската, реалната икономика и добавената стойност остава в България, каза премиерът Бойко Борисов при старта на изграждането на нови производствените мощности на предприятието за преработка на царевица „Амилум България“ в Разград. Той посочи, че години наред инвестициите са правени във вериги магазини, банки, ЕРП-та и печалбата е изтичала в чужбина. По думите му, много по-добрата инфраструктура в България, както и по-доброто сътрудничество между бизнеса и институциите, създава условия за ново качество на инвестициите. Това съобщиха от правителствената информационна служба.  Борисов даде пример с държавните субсидии за земеделските стопани – над 2,7 млрд. лв., „за да има царевица, за да има заводи, за да има работни места“. Заедно с премиера в церемонията участва и посланикът на САЩ у нас Ерик Рубин.  Новата инвестиция е в размер на над 200 млн. лв. Очаква се работните места в завода да се увеличат с още 300. След разширението компанията ще може да преработва 900 000 т царевица годишно. По-голямата част от продукцията на предприятието ще бъде изнасяна за международните пазари и ще доведе до значителен положителен резултат за търговския баланс на България.  „С истински заводи, с работници, с производство ще сме сигурни, че когато спрат фондовете, икономиката ще е в състояние да поддържа необходимия икономически растеж“, подчерта премиерът. Той припомни, че в процес на изграждане са коридорите 4, 8 и 10, които ще улеснят изнасянето на българската продукция към страните от Западните Балкани и Централна Европа.  ", "date": "2018.04.27", "title": "Борисов в Разград: Инвестициите вече са в реалната икономика "}
{"url": "http://epicenter.bg/article/Aleksandar--koyto-se-prostrelya-v-glavata--dade-shans-za-zhivot-na-trima-dushi/152935/2/0", "text": "  Органите на 30-годишен мъж, който се простреля в главата в Бургас, ще бъдат дарени на трима души. Решението взеха неговите близки, съобщи БНР.   30-годишният Александър се простреля в неделя вечерта, когато той заедно с приятели, празнували рожден ден. Мъжът бе открит в безпомощно състояние с огнестрелна рана в главата в подземния паркинг на кооперацията, в която е живеел с приятелката си. В жилището му беше намерена предсмъртна бележка.    Органите му - бъбреци и черен дроб, са транспортирани вчера от Бургаската болница и трансплантирани в столицата на двама души, избрани между шестима кандидати. Това са мъже на 48 години от Годеч и на 52 години от Петрич. И двамата са на хемодиализа от 2016 година. В момента те се възстановяват в реанимация. Състоянието им е стабилно.    Черният дроб е приготвен за трансплантация в Университетската болница \"Лозенец\".  ", "date": "2018.04.27", "title": "Александър, който се простреля в главата, даде шанс за живот на трима души"}
{"url": "http://epicenter.bg/article/Prelestna-balgarka-predstavya-stranata-ni-na-konkurs-za-krasota-v-Indiya/152916/10/99", "text": "Прелестна българка ще представи страната ни в световен конкурс за красота, който се провежда в Индия. 19-годишната Цонка Милчева е от Видин, но от 4-годишна възраст живее в Германия. Често обаче си идва в родината си, защото е влюбена в нея.  Да се занимава с мода е било нейната детска мечта. През декември миналата година видяла в социалните мрежи, че има конкурс „Мис Зима“.  „Тогава родителите ми бяха против, но аз съм човек, който иска ли нещо, няма лесно да се откаже. Купих си билет и тръгнах. Станах втора. След това през февруари реших да участвам в „Мис София“. Казах си, че едва ли ще премина кастинга, но исках да опитам. Приеха ме и пак станах втора. Беше неочаквано, дори не излязох веднага да бъда наградена, защото не вярвах“, споделя Цонка.  След това получила предложение да представи страната ни на конкурса „Мис свят Туризъм“, защото победителката в „Мис София“ не можела да се яви. Малко след това и друга оферта – да се яви на „Miss Glam World“, който ще се проведе в Индия.  След кратко колебание красавицата приела и в момента е там. Днес е финалът на конкурса, в който се конкурират представителки на 38 държави. В момента тече гласуване, което да определи любимката на публиката. За Цонка може да се гласува до 17 ч. днес.  „Беше ми трудно, че за първи път съм толкова далеч от семейството си. Единствената българка съм тук и не ми е лесно, но когато видях каква подкрепа имам и колко хора вярват в мен, си казах, че си заслужава трудностите. Искам да благодаря на всички, които гласуват за мен. Не мога да опиша чувството, когато им чета коментарите, в които ме насърчават“, разказва красавицата.  Много българи дори си сложили нейна снимка за „профилна“ във Фейсбук, като по този начин демонстрират подкрепата си, а най-голямата и опора е нейното семейство.  „На момичетата, които мечтаят за корона от конкурс за красота, бих казала, че ако това е тяхна мечта, трябва да я следват. Но нека да са сигурни, че са готови за това, защото не е толкова лесно, колкото изглежда. Независимо от това каква е вашата мечта, вярвайте в Бог и ако това е и неговата воля той ще ви я сбъдне“, обръща се тя към българките с амбиции за успехи на подиума.  В момента Цонка Милчева е в  , а за да я подкрепите, може да гласувате    Източник: дарик", "date": "2018.04.27", "title": "Прелестна българка представя страната ни на конкурс за красота в Индия"}
{"url": "http://epicenter.bg/article/Veneta-Raykova-si-poracha-gadzhe-za-rozhdeniya-den/152923/10/100", "text": "Венета Райкова премира в очакване на нова любов, писа \"Уикенд\".   Водещата на \"Папараци\" се раздели със съпруга си Тишо в началото на годината и от тогава твърдо стои зад обет за въздържание.   Венета настоява, че няма нов мъж в живота си и не й остава никакво време за флиртове и срещи. Още по-лошото е, че покрай нея са тръгнали слухове, че спи с коафьора си. Мълвата за новата любов на водещата обаче е силно преувеличена, тъй като и без това той е гей.   \"Аз съм му като майка, аз съм втората му майка. Много го обичам, но с него сме само приятели\", споделя водещата и едва ли някой би се усъмнил в това, като я погледне до Ивайло.   Фризьорът също доста се забавлявал от слуховете по техен адрес, но също така им се радвал, защото те вдигало популярността му сред клиентките. От това страдал само личния му живот.   \"Хайде да разкрием, че с Венета не сме гаджета, та да дойдат при нас кандидати”, пошегува се на свой ред Ивайло.   Райкова обаче съвсем сериозно заяви, че много иска да намери любов и това си пожелава от цяло сърце за рождения ден. Вече й било омръзнало да е сама, нищо, че до скоро говореше точно обратното. Липсвал й редовният полов живот, макар че къде на шега, къде сериозно тя е споделяла, че с мъжа й Тишо далеч не консумирали често страстта си. На това обаче едва ли може да се вярва съвсем, защото Райкова не е от жените, които могат да устояват на удоволствията на живота. Източник: Новини.бг", "date": "2018.04.27", "title": "Венета Райкова си поръча гадже за рождения ден"}
{"url": "http://epicenter.bg/article/Uilyam-i-Keyt-saobshtiha-imeto-na-novorodeniya-prints/152931/10/99", "text": "и съпругата му  кръстиха втория си син  . Момченцето ще бъде познато като Негово кралско височество принц Луис от Кеймбридж. Това съобщиха от двореца Кенсингтън в официалния си профил в Twiiter.    в      Произходът на името Луис е с немски корени. Най-вероятно идва от фамилията Маунтбатън/Батенберг, която е в тесни роднински връзки с британското кралско семейство от династията Уиндзор/Сакс-Кобург-Гота.    Единият е бившият генерал-губернатор на Индия Луис Маунтбатън, чичо на съпруга на кралица Елизабет Втора, принц Филип. За него се знае, че е изиграл ключова роля за запознанството и последвалата венчавка между племенника си и бъдещата кралица на Острова. Ето защо на избора, обявен днес, се гледа като на  Вторият е принц Лудвиг, известен като Луис Батенберг, брат на българския княз Александър Първи Батенберг. Той сключва брак с една от дъщерите на кралица Виктория през 80-те години на XIX век. От техния брак се ражда бъдещият губернатор на Индия, който умира при атентат на ИРА през 1979 г.   . Дали то е  или  .   Ако съдим по баща му принц Уилям, който има същото име, но като четвърто, то се произнася \"Луи\". Ето защо на сватбата си, докато изричаше обета, той се нарече \"Аз,  \".   , също съдържа нотка на почит към предшественика на фамилията.     Припомняме, че    , оповестил публично раждането на Джордж и Шарлот, заяви, че третото отроче на кралската двойка ще бъде момче и ще бъде кръстено Филип в чест на прадядо си, херцога на Единбург. ", "date": "2018.04.27", "title": "Уилям и Кейт съобщиха името на новородения принц"}
{"url": "http://epicenter.bg/article/Kameliya--Drazh-se--ne-go-pravi--Ne-se-sablichay-Opa--pak-se-snimah-gola-/152939/10/100", "text": "Фолк певицата Камелия заряза и дрехи, и задръжки. Със старта на сезона, изпълнителката се пусна отново провокативна, за радост на феновете си, пише в. \"България днес\".   „Дръж се ... не го прави... Не можеш да издържиш! Не се събличай! Не си ги показвай! Е, може би... само малко... само така да стисна силикона... Опа, пак се снимах гола”.   Не се чудете, чий е този монолог. Това е Камелия. Изкусителката от „Гласът на България” доста време беше примерна и избягваше да се съблича. Тя отдавна не се бе пускала в оскъдно облекло, като спазваше приличие. Но щом се вдигна живакът в термометрите, паднаха и дрехите на фолк певицата.", "date": "2018.04.27", "title": "Камелия: Дръж се, не го прави! Не се събличай...Опа, пак се снимах гола!"}
{"url": "http://epicenter.bg/article/Bukmeykarite-priemat-zalozi-za-ergenskoto-parti-na-prints-Hari-/152940/10/99", "text": "След като беше оповестено, че принц Уилям ще бъде кум на сватбата на по-малкия си брат принц Хари с американската актриса Меган Маркъл през май, британски букмейкъри разкриха \"най-горещите\" си залози за ергенско парти, пише в. \"Дейли експрес\".   Едно от задълженията на кума е да организира последната вечер \"на свобода\", преди младоженецът официално да се обвърже.   Съдейки по коефициентите на букмейкърските къщи \"Бетфеър\" и \"Ладброукс\", водещата дестинация е Швейцария. Предвид бурното парти минало на принц Хари, от \"Бетфеър\" не изключват възможността раздялата му с живота на ерген на бъде отпразнувана в Лас Вегас, където преди години внукът на Нейно Величество беше заснет да палува чисто гол с компания във ВИП апартамента си.   Джесика Бридж от \"Ладброукс\" обаче смята, че принц Хари вече не е някогашният буен младеж, а улегнал и отговорен мъж, чиито \"Лас Вегас дни\" безвъзвратно са отминали.   \"Въпреки че това ще бъде последната му вечер на свобода, той вероятно ще предпочете да заложи \"на сигурно\" и да се прости с ергенския живот без много шум във Великобритания\", казва Бридж.   Букмейкърите отбелязват, че ергенско парти в чужбина ще осигури на принцовете предимство пред папараците, които обаче е много вероятно да ги последват, където и да отидат. Сред потенциалните дестинации за празненството са също Прага, Единбург, Берлин, Барселона, Амстердам.   Според публикациите бъдещата булка Меган Маркъл вече е отпразнувала моминското си парти в луксозния хотел \"Сохо Фармхаус\" в британската провинция.   Преди да мине под венчило с Кейт Мидълтън през 2011 г., принц Уилям, кум на когото беше принц Хари, се прости с ергенския си живот в бившето абатство Хартланд. Източник: Новини.бг", "date": "2018.04.27", "title": "Букмейкърите приемат залози за ергенското парти на принц Хари "}
{"url": "http://epicenter.bg/article/Orhan-Murad--Suzanita-ne-slusha-kakvo-y-se-govori--Davam-y-saveti-no-ne-vdyava/152942/10/100", "text": "Орхан Мурад е на нож с ексцентричната си щерка Сузанита, пише в. \"България днес\".   „Сузанита не слуша какво й се говори. Давам й съвети но не вдява. Обяснявам й как да развива кариерата си, но тя не ме слуша за нищо“, споделя изпълнителят.   Сузанита няма добри оценки в училище, но това изобщо не я трогва.   Според певеца една от причините Сузанита да не го слуша е пубертетът.   Семейството на Орхан Мурад познава отлично гаджето на Сузанита, който е на 22 години. Таткото приема добре връзката й с баткото, но не желае да говори за него.    Поведението на Сузанита в последния й клип е меко казано скандално. Във видеото към песента „Кво става брат\", певицата е оскъдно облечена, размахва среден пръст и плюе по полицаи. Но най-фрапиращото е, когато тя се навежда към колегата си Ангел, все едно ще му прави орална любов.   От Държавната агенция за закрила на детето разглеждат внимателно кадрите и ще потърсят семейството на певицата, за да разберат дали знаят в какви клипове се снима дъщеря им. „Да я погва комисията. Клипът не е наш. Сузи прави това, което са й казали“, оправдава я Мурад.", "date": "2018.04.27", "title": "Орхан Мурад: Сузанита не слуша какво й се говори. Давам й съвети но не вдява"}
{"url": "http://epicenter.bg/article/Meril-Striyp-i-Dzhenifar-Lorans-zagubiha-po--100-000-sled-skandala-s-Harvi-Uaynstiyn/152963/10/99", "text": "Вярно е, че Мерил Стрийп и Дженифър Лорънс са звезди, които взимат милиони като хонорар за участие във филм, но 100 000 долара са си 100 000 долара. И двете актриси загубиха по толкова след фалита на The Weinstein Company, което пък беше логично продължение на скандала с Харви Уайнстийн.   Според документите за банкрута, които са вече в съда, компанията дължи на Мерил Стрийп $142 965, а на Дженифър Лорънс $102 623, пишат от eva.bg. Едва ли двете актриси ще си получат някога парите, а и след секс скандала би било изключително неморално да имат нещо общо с компанията и Харви.   Сред останалите звезди, на които фалиралата компания дължи пари, са Пиърс Броснан, Джулиан Мур, Стивън Кинг, дъщерята на Барак Обама Малия, Майкъл Бей. Техните суми обаче са доста по-малки.", "date": "2018.04.27", "title": "Мерил Стрийп и Дженифър Лорънс загубиха по $100 000 след скандала с Харви Уайнстийн"}
{"url": "http://epicenter.bg/article/Bridzhit-Makron--Melaniya-e-zabavna-i-inteligentna--/152966/10/99", "text": "  В интервю за вестник „Монд“ и радио RTL Бриджит нарече Мелания \"мила, чаровна, интелигентна“, мнение, което тя е \"изградила за нея още след първата им среща в Париж“ през юли миналата година.    При появата в публичното пространство редом до съпруга си, Доналд Тръмп, 48 годишната дама, бивш модел на Словения, показва малко емоции. \"Но извън прожекторите тя наистина е забавна\", каза Бриджит,\"имаме еднакво чувство за хумор, смеем сме много заедно“.     Съпругата на Макрон е негова бивша учителка по драма от гимназията, в която е учил и е с 25 години по-възрастна. Тя сподели, че все още се приспособява към ограниченията на живота като първа дама на Франция, но все пак успява да открие моменти на свобода.    Не може да излезе навън. Докато в Париж аз излизам всеки ден“.     „Става дума за стикерите на пода, указващи мястото, където трябва да застана по време на церемониите. Не може ли да бъде по друг начин? Не знам.“   Бриджит настоя, че промяната е само в дрехите, които носи, но не и в самата нея. Което я представя като един напълно земен човек.   \"В съзнанието си аз съм съпруга на Емануел Макрон, а не „съпругата на президента“. Аз не се чувствам като първа дама, въпреки че съм наясно с отговорностите си\", каза тя.   Източник: Канал 3", "date": "2018.04.27", "title": "Бриджит Макрон: Не съм ваза с цветя в бекграунда на президента! В ума си съм съпруга, не първа дама"}
{"url": "http://epicenter.bg/article/Turskiyat-poslanik-Hasan-Ulusoy-otkri-butik-za-mazhki-rizi/152981/10/0", "text": "На оживения бул. “Витоша” се събраха минувачи и верни фенове на TUDORS, а директно от Истанбул за събитието пристигна собственикът на марката Яшар Айайдън.   Почетен гост бе самият турски посланик Хасан Улусой. Той поздрави гостите и собствениците на бутика, пожелавайки им на добър час.  Те, от своя страна, веднага се възползваха от присъствието на експерта по комуникационни стратегии Ива Екимова  и да получат ценни напътствия за популяризирането на бранда в България.   Това е първият магазин в страната на основаната преди 20 години в Турция марка  . Компанията се превърна в лидер в производството и търговията на мъжки ризи и аксесоари и активно се развива и присъства на международната модна сцена.   Моделите се продават успешно  в 17 страни, в над 230 собствени магазина.    предлага широка гама спортно-елегантните модели за мъже, създадени за офиса и свободното време, разработени с изключително внимание към детайла и ще задоволят най-изискания вкус.   Първите 50 клиенти, присъствали на официалното откриване на магазина в България, получиха подарък, а всеки от гостите можеше да се възползва от атрактивните отстъпки в магазина.   Вибриращият музикален микс от  на DJIhou събра пъстро многообразие от хора, а за освежаващите коктейли се погрижи виртуозния миксолог Дарко Ангелески, президент на Македонската асоциация на барманите и собственик на 5LSpeakeasyBar.   Магазин  се намира на бул. „Витоша” 63 (ъгъла с ул. “Хан Аспарух”).  ", "date": "2018.04.27", "title": "Турският посланик Хасан Улусой откри бутик за мъжки ризи"}
{"url": "http://epicenter.bg/article/Tita--100-Kila--Deep-Zone-Project--Dicho--Eva-i-Klavdiya---na-BG-MUSIC-FESTIVAL-/152983/10/0", "text": "Мегахитовите изпълнители Тита, 100 Кила, Deep Zone Project, Дичо, Eva и Клавдия ще избухнат пред многобройните си фенове като специални гост-изпълнители на Втория BG MUSIC FESTIVAL, който ще се проведе на 8 и 9 юни в Летния театър на град Сандански. Официална водеща на събитието ще бъде R&B изпълнителката IVY.   На 8 юни в конкурсната вечер ще бъдат публично изпълнени и представени 22-те песни на тазгодишните финалисти. Те бяха класирани изключително трудно от компетентното селекционно жури, поради огромния интерес за участие и подадените рекордни за България 132 кандитатури.   Веднага след тях на сцената ще се качи всеобщият любимец - „вечният“ Дичо. Кулминацията на вечерта ще настъпи, когато най-актуалната млада изпълнителка \"антилопата\" Тита ще се качи на сцената, за да пръсне дисплеите и панелите на всички в Летния Театър на гр.Сандански.   На 9 юни в галавечерта ще бъдат обявени победителите във всяка от четирите категории, разделени по музикални стилове – поп, рок, хип-хоп/R&B, електронен. Те ще бъдат определени след заседание и гласуване на Фестивалното жури, изградено от доказани авторитети в музикално-развлекателната индустрия.   Ще бъдат връчени и специални награди на Журналистическото жури, на телевизионните зрители, на публиката, на Кмета и Община Сандански.   За първи път ще бъде връчен и приз на участниците във Фестивала - всеки ще има право да даде гласа си за своя фаворит, без да има право да гласува за себе си. Всички отличени ще изпълнят своите музикални произведения отново и през галавечерта.   Музикално-артистични изпълнения ще представят уникалните Deep Zone Project, нашумялата певица, актриса и блогърка Eva и миналогодишната победителка в първото издание на  BG MUSIC FESTIVAL - Клавдия. За грандиозен финал най-популярният рапър в България 100 Кила „направо ще ги убие“ със специално подготвен сет, обединяващ най-големите хитове от творчеството на мегазвездата.    e първият, уникален по рода си за България, ежегоден национален музикален форум с конкурсен характер за изява на артисти-изпълнители с нови авторски песни в стиловете на съвременната популярна музика - поп, рок, хип-хоп/R&B, електронен и всички останали стилове/подстилове в модерното комерсиално музикално изкуство. Организатори на проекта са: Music Media Cluster, BG MUSIC CHANNEL и Община Сандански.    е специализирана българска национална телевизия с музикално-развлекателен профил, стартирала излъчване през 2013г. Програмата на медията е изградена от българска музикална продукция в стиловете поп, рок, хип-хоп/ R&B, електронна музика и естрада. Тя излъчва мултикаст сигнал в два формата – SD 16:9 и FULL HD и се разпространява активно чрез всички кабелни, сателитни и IPTV оператори в страната.", "date": "2018.04.27", "title": "Тита, 100 Кила, Deep Zone Project, Дичо, Eva и Клавдия -  на  BG MUSIC FESTIVAL   "}
{"url": "http://epicenter.bg/article/Dablin--gradat-v-koyto-polovinata-naselenie-nyama-27-godini/152987/10/0", "text": "  Светът е пълен с истории. Радостни, тъжни… човешки истории. Всеки град има богато минало, архитектура, музеи и галерии, но най-голям колорит носи духа на мястото. Духът, пречупен през очите и сърцата на хората, живели в него през вековете. През легендите,през разказаните и неразказани истории.     Така и аз, пристигайки в Дъблин, знаех сухи факти за ирландската столица. Че е най-големият град в Ирландия, разположен в източната част на страната при вливането на река Лифи в Ирландско море. Че в Дъблин са родени редица влиятелни писатели и драматурзи, като Самюел Бекет, Оскар Уайлд, Джеймс Джойс, Джордж Бърнард Шоу. Че Дъблин е младежки град - 50% от населението е под 27 години.   По време на пътуването през времето и пространстото обаче станах „нещотърсач“ и попаднах на няколко пълни с живот и колорит случки.   Първата история започва с един исторически период, трагичен за народа на Ирландия.   Страната по това време се крепи на земеделието, но земеделската система на острова е нестабилна и не е в състояние да се справи с продължителните периоди от лоши реколти. Основната храна на хората в Ирландия са картофите.   Катастрофата настъпва през 1845 г. когато картофената реколта е заразена с болестта „potato blight”. Тя буквално превръща картофите в гъста каша негодна за ядене. Проблемът се повтаря през следващите шест години. През 1849 г.-1850 г. освен от глада Ирландия е покосена и от холерна епидемия.   Гладът и болестите принуждават хората да търсят спасение извън пределите на родината. През периода 1846 – 1850 година населението на Ирландия намалява с 2 млн. души, което по това време съставлява 25 % от населението на страната.   Половината от тях загиват от глада и болестите, а другата половина емигрират в Северна Америка или други части на Великобритания. Всяка седмица в Ню Йорк слизали по 15 хиляди измъчени ирландски емигранти, които търсели нов живот в новия свят. Те пристигали в Америка на стари кораби, които били наричани „плаващи ковчези“, защото по време на дългото пътуване на борда им умирал всеки пети.   Един от корабите е  Между 1848 и 1855 година, корабът прави 16 пътувания до Северна Америка, като превозва емигранти до Канада и Ню Йорк. Средната продължителност на едно пътуване траело 47 дни, а един курс превозвал между 100 и 250 пътника, много над допустимото за капацитета на кораба.   Независимо от тези обстоятелства, няма нито един загинал пътник или член на екипажа по време на всички пътувания на    Корабът имал изключителен капитан, подготвен екипаж и нещо много рядко за екипаж на кораб в тези времена  - професионален лекар. През април 1848 година Маргарет Райли и съпругът й Даниел се качват на кораба \"Jeanie Johnston\" в Дъблин, за да отплават за Америка.   Маргарет е бременна, но въпреки това капитанът поема риска да качи семейството й. Целият екипаж е безкрайно мил и много отзивчив към бременната жена. Бебето се ражда в открито море една седмица преди акостирането му в Америка и в знак на признателност към всички, Маргарет кръщава сина си със 17 имена - на всеки един от членовете на екипажа. В акта като място на раждане на детето е посочен - Атлантически океан.   Днес репликата на кораба „Jeanie Johnston” работи като музей, показва восъчни фигури на екипажа и най-интересните пътниции разказва техните съдби.   Другата история, която искам да споделя е за хитрия предприемач Уилям Уолш, който прави лимонада от поднесения му от живота лимон.   Уилям Уолш е предприемач, собственик на фериботите, превозващи пътниците през река Лифи. Тъй като плавателните съдове били в лошо състояние – ръждясали и неподдържани, на Уолш поставили условие да ги ремонтира или да построи мост. През 1816 г. предприемачът построил мост, но с клауза в договора, че за средващите 100 години всеки преминал съоръжението ще му плаща по половин пени. Така и до днес колоритният мост над река Лифи носи името    А още колко истории се крият в дебелите книги на библиотеката в Тринити колидж, по тесните улички с ирландки пъбове, в паметта на хората. Ако се върна отново в Ирландия бих тръгнала по следите на елфите и леприконите, за да допълня легендата за приказната страна, където историите оживяват.  ", "date": "2018.04.27", "title": "Дъблин, градът в който половината население няма 27 години"}
{"url": "http://epicenter.bg/article/Tramp-zaplashi-konkurentite-na-SASht-za-domakin-na-Mondiala-/152912/8/0", "text": "Президентът на САЩ Доналд Тръмп подкрепи общата кандидатура на САЩ, Канада и Мексико за домакинство на световното първенство по футбол през 2026 г. и заяви, че ще бъде срамно, ако тя не бъде подкрепена от партньорите на страната, предава бТВ.  Нещо повече, държавният глава заяви, че ще предприеме мерки срещу страните, които не гласуват за САЩ.  \"САЩ подават СИЛНА кандидатура заедно с Канада и Мексико за Световното през 2026 година. Ще е жалко и срамно, ако държави, които ние винаги подкрепяме сега се обърнат срещу кандидатурата на Съединените щати. Защо ние да подкрепяме тези държави, ако те не ни подкрепят (включително и в ООН)?\", написа Тръмп в Туитър.  \r\n За последно финалите на световното първенство се играха в САЩ през 1994 г.  Друг кандидат за домакин на Мондиала през 2026 г. е Мароко. Африканската държава ще бъде подкрепена от страните от своя континент, както и от тези от Близкия и Средния Изток. Президентът на футболната федерация на Франция също заяви, че ще подкрепи африканската държава. Мароко ще получи глас и от Русия.  Гласуването ще бъде на 14 и 15 юни. Всеки член на ФИФА има еднакъв глас при гласуването и за това се твърди, че често може да се влияе на подобни вотове.  ", "date": "2018.04.27", "title": "Тръмп заплаши конкурентите на САЩ за домакин на Мондиала "}
{"url": "http://epicenter.bg/article/Kmetat-na-Burgas-pozdravi-i-nagradi-voleybolistite-ot--quot-Neftohimik-2010-quot--sas-zlatniya-trebal-/152972/8/0", "text": "Кметът на Община Бургас Димитър Николов поздрави и връчи награди на волейболния отбор „Нефтохимик 2010\", който в рамките на един сезон спечели суперкупата, купата и шампионската титла, предаде Радио „Фокус“–Бургас. Церемонията по връчването на наградите се състоя в Заседателната зала на Общината. Кметът пожела успех на отбора.  „Това е исторически момент. За първи път три в едно – суперкупата, купата и шампионската титла. Благодарни сме на ръководството. Разговаряхме и с ръководството на \"ЛУКОЙЛ България\". Те категорично потвърдиха, че продължават финансовата подкрепа за следващия период. Имаме и положително отношение от още няколко компании, които ще се включат, за да можем да привлечем още качествени състезатели. Във връзка с този успех на майската сесия Община Бургас ще внесе допълнително решение за финансова подкрепа за летния сезон в клуба. Ние станахме столицата на волейбола в България“, каза още кметът Николов.  На събитието присъстваха заместник кметовете на Бургас – д-р Лорис Мануелян и Красимир Стойчев, бургаските волейболисти, треньорът на отбора Найден Найденов и мениджърът Огнян Томов. Найденов благодари на кмета и на Община Бургас за цялостната подкрепа и поднесе своя подарък – златен требъл с Община Бургас.  „Надявам се с всеобща ваша помощ и на спонсорите да изградим един наистина по-силен отбор, с който да продължим да радваме спортната общественост на Бургас. Да бъдем истинска реклама на града, не само в България, но и в Евротурните. Дано тези прекрасни момчета останат тук и следващата година с още няколко попълнения и да изградим такъв отбор, който да ни позволи да постигнем тези успехи,“ каза Найденов.  ", "date": "2018.04.27", "title": "Кметът на Бургас поздрави и награди волейболистите от \"Нефтохимик 2010\" със златния требъл "}
{"url": "http://epicenter.bg/article/Grigor-Dimitrov-priklyuchi-uchastieto-si-v-Barselona-/152974/8/0", "text": "Григор Димитров приключи участието си на турнира в Барселона, предаде Агенция \"Фокус\". Испанецът Кареньо Буста спечели четвъртфиналния двубой на червени кортове за час и половина игра след 6:3, 7:6 (7:4 в тай-брека) и на полуфинала ще играе срещу 19-годишния грък Стефанос Циципас, който отстрани изненадващо петия поставен Доминик Тийм от Австрия.  С тази успех Кареньо Буста изравни победите срещу българина – 3:3.  Следващото участие на Григор Димитров е „Мастърс“ турнира в Мадрид, с награден фонд от 7 милиона и 200 хиляди евро, който ще се проведе от 7 до 13 май.  ", "date": "2018.04.27", "title": "Григор Димитров приключи участието си в Барселона "}
{"url": "http://epicenter.bg/article/Kim-Chen-Un-obeshtal-da-ne-budi-poveche-prezidenta-na-Yuzhna-Koreya-s-raketi/152907/7/0", "text": "Между нашите две държави няма да има повече войни, това се казва в обща декларация на лидерите на Южна Корея Мун Дже Ин и Корейската народнодемократична република (КНДР) Ким Чен Ун, предаде Би Би Си.   Двамата ръководители подписаха редица документи на среща в пограничното селище Панминчжон.   Пхенян и Сеул сложиха подписите си под документ, в който се провъзгласява, че Корейският полуостров ще бъде зона свободна от ядрено оръжие. Освен това Мун и Ким се споразумяха да подпишат мирен договор, който да сложи край на Корейската война (1950-1953 г.). По време на разговороте лидерът на КНДР Ким Чен Ун е обещал, че повече няма да буди президента на Южна Корея Мун Дж Ин с ракетни опити, които северокорейската страна обикновено извършваше рано сутрин. Това съобщи на брифинг говорителят на президента на Република Корея Юн Йон Чан, цитиран от БТА.   \"Ким Чен Ун каза на президента Мун, че е чувал, че той винаги става много рано сутрин заради ракетните изпитания на Севера и обеща, че повече няма да тревожи съня му\", каза прессекретарят, цитиран от ТАСС.   В делегацията е включена и сестрата на Ким Чен Ун - Ким Йо Чен. По време на официалните разговори тя е прдложила да се ускори обединението на двете Кореи, предаде БТА.   Това изказване било посрещнато с одобрителен смях от всички присъстващи на преговорната маса. \r\n \r\n Президентът на Южна Корея Мун Дже Ин на свой ред е предложил да бъдат свързани железниците на двете страни, защото това би осигурило съществен принос към икономическото сътрудничество.   Проектът за междукорейска жп линия е обсъждан от ръководствата на двете държави и по-рано, но все още не е осъществен. Той предвижда в бъдеще и свързване на корейските железници с руската Транссибирска жп магистрала, което ще даде възможност товари от Корейския полуостров да се доставят в Европа много по-бързо, пояснява ТАСС.   Предложението на Ким Чен Ун президентът на Юга Мун Дже  Ин да прекрачи демаркационната линия и да стъпи на севернокорейска земя, бе направено спонтанно, информира говорителят на южнокорейския лидер. \"Щом Ким Чен  Ун мина откъм южнокорейската страна на границата, президентът Мун запита риторично кога ще може и той да стъпи в Северна Корея. Ким Чен Ун отговори мигновено: \"Може би ей сега\" и хвана президента за ръка с покана да го последва отвъд демаркационната линия\", посочи той.   Южнокорейският президент го стори без колебание, след което двамата държавни лидери известно време позираха пред камерите, стоейки вече в севернокорейската част на зоната.   Лидерът на КНДР призна на границата пред южнокорейския си колега, че е впечатлен от срещата с него на \"подобно историческо място\".   \"Много се радвам на тази среща, не можах да сдържа своя ентусиазъм. Много съм впечатлен, че се срещнахме на подобно историческо място и че президентът Мун пристигна тук, за да ме посрещне лично на демаркационната линия\", цитира негови думи телевизия Ен Ейч Кей.   Мун Дже-ин заяви на свой ред, че \"това е много смела стъпка\" от страна на севернокорейския лидер, \"ознаменувал с появата си този исторически момент\", добавя ТАСС.  ", "date": "2018.04.27", "title": "Ким Чен Ун обещал да не буди повече президента на Южна Корея с ракети"}
{"url": "http://epicenter.bg/article/Zaharieva--Kogato-govorim-za-Zapadnite-Balkani-tryabva-da-mislim-za-neshtata--koito-ni-svarzvat/152908/7/0", "text": "  Събитието, посветено на темата „Да си представим новите Западни Балкани“, беше открито от д-р Ханс-Герт Пьотеринг, бивш председател на Фондацията. „България е център на стабилност на Балканите и много важен партньор за ЕС“, подчерта германският политик. Той се обърна с думи на благодарност към българското правителство, премиера Борисов и лично към министър Захариева за силната им и последователна политика на привързаност към европейските    В дискусията вицепремиерът Захариева сподели виждането си, че общите усилия на Европейския съюз и страните от Западните Балкани, могат да превърнат региона в стабилен и проспериращ. Тя изтъкна, че положителна стъпка в тази посока е организирането на по-чести срещи на ниво ЕС-Западни Балкани. „Срещата в София на 17 май е първата от 15 години насам. Не е нормално срещите ни със съседите, някои от които вече преговарят за членство, да са толкова редки“, каза министър Захариева.   Балканите са регион с нелека история. Дори и днес все още има отворени въпроси между някои от страните и са необходими още усилия както по отношение на необходимите реформи, така и за стабилността и сигурността, допълни Екатерина Захариева в своето изложение. „През последните 8 месеца посетих региона три пъти и на място се убедих във волята за истински и резултатни реформи на правителствата на тези страни. Наистина очакванията към политическите лидери от Западните Балкани вече са големи, но безспорно най-големи са очакванията на техните собствени граждани“, отбеляза българският външен министър. Захариева бе категорична, че европейската перспектива на региона трябва да се превърне в необратим процес не само за ЕС, но и за Западните Балкани.   „ Когато видим купчина с камъни, първата ни мисъл е не да ги хвърляме, а да строим мостове с тях. Моето виждане е, че когато мислим и говорим за Западните Балкани, трябва да се концентрираме върху нещата които ни свързват, а не върху тези, които ни разделят“, сподели по време на дискусията дипломат № 1 на България.   По думите й настоящият момент е ключов за процеса на разширяването. Отправянето на препоръка за започване на преговори с Република Македония и Република Албания от страна Комисията е само началото на процеса по присъединяване. Това обаче дава много повече възможности и инструменти на ЕС, с които да подкрепя страните по техния европейския път, коментира вицепремиерът Захариева. Тя изрази надежа, че през юни ще бъде взето и решение за начало на преговори за двете държави.   Подчертавайки важността на реформите, които и шестте страни от Западните Балкани трявба да реализират, Захариева постави акцент върху значението на този процес за най-младата част от населението на региона. Младежката безработица в тези страни е около 55 - 60 %, допълни вицепремиерът и посочи, че преди години България също се е сблъскала с подобен проблем, но днес тенденцииите са положителни. По думите й само за последната година у нас са се завърнали 24 хиляди младежи.   „ Доволна съм, че в Стратегията на Комисията за региона има заложени фондове не само за образование, но и за start-up компании и създаване на работни места. С подобни по-бързи за реализиране във времето мерки може да се борим с младежката безработица“, заяви Екатерина Захариева в отговор на въпрос.   Като друг важен аспект в бъдещото развитие на Западните Балкани министър Захариева открои свързаността - както между страните от региона, така и на региона с останалата част от Европа. „Това е темата, която избрахме за Срещата на върха в София. Това не е формат за разширяване. Убедена съм обаче, че тази среща е най-лесният начин ЕС да покаже видимостта и ангажимента си към региона“, изтъкна българският вицепремиер.   В заключение тя допълни, че страната ни има амбицията към Софийската декларация да бъде заложено и приложение, което да доразвива с конкретни идеи за проекти шестте инициативи от Стратегията на Комисията.    ", "date": "2018.04.27", "title": "Захариева: Когато говорим за Западните Балкани трябва да мислим за нещата, които ни свързват"}
{"url": "http://epicenter.bg/article/The-Guardian--Sega-e-shansat-za-sdelka-s-Kosovo--zayavi-srabskiyat-prezident---no-na-kakva-tsena-/152913/7/0", "text": "  Когато НАТО бомбардираше Сърбия през 1999 година, Александър Вучич беше министър на информацията, налагащ цензура за президента на страната Слободан Милошевич, който по-късно беше осъден за военни престъпения, пише Шон Уокър от Белград в материал за британското левичарско издание Guardian, представен без редакторска намеса.   Близо две десетилетия по-късно, самият Вучич е президент на Сърбия. Той твърди, че е изоставил голяма част от предишните си националистически възгледи и отхвърля обвиненията в авторитарност, а сега международната общност гледа на него, като на човек, който може да подпише споразумение, което в крайна сметка ще донесе помирение с Косово.   Бившата сръбска провинция се оттегли от Белград под международен надзор след въздушната кампания на НАТО и обяви независимост през 2008 година. Сърбия все още счита тази територия за своя.   В интервю пред „Гардиън“ в Белград тази седмица, Вучич заяви, че в момента има кратък период от „шест месеца или една година“, в който може да се достигне до сделка.   „ Готови сме да обсъдим всеки един въпрос, готови сме да обмислим всяко едно предложение, което да доведе до компромисно решение“, заяви той, като уточни, че Сърбия трябва да получи нещо в замяна.   Косово е признато от повече от 100 държави, но все още има пет страни-членки на Европейския съюз, които все още не са го направили, основно, защото се страхуват, че това може да създаде прецедент за техните собствени териториални проблеми. Нито Китай, Индия и Русия.   Надеждата в Брюксел е, че може да бъде договорена сделка, която да доведе до формалното признание на Белград на независимостта на Косово, което ще отвори пътя на Прищина към ООН, а на двете държави да започнат пътя си към влизане в Съюза.   Вучич насърчава тези надежди, но в замяна иска различни придобивки за Сърбия. Той все още участва в брюкселския диалог с косовския президент Хашим Тачи, който се опитва да изпълни ангажиментите, поети с подписването на междинно споразумение преди пет години. Тачи заяви, също пред „Гардиън“ миналата седмица, че очаква тази година да бъде подписано всеобхватно споразумение.   Вучич прекара последните няколко месеца в поредица от срещи със западни лидери, опитвайки се да ги убеди, че трябва да предложат компромисно решение, което да съдържа конкретни придобивки за Сърбия, а не просто да отразява фактите на място.   Шансът Вучич да подпише сделка изглежда забележителен, като се има предвид, че през 90-те години той беше част от радикалната партия, която се стремеше към Сърбия и подкрепи сръбските политически и военни формации, които се бориха в Хърватия, Босна и Херцеговина и Косово, коментират от редакцията.    ", "date": "2018.04.27", "title": "The Guardian: Сега е шансът за сделка с Косово, заяви сръбският президент – но на каква цена?"}
{"url": "http://epicenter.bg/article/Karvava-vendeta--Napraviha-na-resheto-ubietsa-na-Arkan-v-YuAR-/152932/7/0", "text": "В Южна Африка е застрелян Милан Джуричич-Мики, убиец на обявения за военнопрестъпник сърбин Желко Ражнятович-Аркан, покойния съпруг на Цеца Величкович. Джуричич е бил направен на решето в деня, в който е трябвало да се срещне с човек от престъпната Земунска групировка, твърди в. \"Курир\", цитиран от Канал 3.  Желко Ражнятович, печално известен със своите \"тигри\" от войните в Босна и Хърватия при разпадането на бивша Югославия, бе убит на 15 януари 2000 г. във фоайето на белградския хотел \"Интерконтинентал\".  От 2006 г. Джуричич се укриваше в ЮАР. Там продължава да се укрива и друг участник в атентата срещу Аркан - Доброслав Гаврич.  ", "date": "2018.04.27", "title": "Кървава вендета: Направиха на решето убиеца на Аркан в ЮАР "}
{"url": "http://epicenter.bg/article/Severna-i-Yuzhna-Koreya-se-razbraha-za-palno-yadreno-razorazhavane-na-poluostrova/152934/7/0", "text": "Ръководителите на Северна и Южна Корея подписаха днес декларация, в която се съгласяват да работят за пълно ядрено разоражаване на Корейския полуостров, предаде Ройтерс, цитирана от БТВ.  На първата си срещата на върха двете страни декларираха, че ще се стремят към споразумение за „траен и солиден” мир на полуострова.  Съвместната декларация включва също обещания за съкращаване на въоръженията, прекратяване на \"враждебните действия\", превръщането в \"зона на мира\" на силно укрепената граница между Севера и Юга и за стремеж към многостранни разговори с други страни, сред които Съединените щати.  Днес се състои историческа среща между лидерите на Северна Корея Ким Чен-ун и на Южна Корея Мун Дже-ин.  Рано тази сутрин Ким Чен-ун пресече демаркационната линия, разделяща полуострова, и така стана първият севернокорейски лидер, който посещава Южна Корея след края на корейската война през 1953-а година.  Като символичен жест за затоплянето на отношенията двамата лидери си стиснаха ръцете на граничната линия.", "date": "2018.04.27", "title": "Северна и Южна Корея се разбраха за пълно ядрено разоражаване на полуострова"}
{"url": "http://epicenter.bg/article/-quot-Al-Kayda-quot--atakuva-Hama--ruskite-VKS-i-siriyskata-armiya-likvidiraha-desetki-dzhihadisti--VIDEO-/152943/7/0", "text": "Миналата нощ обединени сили на ислямистите започнаха настъпление в сирийската провинция Хама. Жестоки боеве са избухнали на няколко фронта в северозападната част на провинцията, съобщава \"Русская весна\".  Атаката започнала с артилерийска подготовка по позиции на сирийската армия и по контролно-пропускателните пунктове Мугайр, Керназ и Хамамият, както и на юг от град Кафр Набуда. След артилерийския обстрел стотици ислямисти, начело с отрядите на \"Хайят Тахрир Аш-Шам\" (бившите \"Джебхат ан-Нусра\", сирийски клон на \"Ал Кайда\"). Пропагандистите на бандитите дори съобщили в интернет, че са превзели населения пункт Хамамият.  Сирийската армия отвърнала с ракетен и оръдеен огън по щабове на джихадистите и снабдителните маршрути, като освен обстрела по настъпващите части са били поразени укрепени райони на терористите в Кафр Зита, ал-Латамна и други населени места.  Към контраатаката са се присъединили руски и сирийски бойни самолети, които извършили авиоудари по сили и обекти на ислямистите.  Под прикритието на руските ВКС и сирийската бойна авиация армията и опълченците са успели да отразят мощната настъпателна операция на въоръжените джихадистки групировки.  В хода на операцията са били ликвидирани десетки ислямисти, унищожена е бронетехника и пикапи с едрокалибрени картечници.  ", "date": "2018.04.27", "title": "\"Ал Кайда\" атакува Хама, руските ВКС и сирийската армия ликвидираха десетки джихадисти (ВИДЕО)"}
{"url": "http://epicenter.bg/article/Rumanskiyat-prezident-poiska-ostavkata-na-premiera-Viorika-Danchila/152944/7/0", "text": "Румънският президент Клаус Йоханис поиска оставката на премиера Виорика Дънчила, съобщи \"Романия инсайдър\". В кратко изявление държавният глава каза, че оттегля доверието си от Дънчила, която пое поста преди около 3 месеца. Според него тя не може да се справя с работата и поставя страната в уязвимо положение. Ден по-рано Йоханис критикува премиера, че е посетила Израел тайно, без предварителна организация и че не е имала мандат да води официални разговори с израелски политици. Днес Йоханис критикува и меморандума, с който правителството заявява решимостта си да премести румънското посолство в Израел от Тел Авив в Ерусалим.   Президентът, който има последната дума при подобни външнополитически решения, смята, че решението за преместване на посолството не е основано на \"солидни и обосновани оценки\". Йоханис не е доволен и от опитите на правителството, оглавявано от социалдемократите, от чиито редици е и Дънчила, да контролира Румънската национална банка. Институцията е под силен натиск от управляващата партия и президентът предложи да посредничи в конфликта, но среща не се състоя, посочва изданието.   Лидерът на управляващата партия Ливиу Драгня обвини централната банка и президентството, че имат координирана стратегия да дискредитират фискалните и икономически мерки на кабинета. Той обвини банката, че е съучастник в процеси, довели да ръста на инфлацията напоследък, пояснява изданието. \"Ролята на Румънската национална банка е ясно разписана, тя е независима от политическата воля, от правителството и от другите институции\", заявява Йоханис. \"Правителството бе назначено на 29 януари. Минаха вече три месеца и мога да си направя изводи. Г-жа Дънчила не може да се справи с работата на премиера на Румъния и превръща правителството в бреме за страната\", заявява президентът. Той не може да отстрани министър-председателя, правителството може да падне при вот на недоверие в парламента.", "date": "2018.04.27", "title": "Румънският президент поиска оставката на премиера Виорика Дънчила"}
{"url": "http://epicenter.bg/article/Ideologat-na-Kremal-za-kyurdite--Amerika-bila-zad-vas--Shte-vidim-kak-shte-se-opravite-s-turtsite-/152945/7/0", "text": "Руският експерт по външна политика и политолог Александър Дугин (наричан идеолога на Кремъл) отговори на въпроси на журналисти, в числото на които бе и Ясер Емре от „Стар“, съобщава руското електронно издание  Infsmi.ru.   Руският експерт бе запитан за Работническата партия на Кюрдистан (ПКК) и кюрдските отряди за самоотбрана. Според журналиста на „Стар“ Русия поддържа ПКК.   „Не, това не е така. ПКК и отрядите за самоотбрана са инструменти в американската стратегия. Тях ги въоръжават и използват както в Северен Ирак, така и в Сирия. Влиянието на Русия върху ПКК и отрядите е нулево. Преди операцията в Африн те отклониха нашето предложение, като ни казаха: Зад нас е Америка, вие не ни трябвате!“ Е, след като зад вас е Америка, да видим как ще се оправите с турците“, отговорил Дугин.   „Членовете на ПКК и на отрядите за самоотбрана неотдавна започнаха да разбират, че този, който е на страната на САЩ, се оказва хвърлен на произвола на съдбата, за да бъде унищожен. Ако те продължат да настояват за сътрудничество със САЩ, ще бъдат ликвидирани от Турция. Ние сме готови да говорим за бъдещето на Сирия с нашите приятели – Анкара, Техеран, сирийския народ. И ние искаме САЩ да напуснат тази страна“, продължил експертът.   В миналото ПКК бе смятана за съюзник на Източния блок, воден от Съветския съюз.  ", "date": "2018.04.27", "title": "Идеологът на Кремъл за кюрдите: Америка била зад вас?! Ще видим как ще се оправите с турците!"}
{"url": "http://epicenter.bg/article/Rusiya-se-pohvali-s-nechuvan-spad-v-potreblenieto-na-alkohol---s-40-/152946/7/0", "text": "Количеството на консумиран алкохол в Русия на човек от населението е намаляло с почти 40% от 2006 г. насам, съобщи Нюз.бг. Медията се позова на руското здравно министерство, според което този резултат бил благодарение на системната работа на руските власти.  Руските власти действат по въпроса съгласно концепцията за прилагане на публични политики за намаляване на злоупотребата с алкохол и превенция на алкохола сред населението в периода до 2020 година.  \"Системната работа в тази област през последните години позволи да се намали значително консумацията на алкохол на глава от населението - почти 40 процента\", изтъкват от здравното ведомство.  Освен това здравните власти провеждат комуникационни кампании за стимулиране на здравословен начин на живот.  От пресслужбата на министерството добавиха, че подържат по-голямата част от инициативите, насочени към затягане на контрола върху етиловия алкохол, увеличаването на акциза върху алкохолните напитки, както и намаляване на териториалната достъпност до алкохолни напитки на населението.", "date": "2018.04.27", "title": "Русия се похвали с нечуван спад в потреблението на алкохол - с 40%!"}
{"url": "http://epicenter.bg/article/Kim-Chen-un-s-istoricheski-dumi--Nie-sme-edin-narod--edna-krav---VIDEO-/152949/7/0", "text": "Севернокорейският лидер Ким Чен-ун каза, че двете Кореи са една нация, предаде ДПА.  \"Няма причина да се бием помежду си - ние сме една нация\", заяви Ким по време на историческа среща с южнокорейския президент Мун Дже-ин в граничното село Панминчжон.  \"Отне ни доста време, докато двете Кореи се съберат и си стиснат ръце\", каза Ким. \"Дълго чакахме този момент\", заяви той.  \"Докато стоя тук днес, мога да видя, че Южна и Северна Корея са един народ, една кръв - те не могат да бъдат разделени\", каза Ким.  Северна и Южна Корея казват, че заедно ще настояват за разговори със САЩ и евентуално с Китай за официално спиране на Корейската война (1950-1953). Конфликтът е прекратен с примирие и от техническа гледна точка двете Кореи все още са във война.  Сеул и Пхенян се съгласиха на направят Корейския полуостров свободен от ядрени оръжия, но не представиха някакви нови конкретни мерки за постигане на тази цел.  Двете Кореи потвърдиха в съвместно изявление след срещата между техните лидери, че целта им е да постигнат \"безядрен Корейски полуостров чрез пълно ядрено разоръжаване\".  По-рано Северна Корея използваше понятието \"денуклеаризация\", за да каже, че може да се разоръжи само ако САЩ изтеглят своите войски от Южна Корея.  Двете Кореи се разбраха Мун да посети Пхенян през есента.  Те се съгласиха да спрат всички враждебни действия по суша, море и въздух, които може да предизвикат военно напрежение и сблъсъци.  Ким и Мун обявиха, че двете страни ще прекратят от 1 май излъчването на пропаганда една срещу друга по високоговорители по границата и ще премахнат използваното за това оборудване. Те също така се съгласиха да спрат да пускат пропагандни листовки през границата.  Северна и Южна Корея се споразумяха да предприемат стъпки за ограничаване на сравнително честите сблъсъци край западната им морска граница, определяйки района като \"мирна зона\" и гарантирайки безопасност за рибарите от двете държави.  Те планират да водят военни преговори през май за по-нататъшно обсъждане на намаляване на напрежението.  Двете страни се съгласиха да открият постоянно комуникационно бюро в севернокорейския град Кесон и да възобновят временното събиране на роднини, разделени от Корейската война.  Източник: БТА   ", "date": "2018.04.27", "title": "Ким Чен-ун с исторически думи: Ние сме един народ, една кръв! (ВИДЕО)"}
{"url": "http://epicenter.bg/article/Balgariya-podkrepya-pregovorite-za-chlenstvo-v-NATO-na-Bosna-i-Hertsegovina--Makedoniya/152950/7/0", "text": "България подкрепя политиката на отворени врати на НАТО и е на мнение, че е дошло време за задействането на плана за действие за членство за Босна и Херцеговина, Македония и Грузия. Това съобщи вицепремиерът Екатерина Захариева, която участва в днешното заседание на външните министри от НАТО в Брюксел, съобщи БТА.   По нейните думи това е важно за сигурността и стабилността на нашия регион. Тя определи дебата като много важен и за България, и може би нелек. Захариева коментира, че поставянето на темата в дневния ред на днешното заседание е много важен знак. Въпросът дали ще се задейства планът за действие за членство за Босна и Херцеговина може би ще остане за лидерите през юли, поясни тя по повод предстоящата среща на държавните и правителствените ръководители от НАТО това лято.   Вицепремиерът посочи, че вероятно в края на май може да се очаква ново заседание на Съвета НАТО-Русия. Общото мнение е, че засега няма причина за промяна на досегашния подход към Москва - развиване на способности за отбрана и продължаване на диалога, допълни Захариева.   Тя отбеляза, че подкрепата на НАТО за коалицията срещу \"Ислямска държава\" трябва да се запази, защото не са решени всички проблеми с радикализацията и тероризма. Общо е мнението, че когато моментът дойде, трябва да се засили партньорството с Либия, добави тя.   По повод събитията на Корейския полуостров вицепремиерът посочи, че днес наистина е важен ден и исторически момент. Всички сме обнадеждени от тези действия, но оставаме внимателни и на мнение, че трябва да се запазят всички мерки срещу Северна Корея до прилагането на днешните изявления - ядрено разоръжаване не се случва толкова лесно. Българската позиция е неизменна - твърди санкции, но запазване на каналите за диалог, добави вицепримерът.  ", "date": "2018.04.27", "title": "България подкрепя преговорите за членство в НАТО на Босна и Херцеговина, Македония и Грузия"}
{"url": "http://epicenter.bg/article/Globalizmat-ruhva-dogodina-s-tezhka-svetovna-kriza-i-novi-voyni-/152955/7/0", "text": "Краят на либерално-глобалистката концепция за света скоро ще настъпи. Ще бъдем ли свидетели? В това отношение много полезен източник за информация е политическата астрология, където има две световни имена, пише flagman.bg. И двамата астролози имали почти 90% успеваемост в прогнозите си, пише сайтът.   Единият е руснакът Павел Глоба. След като 6 месеца преди събитието предсказа с голяма точност предстоящия преврат срещу Ердоган и кой точно ще го организира, както и че, без да е виновен, за него ще бъде обвинен „един старец, който се крие в Америка“, той обяви, че повече няма да прави публично достояние конкретните си прогнози, защото е получил няколко сериозни заплахи за живота си.    Все пак миналото лято Глоба не можа да се стърпи като обяви, че Голямото американско затъмнение, обхванало САЩ от край до край, ще има същите последици, както онова, което се е случило година и нещо преди Гражданската война там. Но верен на обещанието си, не каза нищо конкретно в повече.    Затова пък другият – украинецът Константин Дaраган, публикува на 18 април т.г. огромен текст с точни дати, имена на организации и държави и описание на начина, по който либералният глобализъм ще рухне. Той пише:   От целия текст на Дараган се разбира, че единственият печеливш ще е Китай. Астрологът дори описва конкретно по страни и организации - на кого какво ще се случи.     принудителна мащабна трансформация на активите и собствеността с преки загуби за кредиторите. Въвеждане на нова система, нови правила на играта във финансовата сфера.     2020-21 г. Федералният резерв на САЩ: мащабна криза, принудителна загуба на властта, болезнена реорганизация. Срок: 2019-2020.     Начело на самоназначилата се за супергерой нация се намира възхитителен лидер (р. 14.06.1946)     сериозно уронване на репутацията и положението в обществото, заради действията на специалните служби или сериозна провокация. Проверка за издръжливост, която той няма да премине. Би било добре, ако изобщо остане здрав. Срок: 2020 г.     (дата на създаване 17.05.1792): борсова криза, каквато не е имало в последните минимум 30 години. Срок – 2019-2021 г.     (дата на създаване 24.08.1949): мащабна принудителна реорганизация, мобилизация и значително стягане на силите, загуба на възможността да действа. Срок: 2019-2020 г.    разглежда я според датата на създаването на Общността на нациите - 11.12.1931: принудителна реструктрукция с огромни загуби, вероятен фактически крах на цялата структура за влияние. С две думи – \"британската шизоистерика, започнала тази година, се вписва тук идеално, тъй като срокът на прогнозата е именно 2018-2019 г.\"   за тези, които обичат да копаят надълбоко, и на които не е нужно да се обяснява и доказва вече известното, ще бъде интересно да се погледне и в хороскопа на това общество – дата на създаване 01.07.1776 – оказващо сериозно влияние върху съвременната англосаксонска глобалистка култура. Единен свят под властта на наднационалните финансови елити, без религии, без нации. И без права. Свобода, превърната в своята пълна и абсолютна противоположност. Самото общество отдавна не съществува в първоначалния си вид, но идеята му си живее и оттогава превъзходно е разцъфнала при непосредствената финансова поддръжка на илюминатите - Ротшилд. И разбира се, идеята си има хороскоп.    : мащабна и болезнена трансформация със загуби и невъзможност да се получи желаното. Впрочем, лично Александър Ротшилд (2.12.1980) и Натаниел Ротшилд (12.07.1971) ще преминат през този обрат дори много добре, даже ще припечелят от тази криза. И не само те. Срок – 2020-21 г.     (21.09.1949): забележително усилване на влиянието, увеличаване на властта и тежестта в света. Срок: 2019-2020 г.    (15.01.1902): колосални промени, смяна на политическия курс под натиска на обстоятелствата, възможна е смяна на режима или най-главното лице. Срок: 2020-2021 г.     Като вариант за начало на щурма са възможни колапс във властта в САЩ, например, сриване на президентските избори; отказ от избори или непризнаване на техните резултати; отказ на САЩ да изпълняват свои международни финансови ангажименти; пълноценна икономическа война на САЩ против всички; скандал със златните запаси; борсов колапс и т.н.. Може да има и други варианти, при това десетки, тук е нужен профилен специалист. Точна прогноза ще напиша, когато събитията наближат и се появи фактология - имена, названия и новини, обещава Дараган.    \"Като астролог мога обаче с точност да кажа кога ще се случи това. Привет, времето настъпи. Този процес ще се точи десетилетия, но ще е необратим и ще започне в близките три години.    Нарочно описвам това няколко години преди събитията, за да не може после никой да не ми казва, че „то и без друго си беше ясно“ или „той просто е добър политолог“.", "date": "2018.04.27", "title": "Политически астролог: Глобализмът рухва догодина с тежка световна криза и нови войни!"}
{"url": "http://epicenter.bg/article/SASht-napraviha-spisak-na-vragovete-si-v-OON-/152956/7/0", "text": "САЩ са съставили списък на страните, които най-често им се противопоставят в Общото събрание на ООН. Това се казва в изявление на постоянното представителство на Вашингтон в световната организация, предава БНР.  Според анализа най-често срещу американските предложения гласуват Зимбабве, Бурунди, Иран, Сирия, Венецуела, Северна Корея, Туркменистан, Куба, Боливия и ЮАР.  В позитивния списък – на страни, подкрепящи САЩ, са Израел, Микронезия, Канада, Маршаловите острови, Австралия, Великобритания, Франция, Палау, Украйна и Чехия.  По-рано Държавният департамент публикува анализ от гласуванията в Общото събрание на ООН през 2017. Според документа в 31% от случаите по-голямата част от страните членки са подкрепяли предложенията на САЩ, като е регистриран спад от 10 процента спрямо 2016 година.  Нивото на подкрепа не отразява адекватно \"щедростта\", която САЩ показват, плащайки 22 процента от бюджета на ООН. \"Това не е приемлива отплата на нашата инвестиция\", заяви постоянният представител на САЩ Ники Хейли, цитирана от БТА.  \"Президентът Тръмп иска да е сигурен, че нашите долари за чуждестранна помощ - най-щедрата в света, винаги служат на американските интереси, и ние се надяваме да му помогнем\", поясни тя.  Хейли е заплашвала неколкократно, че САЩ ще вземат ответни мерки срещу страните, които не ги подкрепят в световната организация, припомня ДПА.  Преди гласуване в Общото събрание, критикуващо решението на САЩ да премести посолството си в Израел в Ерусалим, Вашингтон запалаши да отреже помощта за страните, гласували против тях. След като страните членки гласуваха с преобладаващо мнозинство против САЩ, Хейли даде прием, на който покани само тези, които ги подкрепиха.  ", "date": "2018.04.27", "title": "САЩ направиха списък на враговете си в ООН "}
{"url": "http://epicenter.bg/article/Brutalno-klane-v-Kitay--Mazh-napadna-s-nozh-uchenitsi--sedem-sa-martvi--VIDEO--/152959/7/0", "text": "Мъж с нож нападна ученици. Инцидентът е станал в северозападната китайска провинция Шънси.  Според предварителната информация, обезумелият мъж се е нахвърлил на децата на улица в град Юлин. Съобщава се за седем жертви. Броят на пострадалите е 12.  Нападението е било внезапно и е станало докато децата се прибирали от училище, около 18:10 часа местно време.  Пострадалите деца са откарани в болница и получават необходимата медицинска помощ.  Нападателят е задържан. Причините за престъплението към момента са неизвестни.  ", "date": "2018.04.27", "title": "Брутално клане в Китай! Мъж нападна с нож ученици, седем са мъртви (ВИДЕО) "}
{"url": "http://epicenter.bg/article/V-Sredizemno-more-e-navlyazla-udarna-grupa-na-VMS-na-SASht-nachelo-sas-samoletonosacha--Hari-Truman--/152961/7/0", "text": "Ударна група на ВМС на САЩ, водена от атомния самолетоносач „Хари Труман“ е влязла около 15:00 часа българско време във водите на Средиземно море, предава Интерфакс, позовавайки се на данните от системата за международен мониторинг на придвижването на морските съдове. Това съобщава Агенция \"Фокус\". Според британските наблюдатели край Гибралтар заедно с „Хари Труман“ в Средиземно море са влезли ракетният крайцер „Нормандия“, ескадреният миноносец „Форест Шърман“, както и германската фрегата „Хесен“.  По-рано тази седмица в Средиземно море влязоха разрушителите „Бълкли“ и „Арли Бърк“ от състава на групата на „Хари Труман“.  Според данните на Шести флот на ВМС на САЩ в състава на групата влизат ракетните разрушители „Фарагут“, „Джейсън Денъм“ и „Съливанс“, които ще влязат по-късно в Средиземно море.  Всички американски кораби са снабдени с крилати ракети „Томахоук“, които имат обхват от около 2500 км.  ", "date": "2018.04.27", "title": "В Средиземно море е навлязла ударна група на ВМС на САЩ начело със самолетоносача „Хари Труман“ "}
{"url": "http://epicenter.bg/article/Kim-Chen-un-otpatuva-kam-doma-sled-pishtna-tseremoniya-po-izprashtaneto-mu/152965/7/0", "text": "Ким Чен-ун се върна в Северна Корея след днешната си среща с южнокорейския президент Мун Дже-ин, на която двамата се зарекоха да освободят Корейския полуостров от ядрено оръжие, но не обявиха конкретни мерки за това, предаде Асошиейтед прес, цитирана от БТА.  На пищна церемония по изпращането в граничното селище Панминчжон гръмко звучеше поп музика, а Ким и Мун крепко си стиснаха ръцете, докато на голям екран пред сградата, където двамата разговаряха по-рано днес, прожектираха снимки от срещата на върха.  След това Ким се качи на черната си лимузина Мерцедес, която потегли към КНДР. Севернокорейският лидер свали прозореца на колата и помаха на домакините, докато напускаше демилитаризираната зона, предаде Франс прес.  ", "date": "2018.04.27", "title": "Ким Чен-ун отпътува към дома след пищна церемония по изпращането му"}
{"url": "http://epicenter.bg/article/Zoran-Zaev--Makedoniya-ochakva-skoro-da-poluchi-data-za-nachaloto-na-pregovorite-za-chlenstvo-v-ES/152969/7/0", "text": "Македонският министър-председател Зоран Заев заяви, че страната му очаква скоро да получи точна дата за началото на преговорите за членство в ЕС и ще засили усилията си за прилагането на необходимите за целта реформи, предава Reuters, цитирана от \"Фокус\". „Имаме ясна цел пред нас. Никога не сме били толкова близо до получаването на дата за започване на преговорите с ЕС“, заяви Заев след срещата си с председателя на Европейския съвет Доналд Туск. „Работим по успешното разрешаване на спора за името. Разрешаването на въпроса ще открие вратите да започнем преговорите за членство в ЕС и НАТО“. Той допълни, че правителството „ще удвои“ усилията си реформите да станат „видими, твърди и ефективни“.", "date": "2018.04.27", "title": "Зоран Заев: Македония очаква скоро да получи дата за началото на преговорите за членство в ЕС"}
{"url": "http://epicenter.bg/article/Mayk-Pompeo--NATO-e-po-nezamenimo-ot-kogato-i-da-bilo-v-svetlinata-na-ruskata-zaplaha-/152982/7/0", "text": "Държавният секретар на САЩ Майк Помпео заяви, че НАТО е „по-незаменимо от всякога“ заради последните действия на Русия. Той призова Алианса да не се връща „към обичайната си дейност“, пише изданието The Hill, цитирано от Агенция \"Фокус\".  „В светлината на неприемливите действия на Русия, НАТО е по-незаменимо от когато и да било“, заяви Помпео. „Както нашите съюзници се съгласяват, употребата на невропаралитичен газ от Русия на британска територия е безразсъдно действие, което е поставило живота на невинни цивилни под заплаха“, допълни той.  „НАТО не трябва да се завръща към обичайната си дейност с Русия, докато Москва не покаже ясна промяна на действията си“, допълни той.  Помпео проведе преговори с външните министри на страните членки на НАТО относно руската „агресия“ в Европа.  На среща на затворени врати Помпео и другите външни министри от НАТО постигнаха консенсус относно необходимостта да има отговор на „руската агресия“. Съюзниците обсъдиха Русия с Помпео, като се съсредоточиха върху аферата „Скрипал“ и Сирия и настояха НАТО да намери нови начини за противодействие на руските действия. В срещата участва и българският вицепремиер и министър на външните работи Екатерина Захариева. Същевременно Помпео отново повтори позицията на САЩ, че страните членки трябва да увеличат военните си бюджети, за да постигнат целта от 2% от БВП.  Помпео обвини Германия, че не прави достатъчно, за да посрещне задължението си да приведе разходите си за отбрана до необходимите 2% от БВП и попълни, че е „важно“ всички съюзници да изпълнят това свое обещание.  На въпрос дали Германия прави достатъчно, за да постигне целта, Помпео отговори отрицателно. „А трябва да изпълнят целта, както сме се разбрали“, допълни той.  ", "date": "2018.04.27", "title": "Майк Помпео: НАТО е по-незаменимо от когато и да било в светлината на руската заплаха "}
{"url": "http://epicenter.bg/article/Lyubimets-na-Stiv-Koen-vdahnovi-krasavitsa-v-Nirvana-/152967/6/0", "text": "  Любимият на милиардера Стив Коен художник Рой Лихтенщайн вдъхнови красива българка за поп арт шедьоври, които показа в галерия Нирвана.   Провокативните платна в типичния стил на Лихтенщайн, чиято картина наскоро бе купена от Коен за 165 милиона долара, приковаха вниманието на елитната публика в арт пространството на колекционера Ники Младжов.   Изложбата на младата художничка Моника Тошева бе открита от проф. Любомир Стойков, който разказа с какво вълнение навремето пристъпвал прага на музея Метрополитън, чийто член е вече от години.   Проф. Стойков, който е преподавател и в Художествената Академия, представи красивата Моника, чиито картини притежават пилотът от Формула 1 Кими Райконен и милиардерът сър Ричард Брансън.   \"Ние, колекционерите, вече сме спокойни, че младите художници има с какво да ни зарадват\", сподели собственикът на галерия Нирвана Ники Младжов, който подава ръка на млади таланти и дава шанс да се изявят в галерията, известна с изложби на доказани български майстори.   Платната на Моника Тошева привлякоха вниманието и на колекционерите д-р Колю Бянов и Боян Радев.   \"Странна изложба с още по-странно заглавие! Картината не е това, което изглежда - отвъд привидността, отвъд мотото, е неизвестното и необяснимо тайнство на произведението. Да се надяваме, че като добър стрелец Моника Тошева е уцелила своя зрител в сърцето\", споделя акад. Светлин Русев, който знае, че художничката е признат майстор на стрелба по мишени и цели винаги десетката.   \"Изложбата се нарича \"Мото\" заради историческата препратка към традицията на Националната художествена академия за създаване на платна на тази тема. Както разбирате, това са и инициалите на Моника Тошева\", поясни д-р Людмил Веселинов, доктор по изкуствознание и изобразително изкуство.   Освен поп арт платната в залите на Нирвана младото дарование предлага на ценителите да се разходят по хълмовете на Тоскана и да се разтопят от италианския сладолед, който озарява стените на галерията, да се насладят на горещи тела във фитнеса и да усетят тръпката от уцелването на мишени.   Бизнесдамата Мая Косева се появи в слънчев тоалет с модерни аксесоари и дълго остана пред поп арт платната на Моника. Художникът Петър Пиронков - син на Енчо Пиронков, скулпторите Кунка Димитрова и Валентин Старчев, тв водещият Ники Кънчев, писателката Таня Тонева-Танна, светският лъв Евгени Минчев, художничката Теодора Величкова-Теа и колегите й Николай Янакиев и Чавдар Петров с интерес разгледаха пейзажите от Сиена, Рим, Флоренция, Сан Джиминиано, Питилиано и Кастилионе дела Пеская.   Част от платната на красавицата, която скоро ще защитава докторска дисертация в НХА, бяха откупени веднага след откриването на изложбата. ", "date": "2018.04.27", "title": "Любимец на Стив Коен вдъхнови красавица в Нирвана "}
{"url": "http://epicenter.bg/article/Mihaela-Fileva-i-Iskrata-shte-blesnat-na-Nagradite-na-Fondatsiya--Stoyan-Kambarev-/152979/6/0", "text": "Наближава 30-ти април, когато за девета поредна година ще се състои   Тази година събитието ще гостува на Сити Марк Арт Център - едно от новите пространства за култура в центъра на столицата.   Водещ на церемонията отново ще бъде приятелят на фондацията, култовият журналист  .   Екипът на   (официален комуникационен партньор на събитието), от години подкрепят благородната кауза на фондация „Стоян Камбарев“ и изпращат свои топ артисти да участват в концерта.   Така е и тази година и след големия успех на дебютния си студиен албум, прекрасната  която в момента работи активно по записите на втория си диск, ще огрее сцената с таланта и красотата си. Новата звезда на музикалната компания  също ще изпълни последния си хит „Помня“, а междувременно подготвя новата си лятна клубна програма.   Публиката на церемонията ще се наслади и на вдъхновяващите изпълнения на виртуозния пианист  номиниран за престижното отличие тази година и носителката на Наградата за полет в изкуството 2017 – младата класическа певица    Билетите за Галата отдавна свършиха и неслучайно, защото церемонията е сред най-елитните и емоционални културни събития в България, в което се преплитат киното, музиката и визуалното изкуство и остава за дълго в съзнанието на всички присъстващи.   В центъра на спектакъла ще бъдат петимата млади таланти, номинирани за Наградата за полет в изкуството тази година: писателят  , актрисата  , стрийт арт художникът  , пианистът   и тандемът  , съставен от   - фрийрънър, каскадьор и   - оператор и фотограф.   Публиката ще види 3-минутни филми, представящи младите артисти и техния талант, а след това номинациите и специалните награди ще бъдат връчени от известни личности от културния и обществен живот в България.       Кой ще спечели бронзовата статуетка и паричната премия в размер на   определят членовете на УС на фондация „Стоян Камбарев”, начело с   и почетния председател президента   /1997-2002/. Но не само победителят ще има стимул за висок полет в изкуството. Най-важното е, че всички номинирани получават много награди, както и сериозна подкрепа за осъществяването на конкретни свои проекти Ето защо истинската мисия на Фондацията започваслед края на церемонията, а именно реализацията на мечтите и арт проектите на младите и талантливи български творци.   Церемонията за връчване на Наградата за полет в изкуството „Стоян Камбарев” е част от календара на културните събития на Столична община за 2018 г. и се осъществява с официалното партньорство на УниКредит Булбанк,  Бон Марин и енергийния лидер Енекод АД,  основната подкрепа на Wilkinson Sword и благодарение на България Мол, Технополис, НДФ „13 века България“, Premiere Tours, клубовете на Зонта Интернешънъл България, Дамски форум, Prime Development, Виваком,   ресторанти Бодега, винарска изба Етно, Devin, Вега Стар Премиум и Merci. Традиционни партньори на фондацията са Арс Диджитал Студио, Софийски солисти, Активист38, Монте Мюзик и РАН-Р. Продуцент на събитието е NOVA film.", "date": "2018.04.27", "title": "Михаела Филева и Искрата ще блеснат на наградите на  фондация „Стоян Камбарев“"}
{"url": "http://epicenter.bg/article/Masirana-aktsiya-na-GDBOP--Razbita-e-grupa-za-kanaldzhiystvo--deystvala-v-tsyalata-strana-/152927/3/0", "text": "Полицейска операция е предприета от ГДБОП на 22 април т.г. във връзка с досъдебно производство в Отдел „Следствен“ при Специализираната прокуратура, съобщиха от МВР. В акцията са участвали служители на отдел „Контратероризъм“ и отдел „Киберпрестъпност“ при ГДБОП-МВР и колегите им от териториалните сектори на главната дирекция в Плевен, Ловеч, Силистра, Добрич, Варна, Пловдив и Перник, като и следователи от отдел „Следствен“ при СП, под надзора на Специализираната прокуратура.   Полицейските действия били насочени към неутрализиране на организирана престъпна група, занимавала се с превеждане през границата на хора и по подпомагане на чужденци да пребивават или преминават в страната и чужбина - престъпления по чл. 321, вр. чл. 280 и чл. 281 от НК.  В процеса на действията по разследването са проверени девет адреса на територията на София и страната, три от които - в условията на неотложност. Претърсване и изземване е осъществено и в два автомобила. Иззети са множество мобилни телефони, сим карти, документи за парични преводи, големи парични суми, както и други вещи, които имат отношение при документирането на престъпната дейност на групата. На единият от адресите е открито туристическо ремарке с изграден тайник за прекарване на хора, с капацитет шест души. Иззети са два луксозни автомобила, използвани от организираната престъпна група - „БМВ”„Х5” и „Рейндж Ровер Спорт“.  За срок до 24 часа първоначално са били задържани 12 души - Ф.Х. /29 г./, сирийски гражданин, с хуманитарен статут в България; И.Й./34 г./, С.Е. /32 г./; Г.С/46 г./, М.И./41 г./, И.Д. /38 г./, Г.К. /34 г./, всички осъждани и известен на органите на МВР, както и Р.Й. /29 г./, С.К. /25 г./, П.К. /24 г./, Д.Н. /43 г./, известни на органите на МВР и 36-годишната Н.С. Установени и разпитани са 21 свидетели по делото.  На четирима са повдигнати обвинения за престъпление по чл.321 от НК, като на двама от тях е наложена мярка за неотклонение „задържане под стража“ за срок до 72 часа, като след изтичането й, е наложена постоянна мярка за задържане. На двама от обвиняемите е наложена мярка за неотклонение „парична гаранция“ в размер на 10 000 лева и 2 000 лева. Работата по документиране и доказване на престъпната дейност на групата продължава.  ", "date": "2018.04.27", "title": "Масирана акция на ГДБОП! Разбита е група за каналджийство, действала в цялата страна (Снимки, Видео)"}
{"url": "http://epicenter.bg/article/Poredno-bezumie--Mazh-ot-Shumen-se-bori-za-zhivota-si-sled-zverski-poboy-za-parkomyasto-/152936/3/0", "text": "68-годишен мъж от Шумен е с опасност за живота след като бил ударен от негов съсед при спор за паркомясто. Това съобщиха от ОДМВР- Шумен, предаде Канал 3.  Спорът е възникнал на 26 април по обяд на ул. \"Самара“ между 68-годишния с инициали Р.А и 35-годишния Р.М., който живеел в съседен блок. Двамата се скарали за място за паркиране.  По време на скандала 35-годишният нанесъл няколко удара с ръце в областта на главата на 68-годишния мъж, в резултат на което по-възрастният паднал на земята. Откаран е за преглед в МБАЛ- Шумен, където била установена фрактура на лицевата част на черепа.  Пострадалият е настанен за лечение в болничното заведение с опасност за живота. Извършителят е установен, разпитан и задържан за срок до 24 часа в РУ- Шумен. По случая е образувано досъдебно производство.  ", "date": "2018.04.27", "title": "Поредно безумие! Мъж от Шумен се бори за живота си след зверски побой за паркомясто "}
{"url": "http://epicenter.bg/article/Tsatsarov-za-aresta-na-Ivancheva--Tova-ne-e-rumanski-model--a-spazvane-na-zakona/152937/3/0", "text": "Главният прокурор Сотир Цацаров изрази учудването си от протестите на зелените и традиционната десница за начина, по който бе задържана Десислава Иванчева, кмет на \"Младост\". \"Не, това не е румънски модел, това е просто спазване на закона. Парадоксът е, че хора които адмирираха картините на румънски политици с белезници, сега заемат позиции, които показват или слаба памет, или много бърза промяна на личната и политическа позиция\", реагира на критиката Сотир Цацаров. \"Много е удобно да се критикува бездействие, действието пречи, защото обезсмисля определени тези\", добави той, цитиран от \"Канал 3\". 13 досъдебни производства са образувани за нарушения в болниците в рамките на прокурорската проверка, съобщи Сотир Цацаров.  \"Наказателното преследване за неизгодни договори, защото има скандални договори, както и наказателното преследване за безстопанственост е решение, но то съвсем не ключът към проблема\", каза още пред медиите Цацаров, цитиран от „Фокус”. „Проверени са общо 329 договора от всякакъв характер, както за отдаване на наем на площи в здравни заведения, така и за отдаване под наем на медицинска техника. Проверявани са и договори от прословутия чл. 9 ал.6 от Закона за лечебните заведения. Термин, който най-общо аз определям като „болница в болницата”. Резултатът е това. Всички разследвания са възложени на Софийска градска прокуратура, за да се избегне възможност за недоверие, влияние, а дори и местни познанства и обвързвания”, коментира главният прокурор. Според него решението на проблема не се изчерпва с действията на прокуратурата, а в преосмислянето на концепцията за здравните заведения и начина, по който работят. Главният прокурор даде пример с установена при разследването болнична аптека, която е отдадена под наем на частно здравно заведение за 50 лева на година.  Главният прокурор поясни, че по отношение на 15 болнични заведения са разпоредени допълнителни проверки на МВР. ", "date": "2018.04.27", "title": "Цацаров за ареста на Иванчева: Това не е румънски модел, а спазване на закона"}
{"url": "http://epicenter.bg/article/Radev---quot-Vatreshna-sigurnost-quot--ne-otkri-umisal-s-propusnatite-bez-proverka-patnitsi-na-letishte--quot-Sofiya-quot-/152938/3/0", "text": "В доклада на \"Вътрешна сигурност\" за проверката на летище \"София\" няма констатиран умисъл, съобщи пред медиите в Народното събрание министърът на вътрешните работи Валентин Радев, цитиран от БТА.  Проверката е заради случая на столичния аеропорт с преминалите в края на март без паспортна проверка пътници от полет Амстердам - София.  От една страна, ми харесва, от друга, се притеснихме, коментира заключението на \"Вътрешна сигурност\" министърът.  От производството, което тече в момента, ще стане ясно и кои служители ще бъдат отстранени. Радев припомни, че тринайсетте гранични полицаи вече са отстранени, за да не влияят на разследването, и на тяхно място са колеги от Варна и Бургас.  Радев призна, че е имало нарушения. Видяхме, посочи той, че минаха 43-ма безпрепятствено, въпросът е какви са нарушенията, какви ще са отговорностите, от кого.  \"Докладът на \"Вътрешна сигурност\" най-общо казва за нещо като немарливост, но не искам да използвам този термин. Тоест, направено е така, че нищо не е направено, тези, които са изпълнявали задълженията си, са го направили по безобразен начин, отбеляза министърът.  Той добави, че освен проверката на \"Вътрешна сигурност\", е възложил и дисциплинарно производство, което означава, че от ГД \"Гранична полиция\" са направили проверка, резултатите от нея били на бюрото му, но не ги коментира. Валентин Радев допусна, че след празниците ще се знаят заключенията от проверката и производството.  Във връзка с лансираното вчера искане на председателя на КПКОНПИ Пламен Георгиев за разширяване правомощията на антикорупционния орган с възможност за задържане министърът посочи, че въпросът е обсъждан, но засега не може да каже \"да\" или \"не\". Има експерти, които обсъждат, така го е видяла комисията, ще се помисли дали трябва и те да задържат или това, което правят в момента, е достатъчно, обясни Радев.  Двамата избягали от Софийския затвор продължават да се издирват, продължават и сигналите от граждани, отговори той на журналистически въпрос. Рано или късно те ще бъдат хванати, рано или късно и Галеви ще бъдат хванати, системата работи - дори бавно, важно е накрая да има наказание, убеден е вътрешният министър. Той призна, че органите засега не знаят къде са бегълците. Има червена бюлетина, търсим ги и навън, допълни Радев.  ", "date": "2018.04.27", "title": "Валентин Радев: Рано или късно ще хванем и избягалите затворници, и братя Галеви!"}
{"url": "http://epicenter.bg/article/Zhestoka-katastrofa-kray-s--Marinka-ubi-zhena-i-rani-tezhko-petima-dushi/152941/3/0", "text": "  Жестока катастрофа стана тази сутрин край с. Маринка, община Бургас. При пътния инцидент загина 67-годишната Хатче Смаил от руенското село Ябълчево. Ранени са бебе, 3-годишно момченце, две жени и един мъж, съобщи Dir.bg.   Те са настанени в УМБАЛ Бургас, за щастие няма опасност за живота им, контактни са. Бебето е с натъртвания, тригодишното момченце е със счупен крак. В момента пострадалите са подложени на изследвания.   Загиналата е пътувала в лек автомобил \"Ауди\", шофиран от 22-годишна жена. В колата е имало петима души - три жени и двете деца. Те са се движили в посока към Бургас, когато върху тях налетял бус на известна спедиторска фирма, шофиран от 35-годишен бургазлия.   Той също е пострадал, транспортиран е в УМБАЛ Бургас.  ", "date": "2018.04.27", "title": "Жестока катастрофа край с. Маринка уби жена и рани тежко петима души"}
{"url": "http://epicenter.bg/article/MVR--Mezhdunaroden-koordiniran-udar-prekrati-potoka-na-teroristichna-propaganda-na--quot-Islyamska-darzhava-quot--/152951/3/0", "text": "На 25-26 април правоприлагащи органи от държави членки на ЕС, Канада и САЩ предприеха съвместни действия срещу „пропагандна машина” на \"Ислямска държава\" с цел прекратяване на дейността й. Това съобщиха от пресцентъра на МВР.  Оперативните действия са координирани от Специализираното звено на ЕС за проследяване на незаконно съдържание в интернет с оглед противодействие на тероризма, екстремизма и нелегалната миграция (EU IRU) към Европейският център за борба с тероризма (ECTC), разположен в централа на Европол.  Под ръководството на федералната прокуратура на Белгия и с подкрепата на Евроджъст, компетентни органи от Белгия, България, Франция, Холандия, Румъния, Великобритания, Канада и САЩ участваха в координираните усилия за глобално противодействие на разпространението на терористични материали за неопределен период от време.  Разследването започва в края на 2015 г., когато специализираното звено информира всички държави членки на ЕС за възникването на новинарската агенция „Amaq” и за техническата устойчивост на терористичната онлайн инфраструктура.  През 2016 г., благодарение на предоставените данни от страна на държави членки на ЕС и трети страни, са предприети действия по сваляне на мобилно приложение на „Amaq” и съответната инфраструктура. Вследствие на това лицата, стоящи зад агенцията, започват да изграждат нова и по-защитена онлайн мрежа с цел да затруднят правоприлагащите органи. През юни 2017 г. са извършени нови действия, ръководени от испанските власти от Guardia Civil и с подкрепата на EU IRU и САЩ, насочени към част от онлайн инфраструктурата на новинарската агенция. Благодарение на иззети сървъри и последващ анализ са установени радикализирани лица в над 100 държави.  В резултат на изключителното сътрудничество между Отдел „Киберпрестъпност“ към ГД „Борба с организираната престъпност“ и партньорите им от EU IRU, федералната прокуратура на Белгия, Евроджъст, Франция, Холандия, Румъния, Великобритания, Канада и САЩ, на българска територия е спрян достъпът до четири сървъра, използвани за разпространение на информация от новинарската агенция на \"Ислямска държава\" Amaq.  ", "date": "2018.04.27", "title": "МВР се похвали: Участвахме в международен удар срещу терористична пропаганда на \"Ислямска държава\"!"}
{"url": "http://epicenter.bg/article/Uzhas--Mumifitsirano-tyalo-e-otkrito-v-trafopost-v-sgradata-na-ViK-v-Burgas-/152970/3/0", "text": "Открито е мумифицирано тяло в трафопост в сградата на ВиК-Бургас. Това съобщи за Радио „Фокус“ – Бургас Цветелина Рандева, говорител на ОДМВР-Бургас.  След възникване на авария в сградата на ВиК е пристигнала дежурна група на ЕВН за възстановяване на електрозахранването. При отваряне на входната врата на трафопост, която била заварена с цел предотвратяване на кражби, е открит труп на мъж в лежаща поза.  Тялото е мумифицирано, заради което се предполага, че е било от минимум една година там. При извършения оглед в задната част на трафопоста е открита направена дупка, от която вероятно човекът се е промъквал и е нощувал.  Предполага се, че същият е клошар без постоянен адрес. Видимата му възраст е около 40 години.  Мумифицираното тяло е откарано за аутопсия, която ще протече утре, за да даде точна причина за настъпилата смърт.  Най-вероятно се касае за здравословен проблем, защото видими следи от насилие при извършения оглед не са открити.  ", "date": "2018.04.27", "title": "Ужас! Мумифицирано тяло е открито в трафопост в сградата на ВиК в Бургас "}
{"url": "http://epicenter.bg/article/48-proekta-za-nad-10-3-mln--evro-sa-finansirani-po-Programata-za-transgranichno-satrudnichestvo/152958/2/0", "text": "  48 проекта за над 10,3 млн. евро са финансирани по Програмата за трансгранично сътрудничество между България и Република Македония за периода 2014-2020 г.    Това съобщи днес министърът на регионалното развитие и благоустройството Николай Нанков след среща с министъра на местното самоуправление на Република Македония Сухейл Фазлиу. Гостът от съседната ни държава е в България по покана на министър Нанков.   31 от финансираните проекти вече са приключили успешно своето изпълнение, посочи още министър Нанков. Той обърна внимание, че на 11 май изтича срокът за подаване на проектни предложения по последната отворена по програмата покана на стойност близо 7 млн. евро.   Николай Нанков напомни също, че изпълнението на Програмата за трансгранично сътрудничество между България и Република Македония е било изключително успешно през периода 2007-2013 г. и е приключило с усвоени 97% от общия ресурс.    Тези средства са инвестирани в социалното и териториално сближаване на трансграничния регионите чрез изпълнението на дейности за подкрепа на устойчив туризъм, съхраняване на културното и историческо наследство, опазване на околната среда, подобряване на достъпността, увеличаване на заетостта и икономическия растеж и др.   Добросъседските отношения са единственият път за по-добрия живот на гражданите на двете държави. Сътрудничеството между двете министерства вече е установено чрез съвместното изпълнение на Програмата за трансгранично сътрудничество, която е най-успешна сред изпълняваните с други наши съседи програми, каза от своя страна министър Сухейл Фазлиу.   Република Македония оценява подкрепата на Република България за нашите усилия за присъединяване в Европейския съюз и НАТО. За нас, като държава и като министерство, е много важно да започне прагматично сътрудничество в провеждане на важните за евроинтеграционни политики, каза още министър Фазлиу.   Основен фокус на Българското председателство на Съвета на Европейския съюз са Западните Балкани.    На 17 май предстои среща на върха ЕС-Западни Балкани, на която очакваме да бъде приета декларация от София, която ще съдържа политически ангажимент, че подкрепата за интеграцията на Западните Балкани е един от основните приоритети на ЕС, съобщи министър Нанков.    Европейската комисия оцени положително напредъка, който Република Македония и Албания извървяха в преговорния процес, за да започнат реални преговори с ЕС за бъдещо членство. Защитаваме позицията, че трябва да бъдат извършени всички реформи съгласно Копенхагенските критерии и добросъседските и партньорски отношения, за да бъдат Западните Балкани реално разширение на Европа, коментира регионалният министър.   За свързаността между двете държави ключови проекти са завършването на Коридор №8 и връзките към новия ГКПП „Клепало“ между Струмяни и Берово. България пое ангажимент до средата на 2020 г. пътят до него от българска страна да бъде готов. За целта през тази година ще бъдат рехабилитирани 19 км от трасето, а през следващата година ще започне и строителството на нов 9-километров участък, информира още Николай Нанков.   В рамките на визитата на водената от министъра на местното самоуправление на Република Македония делегация беше обсъдена подготовката на Меморандум за сътрудничество между двете министерства. Документът беше договорен в рамките на междуправителственото заседание през ноември 2017 г.   Предстои меморандумът да бъде подписан в рамките на следващите 60 дни в Скопие, обяви министър Николай Нанков. Той посочи, че документът ще бъде логично продължение на подписания през миналата година Договор за приятелство, добросъседство и сътрудничество между Република България и Република Македония. В него като основен приоритет е посочено разширяването на транспортните връзки между двете държави в контекста на цялостната свързаност – икономическа, социална и инфраструктурна, посочи регионалният министър.   Сред другите теми, които се обсъдиха в рамките на пленарните разговори между двете делегации, бяха предизвикателствата пред регионалната политика и местното самоуправление, потенциалът за развитие на регионите, опитът на България в Стратегията за иновации и добро управление на местно ниво на Съвета на Европа и др.  ", "date": "2018.04.27", "title": "48 проекта за над 10 милиона евро са финансирани по Програмата за трансгранично сътрудничество"}
{"url": "http://epicenter.bg/article/Nad-1300-uchastnitsi-shte-defilirat-na-Varnenskiya-karnaval/152960/2/0", "text": "  Над 1300 участници от 16 общини в страната ще дефилират по време на четвъртото издание на възродения \"Празник на маската, маскарадния и сценичния костюм и народната носия - Варненския карнавал\", който тази година се провежда на 28-ми април.   Записани за участие са 20 от най-добрите кукерски групи в страната от областите Варна, Пловдив, Пазарджик, Стара Загора, Ямбол, Силистра, Русе, Шумен и Бургас. За първи път участие ще вземе и група от Македония. Организатори на събитието са дирекциите „Култура и духовно развитие“ и „Образование и младежки дейности“ към Община Варна.   Карнавалът ще започне в 13:00 ч. на пл. „Независимост” с представяне на маски и костюми от състави и индивидуални изпълнители. Около 15:00 ч. шествието, водено от представителния духов оркестър на ВМС, ще премине по пешеходната зона на бул. „Княз Борис I” до входа на Морската градина. Там, около 16:00 ч., гостуващи кукерски групи от цялата страна ще изпълнят характерни ритуали от празничната маскарадна обредност.    От 17:00 ч. ще започне концерт с участието на група „Обратен ефект”. Фолклорен ансамбъл „Варна” по традиция ще поведе празничното хоро. След това ще бъдат наградени победителите във всичките 10 категории от конкурсната програма. Изложба-базар на майстори-занаятчии от цяла България ще бъде част от съпътстващата програма на Варненския карнавал от 10:00 ч. до 19:00 ч. на пл. „Антон Новак”.  ", "date": "2018.04.27", "title": "Над 1300 участници ще дефилират на Варненския карнавал"}
{"url": "http://epicenter.bg/article/Zapochna-sreshtata-na-Borisov-s-Tusk-/152962/2/0", "text": ". С тези думи премиерът Бойко Борисов се обърна към председателя на Европейския съвет Доналд Туск. Двамата са в Скопие за участие в лидерски форум от инициативата \"Бърдо - Бриони\".   \"Как си братко, мой, много ти благодаря за всичко, което правиш. Българите толкова те обичат след онази реч\", с тези думи на Борисов и с прегръдка започна срещата между двамата.  \"На първо място, Бойко, искам да се възползвам от възможността да ти благодаря за всичките ти усилия, за всичко което ти и твоят екип правите. \", заяви Туск. \"По-скоро аз трябва да ти благодаря от името на всички колеги от Балканите. Първо, със своята реч в София ти завинаги спечели сърцата на българите.   Знам, че това те уморява, но когато човек придобие лични впечатления, а ти придоби и от Варна по време на срещата с Турция, и от всички останали срещи имаш цялостна картина за ситуацията на Балкания. И заедно с теб   посочи Борисов. \"  - имам предвид от Гърция, през Румъния и до Словения и Хърватия. За това именно ти благодаря\", подчерта още Борисов  В отговор Долалд Туск подчерта, че заедно с Борисов са успели да покажат на Европа този регион.  заяви председателят на Европейския съвет  \"Може би ние с теб не сме дипломати по природа, но въпреки това успяхме да постигнем много, особени ти и особено с предстоящата среща през май в София\", каза Туск. \"  Но с твоята упоритост, как бързо научи английския, как прекрасно говори български в София, сърбо-хърватския и много близък до нас, убеден съм, че можеш да направиш една реч за целите Балкани, и съм сигурен, че тази идея ще ти хареса, езиците са много лесни за теб\", отговори му Борисов с усмивка. \"Остава ми да се напъна за китайси и японски, нали ще имаме срещи и с тях, така че ше направя всичко възможно\", обеща през смях Туск.   След това неформално посрещане започнаха официалните разговори между Борисов и Туск.   Двамата са гости на срещата на лидерите на страните от Процеса \"Бърдо-Бриони\".  Целта е стабилизиране и ускоряване на европейската интеграция на страните от Западните Балкани. Инициативата за Процеса “Бърдо-Бриони”, който се провежда от 2013 г., е на Словения и Хърватия.    ", "date": "2018.04.27", "title": "Туск към Борисов: Впечатлен съм от усилията, които полагаш за Балканите. Благодаря ти!"}
{"url": "http://epicenter.bg/article/Iliyana-Yotova-v-Sliven--Mladite-sa-stroitelite-na-silna-i-demokratichna-Balgariya/152968/2/0", "text": "Вие сте възрожденците на днешния ден. Вие сте строителите на съвременна и свободна България, силна и демократична държава, в която всички сме равни, както ни завеща Апостолът на свободата.   С тези думи вицепрезидентът Илияна Йотова приветства участниците в третата регионална среща на клубовете „Млади възрожденци“, която се проведе в град Сливен. Това съобщиха от прессекретариата на държавния глава. Движението, което е под почетния патронаж на вицепрезидента е инициатива на Общобългарския комитет „Васил Левски“, a броят на клубовете „Млади възрожденци“ в област Сливен е 83.  „В колкото повече места в България посеете семенцата на любовта към род и Родина – това ще е гаранция, че ще ни има като нация“, с тези думи вицепрезидентът се обърна към Васил Василев, председател на Общобългарския комитет „Васил Левски“. Според вицепрезидента днес, когато разделителните линии помежду ни се множат, се нуждаем като държава от ревностни пазители на българското и патриотични инициативи.  „Най-важната ни мисия като държава е да възпитаме децата си в ценности – общобългарски и общочовешки“, изтъкна вицепрезидентът. „Днес, когато зачестяват опитите за пренаписване на историята, когато националните ни герои без свян се използват за политическа употреба е особена важна ролята на родолюбците, на съвременните будители – учители и родители“, подчерта Илияна Йотова. Пред препълнена зала, в която се бяха стекли хора от цялата област Сливен ученици рецитираха заветите на Левски и стихове за Апостола. Представена бе постановка „Моят Левски“ по сценарий на ученичка от Профилирана гимназия с преподаване на западни езици „Захарий Стоянов“. Христина Богданова – родственица на Васил Левски разказа за живота и делото на Дякона.  На срещата на „Младите възрожденци“ присъстваха кметът на община Сливен Стефан Радев, зам. областният управител Димитринка Петкова и началникът на регионалното управление на образованието Бисерка Михалева. ", "date": "2018.04.27", "title": "Илияна Йотова в Сливен: Младите са строителите на силна и демократична България"}
{"url": "http://epicenter.bg/article/Nedzhmi-Ali-v-EP--Da-razchistim-prechkite--ES-i-Turtsiya-dokazaha--che-sa-dobri-sasedi-i-partnyori/152971/2/0", "text": "„Призовавам да разчистим дискусионното поле от излишни пречки, за да можем да погледнем отвъд хоризонта. ЕС и Турция доказаха, че са добри съседи и партньори по икономическите въпроси, културния обмен, сферата на сигурността и редица други области от общ интерес.“ Това бе един от акцентите в речите на Неджми Али по време на 77-мото заседание на Интерпарламентарната комисия ЕС-Турция, в която членува евродепутатът от АЛДЕ.   В рамките на двудневната визита в Брюксел участие в срещите взеха както представители от Европейския парламент, така и 25 представители от Турция, сред които бяха депутати от турския Парламент, водени от съпредседателя на комисията г-н Исмаил Карайел, Министерството на правосъдието, Министерството на икономиката, Министерството на европейските въпроси и Министерството на отбраната на Република Турция. Сред официалните гости бяха посланикът на Република Турция в Белгия г-н Фарук Каймакчъ, както и г-жа Емилия Кралева, заместник-министър на външните работи на Република България, представяща българското председателство на Съвета на ЕС.   Пленарното заседание на Интерпарламентарната комисия продължи един работен ден, като разискванията бяха разпределени в три работни сесии - състояние на предприсъединителните преговори за включване на Турция в ЕС, икономическо сътрудничество ЕС-Турция и сътрудничество в областта на сигурността. Неджми Али участва с изказвания и в трите дебата.   Основните акценти в първото изказване на Неджми Али, посветено на сегашното състояние на преговорите ЕС-Турция, бяха в няколко насоки. „Първо бих искал да поздравя всички участници за повторното стартиране на срещите на Интерпарламентарната комисия - последното 76-то събрание на комисията се състоя преди повече от три години. Днес сме удовлетворени от факта, че след едно дълго и нежелано прекъсване най-накрая отново имаме форум за срещи, на който да обсъдим нашите гледни точки по различни въпроси от общ интерес.   Що се отнася до отношенията ЕС-Турция, предлагам да променим общия подход. Намираме се в ситуация, в която е необходимо прилагането на стратегически подход. Периодът от близкото минало бе изпълнен с неприятни събития, липса на доверие, взаимни словесни нападки, които не допринесоха позитиви за нито една от двете страни. Необходимо е да погледнем по-далече, в  бъдещето, и да действаме така, че да осигурим дълготрайни позитивни резултати за нашите народи.   Също така бих искал да поздравя българското председателство, ръководството на ЕС и Турция за усилията им при организирането и провеждането на срещата във Варна през месец март. Макар тази среща да не излъчи значими новини, не бива да бъде подценявана нейната роля като част от конструктивния процес на постепенно възстановяване на взаимното доверие между ЕС и Турция. Няма как да се поддържа и подобрява едно дългосрочно партньорство без срещи от този вид”, каза българският евродепутат.   Във втората работна сесия, Неджми Али концентрира изказването си върху данните за търговския стокообмен между ЕС-Турция за 2017 година, за да докаже силната връзка между икономиките на блока и съседната държава, която може да бъде разглеждана като предпоставка за по-нататъшно сътрудничество.   „ЕС е най-големия търговски партньор на Турция, като същевременно съседката ни вече е петият по големина партньор на ЕС. Общата сума на търговския стокообмен между ЕС и Турция за 2017 година е около 154 милиарда евро, като ЕС има положителен търговски баланс в размер на 15 милиарда евро. 75% от директните чужди инвестиции в Турция са от ЕС. Турция получава и финансова подкрепа от бюджета на ЕС като предприсъединителна помощ в размер на 4.5 милиарда евро, заложени в настоящата Многогодишна финансова рамка (2014-2020), като това е средно по близо 640 милиона евро годишно.   Интеграцията между икономиките на ЕС и Турция е на много високо ниво, като повече от 16 000 компании в Турция са собственост на европейския бизнес, част от който използва Турция за достъп до пазари в трети страни в региона и извън него. Ускоряването на икономическата интеграция чрез подобряването на достъпа до земеделските пазари и до сектора на обществените поръчки, както и засилването на инвестициите в сектора на услугите чрез отварянето му и по-добрата синхронизация на правилата би повишила пазарната интеграция, което ще е от полза и за двете страни.“ Евродепутатът от АЛДЕ завърши изказването си като призова за политическа воля и от двете страни за сближаване на позициите, тъй като гражданите и бизнесът са готови за разширяване на секторите на сътрудничество.   В рамките на сесията, посветена на сигурността, Неджми Али говори за сигурността в Близкия изток и пряката ѝ връзка със сигурността в Турция и ЕС, бежанската криза и борбата с тероризма.   „Въпреки че ЕС и Турция имат свои собствени разбирания за сигурността, които се различават в някои отношения, има много повече общи неща, които биха могли да бъдат основа за по-нататъшно подобряване на цялостната ситуация.“ Той подчерта, че Турция има голям принос за спирането на бежанския поток, което е било осъществено благодарение на Споразумението за сътрудничество Турция-ЕС и Механизма за подпомагане на бежанците. Целта на Механизма бе да осигури 3 милиарда евро в периода 2016-2017 г., а сега е в ход и изпълнението на втората му фаза, която е със сходни параметри. Необходимо е да бъде подчертано, че по този механизъм се предоставя финансова подкрепа не на държавата Турция, а чрез проекти, подготвени от Европейската комисия, изпълнявани от хуманитарни организации за издръжка на бежанците. „Резултатите от реализацията на Механизма са видими, а така също се оценяват и огромните усилия на турската държава да изпълни своята част от сделката. Като представител на страна от Югоизточна Европа бих искал да изразя нашата позитивна оценка за защитата на външните граници на Съюза, която спомага да се намали драстично притокът на бежанци.“, подчерта българският евродепутат.    Неджми Али завърши като пожела и на двете страни силно и ползотворно сътрудничество занапред, в което да се мисли стратегически и да не се позволява на излишни пречки да спират това важно партньорство.    ", "date": "2018.04.27", "title": "Неджми Али в ЕП: Да разчистим пречките, ЕС и Турция доказаха, че са добри съседи и партньори"}
{"url": "http://epicenter.bg/article/Institutat-za-patna-bezopasnost-s-priziv-kam-Ministerski-savet/152977/2/0", "text": "На проведения форум преди дни в град Пловдив, Института за пътна безопасност се обяви за незабавни действия срещу смъртните случаи по пътищата от страна на Министерски съвет, като нова цел за глобалното развитие на страната.   „Ние сме експерти. В бъдеще може да имаме думата, но сега зависи само от вас. Действия трябва да бъдат предприети, колкото може по-скоро, или много деца на България няма да имат възможност да пораснат достатъчно големи, за да се чуе техния глас. И именно тук вие можете да помогнете, като се присъедините към този призив за действие и приемете  , която предлага да бъдат изпълнени три стратегически цели.” – гласи призивът на ИПБ.   : Ефективно управление на системата за БДП Постигането на тази цел минава през следните етапи: -          Създаване и приемане на държавна политика, която да определи правомощия, задължения и отговорности при управление на системата за  БДП. Това изисква да бъде определен субекта който носи общата отговорност за БДП.   -          Създаване на нов модел за управление на Системата за БДП. -          Създаване на държавен експертен орган, който да създаде условия за експертно управление на процесите свързани с сигурността по пътищата на България. Обуславя се от необходимоста за    : Ефективно законодателство Създаване на Кодекс за движение по пътищата. България се нуждае законодателен подход в сферата на БДП, който да обедини и систематизира съществуващите законови и под законови нормативни актове.Кодекса е вид закон, който цялостно урежда определен кръг еднородни обществени отношения и повече никъде не се уреждат.  Професионално и експертно управление Постигането на тази цел минава през следните етапи: -          Създаване на експертен държавен орган за изготвяне на програми за образование по БДП и обучение на водачите на МПС. Изготвяне на методология за създаване на безопасна организация на движението, безопасна инфраструктура, ефективен контрол на движението по пътищата. -          Мониторинг върху изпълнение на програмите, методологиите и др.. -          Изготвяне на ежемесечни доклади за състоянието на БДП и констатираните несъответствия / експертен държавен орган/.   Сега действащата Система за управление на БДП се характеризира със неефективно противодействие на пътнотранспортния травматизъм и липса на изградени механизми за координация и контрол за изпълнение на законови разпоредби и коригиращи действие при установени несъответствия.", "date": "2018.04.27", "title": "Институтът за пътна безопасност с призив към Министерски съвет"}
{"url": "http://epicenter.bg/article/PROFON--Muzikata-ne-se-polaga-darom-/152978/2/0", "text": "Студентите в катедра „Интелектуална собственост и творчески индустрии“ да станат посланици на идеята, че труда на авторите и инвестициите на музикалните продуценти трябва да се зачитат  - това призоваха от ПРОФОН на кръгла маса в УНСС, провела се на 26 април, Световният ден на интелектуалната собственост.   Изпълнителният директор на ПРОФОН София Щерева и адвокат Велизар Соколов-Заки откриха срещата с панел на тема „Промени в Закона за авторското право и сродните му права“.   „Разчитаме на вас като млади хора, излизащи от УНСС със своите знания, да подкрепите каузата на дружествата за колективно управление на права и ползвателите на защитен репертоар да знаят, че всяко музикално съдържание има стойност.“, обясниха Щерева и Соколов на събитието, на което участие взеха още представители на МУЗИКАУТОР, ФИЛМАУТОР и Световната организация за интелектуална собственост (СОИС).   Пред студенти, академични преподаватели и представители на бизнеса Щерева и Соколов синтезираха основните промени и допълнения в Закона за авторското право и сродните му права (ЗАПСП), с които в родното законодателство се транспонира Директива 2014/26/ЕС на Европейския парламент и на Съвета за колективното управление на авторското право и сродните му права.   София Щерева акцентира върху либерализирането на пазара в сферата на публичното изпълнение, или създаването на конкурентна среда с частни дружества, предлагащи ограничен репертоарза озвучаване на обществени места (хотели, ресторанти, офиси, фризьорски салони и др.).   „Търговските обекти страдат от заблудата, че сключвайки договор с такъв тип дружества могат да използват свободно целия световен репертоар, но на практика получават лиценз за ограничен каталог от максимум 100-200 заглавия. Ако искате във вашия фитнес да звучи радио, в чиито ефир се въртят хитовете на звезди като Джъстин Тимбърлейк и Адел, например, трябва да уредите отношенията си с ПРОФОН. Широко разпространено е и погрешното схващане, че когато в обекта звучи музика от закупен диск, или платен абонамент в платформи като Spotify, търговецът нетрябва да уреди отношенията си с ПРОФОН.     защото в повечето случаи той не е материален като парче хляб, не се вижда, и съответно автоматично се приема, че стойността му не съществува.“, обясни Щерева.   Велизар Соколов-Заки я подкрепи чрез пример за популярна верига бензиностанции, която върти непрекъснато в обектите си плейлист от едни и същи 100 песни:„Аз обаче отивам там, за да си заредя колата, а не да слушам музика. Не така стоят обаче нещата с един нощен клуб, в който музиката е водеща за бизнеса. Той трябва да има сключен договор с дружества като ПРОФОН и МУЗИКАУТОР, защото те покриват целия световен репертоар.“   Особено внимание бе обърнато на съкратения срок, в който дружествата като ПРОФОН трябва да разпределят възнагражденията към артист-изпълнителите и продуцентите на звукозаписи –     на текущата година. „Разпределянето на възнагражденията се случва на база отчети, които въпреки дигиталната ера често стигат до нас писани на ръка и с парчета, превеждани на български. Когато видим заглавие като „Замръзнал“ на Мадона ни става интересно да разпознаем точно кой е записа.   Целият процес на обработка на данните изисква и сериозен обем ръчна работа. Условието за разпределяне на възнагражденията в рамките на 9 месеца е страхотно, защото така артистите ще получават по-бързо парите си и ще могат да инвестират с по-голям размах в нови песни.“, сподели Щерева.   Като ключова промяна в ЗАПСП тя отчете и      – до сега само 5 служители от Министерство на културата бяха ангажирани с проверките на над 100 000 търговски обекта в страната, а от началото на 2019 г общински инспектори ще следят за уредени права за музиката в ресторанти, хотели, кафенета и т.н. Глобата за нерегламентирано ползване на музика е от 2000 до 10 000 лв.“  ", "date": "2018.04.27", "title": "ПРОФОН: Музиката не се полага даром   "}
{"url": "http://epicenter.bg/article/Ruskiyat-poslanik-Makarov--Moskva-ochakva-vizitata-na-balgarskiya-prezident-Rumen-Radev/152980/2/0", "text": "  Това заяви руският посланик у нас Анатолий Макаров, който присъства на честванията по случай 200 години от рождението на император Александър II, съобщи bTV.   По думите му, при срещата между Радев и Путин се очаква да бъдат поставени важни въпроси, като тези за подобряване на отношенията между Русия и Европейския съюз   \"Така е правилно, двамата президенти се срещат и взимат решения за по-нататъшни стъпки. На тази среща може да се обсъди евентуална бъдеща визита на президента Путин в България\", отбеляза руският посланик. Президентът Румен Радев ще бъде на посещение в руската столица Москва от 21 до 23 май. Визитата е преди 24 май - Деня на българската просвета и култура и на славянската писменост.", "date": "2018.04.27", "title": "Руският посланик Макаров: Москва очаква визитата на българския президент Румен Радев"}
{"url": "http://epicenter.bg/article/Borisov-v-Skopie--Nastoyavam-Vuchich-i-Tachi-da-reshat-vsichki-problemi-mezhdu-Sarbiya-i-Kosovo--/152984/2/0", "text": "Настоявам колегите Вучич и Тачи да решат всички проблеми между Сърбия и Косово, достатъчно силни лидери са. Това каза министър-председателят Бойко Борисов след срещата на лидерите на страните от Процеса „Бърдо-Бриони“ в Скопие, предаде репортер на Агенция „Фокус“.  „Доналд, от името на всички от Балканите благодарим за усилията и за това, че намери време в толкова ангажираната си програма за няколко дни да минеш в страните, за да придобиеш лични впечатления от региона. Благодаря от името на всички, защото това не е правилно. Благодаря и на Ангела Меркел, защото, ако нещо добро се случи на Балканите, аз съм убеден, че това може да стане само с нейната лична ангажираност. Благодаря на Тереза Мей, че много активно работим за срещата юли месец в Лондон по Берлинския процес. Благодаря на всички президенти, които са тук. Поздравявам Албания и Македония, Сърбия и Черна гора за поканата. Настоявам колегите Вучич и Тачи да решат всички проблеми между Сърбия и Косово, достатъчно силни лидери са. Достатъчно силни амбиции имаме Балканите“, заяви Борисов.  \"Надявам се егоизмът на никого да не надделее и да спре процеса за целите Балкани. Това е важно и за Румъния, и за Гърция. Надявам се по същия начин и лидерите на Гърция и Македония да намерят решение за името. То трябва да стане възможно най-бързо. Имаме исторически шанс, както моят приятел историк Доналд каза, че след 60 години историята ще изпише и Вучич, и Тачи, и Георги Иванов, и Заев, ако успеят да придвижат държавите си напред и обратно\", каза още българският премиер.  \"Знаете, че аз не обичам да давам съвети, но винаги съм казвал, че държавите от Европейския съюз имат достатъчно проблеми, за да отидем и насадим още такива. Ние трябва да изчистим взаимоотношенията си дори още преди срещата в София. Между Гърция и Македония знам, че се водят активни преговори. Надявам се претенциите за името да бъдат решени. Косово и Сърбия не решат ли въпроса, няма какво да си говорим за ЕС. Няма как да стане отделни държави – едните вътре, другите – вън. Босна и Херцеговина – задължително политическо решения на политическия елит. Те носят отговорност пред народите си за бъдещето. Няма кой да ни решава въпросите. Това, което ние с Доналд Туск сме поели като ангажимент, сме го изпълни. Темата е на масата - да намерим хибридно финансиране и европейските проекти за свързаност да са факт. Словения и Хърватия помагат, ние с Румъния и Гърция помагаме. От тук нататък всичко това е работа на този елит\", коментира още Борисов.   Няма държава, която да е постигнала успехи, подвеждайки се по политика на националисти и популисти, каза още Борисов. Балканите трябва да станат място, където транспортните коридорите, жп линии, магистрали, дигитална инфраструктура, газопроводи, LG терминали, всичко това да се развива в следващите години и да има просперитет“, заяви Борисов и подчерта, че това минава през личната отговорност на политическия елит.   „Не се подвеждайте по националисти и популисти, това е най-лесно, но няма държава, която да е постигнала успехи след това, подвеждайки се по такава политика. Франция и Германия, воювайки, воювайки, воювайки, сега вижте ръка за ръка колко е по-добре. България и Македония спореха – решихме всички въпроси и тръгнахме напред. Истински се надявам елитът да разбере какво ни очаква в София, каза още Бойко Борисов.", "date": "2018.04.27", "title": "Борисов в Скопие: Настоявам Вучич и Тачи да решат всички проблеми между Сърбия и Косово! (Снимки)"}
{"url": "http://epicenter.bg/article/Mustafa-Karadaya--Koalitsionnite-partnyori-na-GERB-sa-peshki--ne--quot-tsaritsi-quot-/152985/2/0", "text": "Коалиционните партньори на ГЕРБ в управлението са пешки, не \"царици\". Това заяви лидерът на ДПС Мустафа Карадайъ в предаването \"Панорама\" по БНТ. Изказването на Карадайъ бе по повод визитата на лидера на \"Атака\" Волен Сидеров в Крим. ГЕРБ дължат отговор за поведението и ориентацията на техния партньор Волен Сидеров от \"Атака\" в Крим. ЕНП дължи отговор, смята Карадайъ.   \"От първия ден на тази коалиция ясно заявихме позицията си, че основният субект за отговорност за формулата на управление е  ГЕРБ\",  заяви в началото на участието си в \"Панорама\" Мустафа Карадайъ.   \"Управляващата коалиция не е смешна, а опасна за страната. Трябваше да се стигне до ситуацията в Крим, за да разберете колко е опасна. В Крим председателят на ПГ на Обединените патриоти и зам-председателят на НС изразиха антиевропейска позиция\", изтъкна Карадайъ. \"ДПС като национално отговорна партия винаги е била отговорна, ние сме чувствителни по темата евроантлантизъм, от 1990 г. имаме ясна позиция в подкрепа на тази тема\", подчерта лидерът на ДПС.    „Европредседателството не е нито на ГЕРБ, нито на коя да е партия, а е българско. В този смисъл безпочвени бяха и призивите към опозицията за определено поведение по време на председателството, докато коалиционните партньори на ГЕРБ рушат имиджа на страната и поставят под въпрос евроатлантическото бъдеще на страната\", коментира още Мустафа Карадайъ.      ", "date": "2018.04.27", "title": "Мустафа Карадайъ: ГЕРБ дължат отговор за поведението на техния партньор в Крим. ЕНП дължи отговор!"}
