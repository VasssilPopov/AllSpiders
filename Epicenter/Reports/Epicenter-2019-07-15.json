{"url": "http://epicenter.bg/article/Shefat-na--quot-Pirogov-quot--Predlozheniyat-nov-model-e-smela-stapka-napred-/188089/2/0", "text": "Вкарването на пазарен принцип в здравното осигуряване е стъпка напред. Това е една смела стъпка на здравния министър.  Около тази теза се обединиха в предаването \"Още от деня\" по БНТ директорът на \"Пирогов\" проф. Асен Балтов и Светла Несторова от Асоциацията на застрахователите, които коментираха предложеният днес нов здравноосигурителен модел от страна на министър Кирил Ананиев.   \"Днес чухме поставянето на една рамка, около която ще има големи дебати. Тази рамка трябва да получи политическа подкрепа отвсякъде, защото здравето няма политически цвят.   В предложеното днес има един основен пакет, който ще включва най-важните медицински и дентални дейности, като към него ще има и допълнителен пакет. За мен парите за здраве в България са малко. Днес чухме, че в Германия е 14,6%, като 7,3% плаща работодателят, а останалите 7,3% се плащат от здравноосигурения. Сами може да прецените за какви пари става въпрос, а в Германия има само 100 000 здравно неосигурени. Въвеждането на частни здравни фондове ще доведе до доста по-строг контрол на средствата в здравеопазването.   Работещите болници ще бъдат по-добре финансирани, защото здравните фондове ще търсят тези болници\", категоричен беше проф. Балтов.  \"Най-важната новина, която чухме днес, е за демонополизацията на НЗОК. Другото важно е, че трябва да се извади кое колко струва в здравеопазването у нас. Това е един горещ картоф, който всеки си подхвърля.   В момента се извършват едни акробатики в ценообразуването, а самите пациенти не знаят какво ще получат. Въвеждането на няколко здравни фонда ще изчисти тези неща. Това ще е първа стъпка към слагането в ред на финансите в здравеопазването\", обяви от своя страна Светла Несторова.", "date": "2019.07.15", "title": "Шефът на \"Пирогов\": Предложеният нов модел е смела стъпка напред "}
{"url": "http://epicenter.bg/article/Pravitelstvoto-odobri-aktualizatsiyata-na-byudzheta-za-zakupuvaneto-na-iztrebiteli-F-16/188040/2/0", "text": "  Със свое решение правителството одобри проект на Закон за изменение и допълнение на Закона за държавния бюджет на Република България за 2019 година. Това съобщиха от правителствената информационна служба.     Законопроектът е изготвен във връзка с придобиването на нов тип бойни самолети от въоръжените сили на Република България, които са от изключителна важност за националната сигурност и отбраната на страната, за прилагане на механизмите на колективната отбрана на НАТО и общата политика за сигурност и отбрана на ЕС.     Условията на програмата на САЩ за чуждестранни продажби за военни цели позволяват, след като сумите за изпълнение на договорите за Ф-16 бъдат преведени, част от тях да се депозират и инвестират чрез банкови и инвестиционни сметки във Федералната резервна банка на Ню Йорк за осигуряване на доходност от тези средства в полза на България.   За целта трябва да се сключи споразумение между Министерството на отбраната, Агенцията на САЩ за сътрудничество в областта на отбраната и сигурността и Федералната резервна банка на Ню Йорк, като в него Българската народна банка може да участва като агент на държавата.          Днешното предложение означава, че дефицитът ще около или малко над 2% от БВП, което отговаря на маастрихтските критерии този показател да не надхвърля 3% от БВП за страна член на ЕС.     Преди три седмици с емитиране на вътрешен дълг бяха взети 300 млн. лв. при годишно ограничение за взимане на вътрешни заеми от правителството не повече от 1 млрд. лв.     В изпълнение на Решение на Народното събрание от 16 януари 2019 г. и създадения със заповед на министър-председателя екип за общ контрол и финализиране на преговорите с правителството на Съединените американски щати, бяха проведени преговори по отделните области на доставката на самолетите и на свързаното оборудване, документация и услуги, и индустриално сътрудничество, се казва още в съобщението на правитерствената пресслужба.   На база на проведените преговори официално беше представено предложение за сключване на четири отделни договора между Република България и правителството на САЩ за придобиването на осем изтребителя F-16 Block 70, въоръжение и свързаните с него системи за дългосрочна експлоатация и поддръжка, както и цялостна подготовка на пилоти и помощен персонал, които подлежат на ратифициране от Народното събрание.   Съществен момент във финансовия модел на тези договори е начинът на плащане, който предвижда определената цена (стойност - estimated cost) да се депозира изцяло в кратък срок след тяхното подписване по сметка на федералното правителство. Депозираните средства ще се използват от Агенцията на САЩ за сътрудничество в областта на отбраната и сигурността за извършване на плащания в хода на изпълнението на договорите.   Условията на програмата на САЩ за чуждестранни продажби за военни цели (FMS) дават възможност, след превеждане от Министерството на отбраната по сметка на правителството на САЩ на сумите за изпълнение на договорите за придобиване на нов тип боен самолет, част от тях да се депозират и инвестират чрез банкови и инвестиционни сметки във Федералната резервна банка на Ню Йорк за осигуряване на доходност от тези средства в полза на българската държава.   Процесът на откриване на сметките и прехвърлянето на средства отнема обичайно около 6 месеца. Реализирането на тази възможност изисква сключване на споразумение между Министерството на отбраната, Агенцията на САЩ за сътрудничество в областта на отбраната и сигурността и Федералната резервна банка на Ню Йорк, като в него може да участва Българската народна банка като агент на държавата.   Размерът на средствата, които биха могли да се прехвърлят по този начин, ще се определи от Агенцията на САЩ за сътрудничество в областта на отбраната и сигурността (DSCA), като по сметката на федералното правителство следва да се поддържат средства за покриване на текущи разплащания на агенцията по проекта за 90 дни.   Стандартно средствата се инвестират в овърнайт депозити и нискорискови краткосрочни федерални съкровищни бонове (treasury bills) с различна срочност.   Този финансов модел за реализиране на проекта за инвестиционен разход „Придобиване на нов тип боен самолет“ изисква осигуряването на допълнителни разходи над одобрените от Народното събрание със Закона за държавния бюджет на Република България за 2019 г., което налага изготвянето и предлагането на законопроект за неговото изменение и допълнение и се предлага да се увеличи размерът на разходите по бюджета на Министерството на отбраната за 2019 г. с 2,1 млрд. лева.   С разчетите към законопроекта не се предвижда промяна на ограничението за нов държавен дълг и одобрените бюджетни ограничители за 2019 г. остават непроменени по отношение на максималния размер на държавния дълг към 31 декември 2019 г. и максималния размер на новия държавен дълг, който може да бъде поет през 2019 година.   Същевременно със законопроекта се предлага и намаление на разходи по държавния бюджет. Предвидено е планираните в разчетите към ЗДБРБ за 2019 г. средства в общ размер на 271 млн. лв. за реализиране на други проекти за модернизация на Българската армия да не бъдат разходвани през настоящата година.   Отчитайки нетното увеличение на разходите по държавния бюджет в размер на 1,829 млрд. лв. в законопроекта за изменение и допълнение на Закона за държавния бюджет на Република България за 2019 г. се предвижда увеличение на дефицита по държавния бюджет с 1,829 млрд. лв. до 2,228 млрд. лева.   От Министерския съвет посочват, че договорите за закупуването на изтребителите, подписани на 11 юли, са предложени за ратификация. След като законът за ратификация на договорите влезе в сила, Министерството на външните работи ще уведоми САЩ за изпълнение на националните процедури за това.  ", "date": "2019.07.15", "title": "Кабинетът актуализира бюджета заради  Ф-16. Дефицитът се увеличава с 1,829 млрд. лв. до 2,228 млрд."}
{"url": "http://epicenter.bg/article/Kabinetat-predlozhi-za-ratifikatsiya-ot-NS-dogovorite-za-pridobivaneto-na-nov-tip-boyni-samoleti/188041/2/0", "text": "Правителството прие решение за предложение до Народното събрание за ратифициране на международен договор (LOA) BU-D-SAB, „Самолети F-16 Block 70 и свързана с тях поддръжка“ (F-16 Block 70 aircraft and associated support), международен договор (LOA) BU-D-AAA, „Боеприпаси в подкрепа на F-16” (Munitions in support of the F-16), международен договор (LOA) BU- P-AAD, „Sidewinder AIM 9X Блок II ракети, свързани материали и услуги“ (Sidewinder AIM 9Х Block II Missiles, associated material and services) и международен договор (LOA) BU-P-LAR, „Многофункционална система за разпределение на информация - Съвместна тактическа радиосистема (MIDS JTRS) (5) и свързана с нея поддръжка и оборудване“ (Multifunctional Information Distribution System Joint Tactical Radio System (MIDS JTRS) (5) and related support and equipment).   Това съобщиха от правителствената информационна служба.   Тези договори бяха подписани на 11 юли 2019 г. от българска страна въз основа на Решение на Министерския съвет № 398 от 10 юли 2019 г. С тях се договаря доставката от Правителството на САЩ за българските въоръжени сили на осем самолета F-16 Block 70 и свързаното оборудване и въоръжение в изпълнение на Решение на Народното събрание (ДВ, бр. 6 от 18.01.2019 г.) за започване на преговорен процес по придобиване на нов тип боен самолет и в изпълнение на Актуализиран проект за инвестиционен разход „Придобиване на нов тип боен самолет“, приет с Решение на Народното събрание (ДВ, бр. 51 от 2018 г.).   След влизане в сила на закона за ратификация на договорите от Народното събрание, МВнР ще уведоми насрещната страна за изпълнение на националните процедури за това.  ", "date": "2019.07.15", "title": "Правителството предлага на парламента да ратифицира договора за придобиване на Ф-16"}
{"url": "http://epicenter.bg/article/-quot-Bebeto-vav-frizera-quot--Prokuraturata-shte-plati-vmesto-Tsvetanov-za--quot-srinata-quot--lekarska-kariera/188053/2/0", "text": "„Едно живо бебе е умишлено умъртвено и не му е даден шанс!“  Това казва на 3 декември 2010 г. тогавашният вицепремиер и вътрешен министър Цветан Цветанов от парламентарната трибуна.   Близо 9 години по-късно един от лекарите, за които той говори, окончателно спечели делото си и ще получи обезщетение. Така прокуратурата ще плати сметката, натрупана най-вече от Цветанов пред очите на стотици хиляди очевидци, пише в свой материал \"Свободна Европа\".  През 2010 г. Цветанов стига до извода за \"умишленото умъртвяване\", след като е прочел стенограма от записани със специални разузнавателни средства (СРС) разговори между лекари от горнооряховската болница „Св. Иван Рилски“.  Случаят стана популярен като „бебето във фризера“ и противно на шокиращите твърдения на Цветанов и прокуратурата, разследването завърши безславно с постановление за прекратяване „поради липса на престъпление“. А разнасяните из медиите като убийци четирима лекари дори не бяха обвинени.  Сега държавното обвинение трябва да плати на един от тях обезщетение от 40 000 лева, 2000 лева разходи за адвокат, както и лихва, която тече от 8 юни 2014 г.   Според неофициална справка на \"Свободна Европа\" размерът на дължимата от прокуратурата лихва е за над 20 000 лева. Д-р Михаил Милатович окончателно спечели делото си по Закона за отговорността на държавата и общините за вреди (ЗОДОВ) на 3 юли тази година.  Първите две съдебни инстанции приеха, че разследващите са „сринали“ лекарската му кариера, като незаконно са разгласили информация от разследването срещу него, а Върховният касационен съд (ВКС) накрая не допусна за разглеждане жалбата на прокуратурата и решението влезе в сила.    Д-р Милатович бе арестуван заедно с колегите си Стефан Лазаров и Катя Гецова и шефа на АГ отделението в болница „Св. Иван Рилски“ д-р Димитър Сотиров на 30 ноември 2010 г. Тогава МВР побърза да информира, че те са заподозрени за умишлено умъртвяване на живородено бебе, но обявено за мъртво предварително.  Лекарите, които прекараха 24 часа в ареста, контрираха, че на 28 ноември 2010 г. 17-годишна жена от Лясковец е абортирала в 22-рата гестационна седмица. Според тях плодът е бил мъртвороден. Според изявления на д-р Лазаров, който изражда родилката, екипът се е опитал половин час да реанимира роденото, но без успех. На твърдението, че случайно минала покрай новороденото служителка в отделението забелязала, че то все пак се движи, от болницата отвърнаха, че е ставало дума за конвулсии.  В отговор Цветанов прочете на 3 декември 2010 г. стенограми от няколко шокиращи разговора, които според него доказваха умишлено убийство. Разговорите бяха между директора на болницата д-р Миролюб Кожухаров и негови подчинени и бяха записани в рамките на дело за евентуални злоупотреби в здравното заведение. Министърът тогава разясни, че диалозите са водени часове след \"престъплението\". И Окръжната прокуратура във Велико Търново даде извънредна пресконференция, на която бяха прочетени подслушаните разговори.  Цялата тази хронология бе предшествана от спешна размяна на писма между зам.-окръжния прокурор на Велико Търново Светослав Калчев и Цветанов. Първо обвинителят поиска от министъра да декласифицира протоколите от СРС-тата. След това Цветанов поиска разрешение от Калчев да ги разгласи и всичко се озова в медиите. Впоследствие Цветанов дори бе проверяван от прокуратурата, защото Законът за СРС (ЗСРС) не допуска резултатите от използването на този способ за разследване да се ползват за цели, различни от тези на наказателното производство. Но очаквано не намери данни, за да го обвини.  През май 2013 г. стана ясно, че деветорна съдебно-медицинска експертиза напълно оневинява горнооряховските лекари. Затова и делото бе прекратено без те да бъдат привлечени към наказателна отговорност. За разлика от началото на разследването обаче, нито прокуратурата, нито Цветанов отбелязаха неговия края с такава публичност.  Именно на това обръща внимание и д-р Милатович в иска си за 40 000 лева обезщетение за неимуществени вреди, който бе уважен в пълен размер от съда.  \"Приятелският ми кръг значително се стесни, много хора се притесняваха да общуват с мен.\"  ​„И до ден днешен доверието на хората в мен не е възстановено, а броят на пациентите ми продължава да е по-малък, отколкото преди обвиняването ми. Мнозина мои колеги, включително работещи в други болнични заведения, се разколебаха в добрите си отношения към мен, поставяха под съмнение моята невинност и компетентност. Други започнаха да ме съжаляват и изгубиха уважението си към мен. Мнозина мои познати и приятели също промениха отношението си към мен и рязко се отдръпнаха. Приятелският ми кръг значително се стесни, много хора се притесняваха да общуват с мен. Дълго време дори появата ми на обществени места предизвикваше шушукания и коментари, което ме караше да чувствам изключително неудобство и да ограничавам до минимум социалните си контакти“, пише д-р Милатович.  По делото му са разпитани няколко свидетеля, които потвърждават претенциите му. Разказват и случай от лекарски симпозиум, на който ищецът дори бил нападнат вербално от негови колеги, които искали да го изгонят.    „В резултат от провежданите от прокуратурата медийни кампании – изяви пред медиите, даден нарочен брифинг, разрешения до други органи за разгласяване на информация, фактите относно разследването и участието на ищеца в разследваните събития са достигнали до широк брой получатели, а това е провокирало допълнителна негативна реакция сред хора, които при други обстоятелства не биха узнали за воденото разследване“, посочва по този повод Софийският градски съд (СГС) в решението си от 14 февруари 2017 г., с което уважава иска на д-р Милатович на първа инстанция.  Според магистратите безспорно е доказано, че „ищецът е бил изцяло отдаден на кариерата си, която била „срината“ от наказателното производство, а в обществото в града, където работи, ищецът бил наричан с определения като „убиец на детето във фризера“, „доктора от фризера“ и други подобни епитети“.  Съдът подчертава, че всичко това е следствие от необичайния начин, по който е водено въпросното дело – „показно арестуване, разгласяване на информация, а оттам са се умножили и вида и размера на настъпилите вреди“.  На 16 ноември 2018 г. Софийският апелативен съд (САС) потвърждава решението на първата инстанция, добавяйки някои мотиви, описващи поведението на Цветанов и прокуратурата като „противоправно“.  \"Публичното им огласяване по неприключило производство е противоправно поведение\" ​„Разговорът между лекарите е бил записан със специални разузнавателни средства, разрешени по друго досъдебно производство. Гражданският съд няма право и задължение да преценява доколко използването им и публичното им разгласяване е в съответствие с разпоредбата на чл. 32 от ЗСРС, но публичното им огласяване по неприключило наказателно производство определено е противоправно поведение“, категорична е втората инстанция.  В решението на САС се отбелязва още, че „неправомерността на действията на прокурорите се изразява в това, че нарушавайки презумпцията за невиновност, без да са събрани доказателства, на практика са създали в обществото убеждение, че ищецът е престъпник. Доказателство за противоправност на тези действия е и самото постановление за прекратяване на досъдебното производство“ – „поради липса на престъпление“.    Макар че случаят бе експлоатиран политически от тогавашния вътрешен министър Цветанов, съдът приема, че отговорността за нанесените на д-р Милатович неимуществени вреди е изцяло на прокуратурата. Тъй като без нейното пълно съдействие, ръководството на МВР не би могло да превърне разследването в медийна кампания.  „Ищецът формално не е бил привлечен като обвиняем и няма данни спрямо него да са извършвани процесуално-следствени действия по прокурорска преписка. Арестът и обискът са извършени от органите на МВР и няма данни тези действия да са били наредени от прокурор. Но от предприетите действия от страна на представители на прокуратурата, изразяващи се в публично огласяване на обвинения за извършено тежко умишлено престъпление Михаил Милатович е претърпял неимуществени вреди“, мотивира се Софийският апелативен съд.  На 3 юли тази година ВКС слага точка на спора, оставяйки без разглеждане жалбата на прокуратурата срещу решението на втората инстанция. Причината е, че няма никакви допуснати нарушения по време на процеса.  Така, близо 9 години, след като бе показно арестуван и описан като убиец на бебе, д-р Михаил Милатович най-накрая успя да изчисти името си. Парадоксалното е, че според съда именно тези, които твърдяха, че е извършил престъпление, всъщност са престъпили закона. Но без никакви последствия.    ", "date": "2019.07.15", "title": "\"Бебето във фризера\". Прокуратурата ще плати вместо Цветанов 40 000 лв за \"срината\" лекарска кариера"}
{"url": "http://epicenter.bg/article/Tsaritsa-Margarita-nagradi-pobeditelite-v-turnir-po-hudozhestvena-gimnastika-/188060/2/0", "text": "Н.В. Царица Маргарита връчи наградите на победителите в международния турнир по художествена гимнастика за приза “Царица Маргарита” в град Варна. Това съобщи сайтът kingsimeon.bg. Доня Маргарита е патрон на турнира, който е основан на нейно име през 1991 г. и на 6 и 7- ми юли 2019 г. се проведе неговото 27-мо издание. На откриването присъстваха Техни Величества и кметът на Варна г-н Иван Портних, който заяви, че подобни международни прояви са най-добрата реклама за морската ни столица и за България.  Спортното събитие се състоя в зала „Конгресна“ на Двореца на културата и спорта и тази година беше в рамките на инициативата „Варна – европейски град на спорта 2019“. Надпреварата стартира с участието на близо 400 гимнастички от рекордните в историята на турнира 23 държави: Австралия, Азербайджан, Англия, Андора, Белгия, Германия, Грузия, Израел, Испания, Канада, Кипър, Колумбия, Норвегия, Португалия, Румъния, Русия, Турция, Филипините, Франция, Хърватия, Чили, Япония и България.  Българските гимнастички отново се представиха блестящо с извоюваните 13 медала – 9 златни и 4 сребърни. Царицата връчи медала на победителката в многобоя българката Анна Келман. В церемонията по награждаването се включиха още г-жа Анелия Атанасова, създател и организатор на турнира, и първата световна шампионка на гр. Варна по художествена гимнастика Деспа Кателиева.  Г-жа Анелия Атанасова получи специална награда от кмета Иван Портних по случай нейния 70-годишен юбилей за големия й принос за развитието на спорта в града.  Турнирът край морето приключи с масова гимнастрада, в която се включиха 350 деца от различни клубове. Това е сравнително нова форма, която Българската федерация по гимнастика налага през последните няколко години с цел да приобщава децата от ранна възраст към художествената гимнастика.  ", "date": "2019.07.15", "title": "Царица Маргарита награди победителите в турнир по художествена гимнастика "}
{"url": "http://epicenter.bg/article/Yuliy-Pavlov--Fandakova-shte-bade-preizbrana-za-kmet-na-Sofiya--ako-se-kandidatira/188062/2/0", "text": "Най-вероятно е Йорданка Фандъкова да бъде преизбрана за кмет на София, ако се кандидатира отново.   „ , обяви на пресконференция директорът на Центъра за анализи и маркетинг Юлий Павлов, позовавайки се на резултатите от „Изследването на обществено-политическата ситуация в Столичната община“, проведено от центъра.   Юлий Павлов представи в Националния пресклуб на БТА данните от изследване на обществено-политическата ситуация в Столична община сред 1014 пълнолетни граждани на Столичната община, направено между 24 юни и 3 юли.   \"Хората очакват да видят сблъсъка между Йорданка Фандъкова и Мая Манолова.   обясни Павлов. Той уточни, че за да се случи всичко това е необходимо от имащите право да гласуват около 550 000 души до урните да отидат поне 450 000.   „На миналите местни избори гласуваха 412 000, или това са около 41%. Това прави задачата на политическите сили подобна на тези за европейските избори, което означава, че кандидатите трябва да изкарат онези, които твърдо са решили да гласуват наистина да го направят“, добави още той.  Според данните   Преизчислението само сред твърдо решилите показва, че има теоретична възможност Фандъкова да спечели още на първи тур, макар да е по-вероятно при участие на Манолова в местните избори да се стигне до балотаж, коментира Павлов.  При балотаж между двете Фандъкова би получила 38.4 на сто, а Манолова - 28.1 процента. Сред твърдо решилите да гласуват, които ще отидат до урните на втори тур, вероятното съотношение е 59 на сто за Фандъкова срещу 41 процента за Манолова.   Според социолога  Юлий Павлов прогнозира разнороден общински съвет, в който, според данните, общински съветници биха имали ГЕРБ /28.9 на сто/, БСП /21.8 процента/, \"Демократична България\" - 5.6 на сто, ВМРО - 3.8 на сто, СДС /2.2 процента/, \"Атака\" - 2.1 на сто, ДПС - 1.5 процента. Общински съветници би имала и евентуална партия на Слави Трифонов /4.3 на сто/ или политическа формация с листа, зад която застане Трифонов, уточни Павлов.   28 на сто все още не са решили дали да гласуват, 13.8 на сто - със сигурност няма да гласуват. Това прави около 540-550 хиляди души, изчисли Павлов.  Той припомни, че на миналите местни избори са гласували 412 хиляди души или около 41 на сто. Това прави задачата на политическите сили подобна на тази на европейските избори - целта им е да изкарат повече хора от онези, които твърдят, че са решили да отидат да гласуват, наистина да отидат до урните, коментира социологът.  Според данните оптимизмът сред столичани се е повишил в сравнение с миналата година - 32.6 на сто очакват подобряване на положението си през следващите месеци, срещу 20 на сто миналата година.  За 21.3 на сто София се е променила към по-добро в последните години, 35.7 на сто отговарят, че се е променила \"по-скоро към по-добро\". Според 30.2 на сто няма съществена промяна, а общо хората, които са на мнение, че столицата се е променила към по-лошо или по-скоро към по-лошо, са само около 8 процента.   поддържането на парковете и зелените площи - 25.4 на сто, състоянието на градския транспорт - 23.1 на сто, развитието на културния живот - 20.1 на сто.   Според 13.3 на сто Бойко Борисов е бил кметът, направил най-много за развитието на столицата, според 11.3 на сто - Стефан Софиянски, според 5.1 процента - Александър Янчулев, а според 3.4 на сто - Александър Каракачанов.  Столичани посочват сред основните проблеми, които трябва да намерят решение в София през следващите години, чистотата на града /според 22.2 на сто/, нови улици в кварталите и ремонт на старите /15.9 на сто/, по-редовен градски транспорт /15.1 на сто/, мръсния въздух /12.1 на сто/.  Според данните оценките за ремонта на \"Граф Игнатиев\" и площад \"Славейков\" са почти изравнени - 15.5 на сто го оценяват положително, а 29.2 на сто - по-скоро положително, оценката на 31.2 на сто е отрицателна, а на 15.1 на сто - по-скоро отрицателна.  Мая Манолова, Йорданка Фандъкова и Румен Радев са първите трима по рейтинг според проучването и са единствените с положителен рейтинг, тоест одобрението за тяхната работа е по-голямо от неодобрението. Манолова има 49.5 на сто доверие срещу 38.6 недоверие, Фандъкова - 48.1 на сто доверие срещу 41.2 недоверие,а Румен Радев - 45.8 на сто доверие срещу 43.3 на сто недоверие.   Над 70% негативен рейтинг имат Мустафа Карадайъ, Валери Симеонов и Волен Сидеров; недоверието в София нараства и спрямо Бойко Борисов, Слави Трифонов, Красимир Каракачанов, Корнелия Нинова, Румен Христов, Калоян Паргов, Веселин Марешки и Елен Герджиков.  ", "date": "2019.07.15", "title": "Юлий Павлов: Фандъкова ще бъде преизбрана за кмет на София, ако се кандидатира!"}
{"url": "http://epicenter.bg/article/Kaloyan-Metodiev--Ikonomicheskata-nestabilnost-prevrashta-apatiyata-v-deystvie/188063/2/0", "text": ", за да може да има по-малко медиен шум по отношение и на неморалните промени в Изборния кодекс два месеца преди изборите, но и по отношение на сделката със самолетите. Тя започва много да понамирисва от всички страни вече, и по отношение на каквото се сетите в момента, и по отношение на кворума, който не могат да събират сами управляващите, което е тяхно задължение и т. , коментира политическият анализатор Калоян Методиев пред БНР.   Той подчерта, че по отношение на самолетите е нарушено решение на Народното събрание.   Пренебрегнати са всякакви преговорни правила, плюс равен старт на една такава сделка, бяха отстранени по абсолютно груб начин и европейските участници в него – шведски, германски, френски плюс Израел, които даваха много по-ниска цена. В момента тази сделка се прави само и единствено, за да си купят управляващите, благосклонност от страна на Съединените щати. Никакви други причини няма тази сделка да бъде реализирана.   Колкото до машинното гласуване, случващото се е ярко и безспорно доказателство за капацитета на това НС и на този състав на НС, на тези депутати, които мога да кажа без притеснение, че са трагични. По-трагични не е имало в новата история на страната. Март месец те гласуваха машинното гласуване, а през юли - два месеца преди избори, се опитват да отменят собственото си решение при положение, че има и обществена подкрепа за него.    освен това има международни препоръки, че не се пипа изборно законодателство 6 месеца преди изборите, защото се създава стрес в системата.   , за външно - просто не е стабилно, не е устойчиво и не е предвидимо това управление като единствената част, в която то е стабилно и предвидимо, е това, че е готово на оцеляване на всякаква цена с морални компромиси, пък какво ще се случи с обществото, с държавата, вече няма значение.   Ролята на политическите партии е да набира политически елит на страната, да излъчва хора, които са морални. Това, което ни казват в момента е – ние 10 години управляваме, имаме огромна резервна скамейка и в момента се оказва, че след 10 г. управление и след огромната резервна скамейка, която ни се сервира, сега дайте вие хора, защото ние вече нямаме. Това е оценка за самата партия, за нейните кадри и за политиката, която е водена последните 10 г.   По думите на Методиев, няма изненада във факта, че немският автомобилен гигант предпочита да строи завод в Турция, вместо у нас.    Когато една такава компания прави анализи, тя отчита тези фактори. Самите управляващи нагнетиха очакване, че може такъв стратегиченски инвеститор да предпочете България. Това няма как да се случи при тази ситуация, защото инвеститорите гледат за 30 години напред, а ние тогава може да сме вече 4 милиона.   Единствено икономиката може да окаже влияние на нагласите на електората и той да се активизира политически. Икономическата нестабилност може да се окаже полезна, защото може да превърне апатията в действие.", "date": "2019.07.15", "title": "Калоян Методиев: Икономическата нестабилност превръща апатията в действие"}
{"url": "http://epicenter.bg/article/Izpalnitelnoto-byuro-vze-glavata-na-Gutsanov/188064/2/0", "text": "  Това обяви днес лидерът на партията Корнелия Нинова след проведеното заседание на Изпълнителното бюро на БСП.    . До провеждането на градска конференция    Конференцията ще се проведе в началото на септември.   Според Нинова решението е било „нелеко“, но е било подчинено на желанието за промяна. „Вярвам, че Борислав ще продължи да работи за организацията“, заяви тя и подчерта: „Трябваше ни неутрален човек, който не в някоя старата битка“.    Нинова каза още, че по време на заседанието на Изпълнително бюро във Варна са обсъдени проблемите в града, като сред най-важните са чистота на въздуха, тежкото състояние на уличната мрежа, сметопочистването, канализацията, острата нужда в града от индустриална зона и други, предаде БТА.    Като брой бюлетини разликата е съществена - 27 797 гласа за БСП срещу 40 252 за ГЕРБ. На парламентарните избори разликата е била по-малка - около 8%, което означава, че негативната тенденция за БСП в региона се задълбочава.   Припомняме, че лидерът на БСП Корнелия Нинова е във Варна за изнесено съвещание на Изпълнителното бюро на Националния съвет на БСП, на което присъстват депутатите проф. Анелия Клисарова и Иван Иванов.  Нинова изслуша информация как върви подготовката за местните избори от градския председател Борислав Гуцанов, от районните председатели и от общинските в областта.  Очакваше се председателят на БСП Провадия , стратегията им за местните избори и най – трудния въпрос – кой ще е кандиата им за кмет без Филчо Филев, защото обществеността на града има нагласата, че е корумпиран и Анатоли Атанасов, защото рейтинга му е много нисък и са обречени на загуба, пише електронното издание \"Проватон\".     Електронното издание rns разполага с документи, доказващи десетки хиляди лева задължения на градския съвет на БСП-Варна, за офисите, предоставени им от Областна управа – Варна. По закон именно тази администрация предоставя на преференциални цени офиси на парламентарно представените партии, включително и на БСП.  без лихвите по тях. Част от тях са толкова стари, че скоро поради давност, държавата ще ги изгуби.  През всичките тези години, в които   Този факт би бил притеснителен, ако в морската столица не беше ясно, че Гуцанов използва БСП като фрачайзинг-марка и докато тя трупа негативи и загуби, бизнесът му и финансите му растат.   . Този път – като делегат на най-висшия ръководен орган на партията и член на НС. Мотивите –  пише  Предложено било на негово място да влезе като делегат проф. Анелия Клисарова.  Разбирайки за настояването да има делегатско събрание, на което Гуцанов да бъде отстранен от конгреса и от НС, Красимир Янков, който е депутат от Добрич, но продължава да е „заварено положение“ член на областното ръководство на БСП-Варна, яростно се възпротивил. Един от мотивите бил липсата на кворум, пише варненското издание.    От скоро тихата вражда между Гуцанов и Янков се е преродила в „искрено, ала матросовско другарство“. Двамата вече са в явна „симбиоза“, разказват варненски делегати на форума.   Наскоро Борислав Гуцанов осъди България в Страсбург, заради операция \"Медузите\" на Цветан Цветанов през 2010 г, когато командоси с качулки нахлуха в жилището на варненския политик  - тогава председател на общинския съвет във Варна, насочиха оръжията си срещу спящите му деца, а него показно го \"закопчаха\". Производството срещу него беше прекратено заради липса на доказателства от прокуратурата, а държавата заплати за това \"геройство\" на тогавашния МВР шеф 140 000 лева на Борислав Гуцанов.   От 18 часа е срещата на Нинова с активисти и симпатизанти на БСП-Варна, с граждани и гости на морската столица.  ", "date": "2019.07.15", "title": "Изпълнителното бюро на БСП свали доверието си от варненския лидер Борислав Гуцанов"}
{"url": "http://epicenter.bg/article/Otkriva-se-protsedurata-za-izbor-na-nov-glaven-prokuror/188024/3/0", "text": "Пленумът на Висшия съдебен съвет ще проведе днес заседание, на което ще бъде открита процедурата за избор на главен прокурор. До 29 юли Пленумът на ВСС ще проведе четири заседания за внасяне на предложения за кандидатури за главен прокурор.   \r\n Предложения могат да правят не по-малко от трима от членовете на Прокурорската колегия, както и министърът на правосъдието. Крайният срок за представяне на писмена концепция от кандидатите е 12 август. На 12 септември Пленумът на ВСС ще проведе заседание за обявяване на датата, часа и мястото на изслушване на кандидатите за главен прокурор. Пленумът на Висшия съдебен съвет ще изслуша кандидатите и ще проведе избор за главен прокурор на 24 октомври 2019 г., предвижда приетият времеви график (хронограма) за провеждане на процедурата. Решението за избор на кандидат се приема с мнозинство не по-малко от седемнадесет гласа от членовете с явно гласуване. Главният прокурор се назначават и освобождават от президента по предложение на пленума на Висшия съдебен съвет за срок от седем години без право на повторно избиране. Мандатът на действащия главен прокурор Сотир Цацаров изтича на 10 януари 2020 г. \r\n", "date": "2019.07.15", "title": "Открива се процедурата за избор на нов главен прокурор"}
{"url": "http://epicenter.bg/article/NSI-otchete-deflatsiya-ot-0-6--za-yuni/188046/4/0", "text": "Инфлацията за юни спрямо май е минус 0.6 на сто, съобщи Националният статистически институт. Инфлацията от началото на годината (юни 2019 г. спрямо декември 2018 г.) е 1.2 на сто, а годишната инфлация за юни 2019 г. спрямо юни 2018 г. е 2.8 на сто.  Средногодишната инфлация за периода юли 2018 - юни 2019 г. спрямо периода юли 2017 - юни 2018 г. е 3.3 на сто.  ", "date": "2019.07.15", "title": "НСИ отчете дефлация от 0,6% за юни"}
{"url": "http://epicenter.bg/article/Prof--Daynov--Golyamata-belya-na-GERB-e--che-se-krade-v-chudovishtni-kolichestva/188054/11/34", "text": "    - Събират се много индикации в последния месец, че хората, които са на власт, са си внушили, че ще са на власт за много дълго време, може би завинаги и започват да правят това, което обикновено се прави в такива случаи – да си избират групи от населението, срещу които да предприемат действия. Засега най-вече законодателни, най-вече срещу онези групи от населението, за които те са убедени, че ще са първите, които ще излязат да протестират, когато е заплашено общото благо от страна на властта. Тоест има нещо като военни действия на властта срещу прогресивно и европейски мислещите хора в България. Това виждам аз като голямата картина.     - В митологията на партия ГЕРБ същества следната версия за света: излизат да протестират срещу властта тези зелените с колелетата и кучетата. Това си е трайна митология в ГЕРБ. И това, което виждаме в момента, е поредица от законодателни удари срещу хора, които са склонни да обичат природата и искат да я пазят и са склонни да не допускат тя да бъде застроявана. Виждаме удар срещу техните кучета, защото в корпоративната митология на ГЕРБ всички зелени, млади и прогресивни хора имат кучета и колелета. Още не са се сетили какъв удар да нанесат срещу велосипедите, но очевидно ще има такъв. А същите тези хора през цялото време искат машинно гласуване, електронно гласуване, гласуване през компютъра, интернет гласуване. Първо, за да гласуват повече хора и второ – за да не се манипулират данните от вота. Виждаме целия този пакет. Сега отмениха и машинното гласуване.     - Добре, но това е заявеното намерение.     - Това е част от онази война, която една проста, непросветена, вулгарна и алчна власт води срещу хората, които не са като тях. Тези хора им пречат и на тези хора трябва да бъде показано - си мисли тази вулгарна власт  - че са безсилни, къде им е мястото и да бъдат преследвани по всички възможни начини, както се казваше навремето – гонка по устав. Забележете как последните години отпадна всякакво говорене от страна на властта за електронно гласуване. Забелязахте ли защо? На тях не им трябват хора, българи, които живеят в Европа и Америка, да гласуват. Не им трябват, защото те не са като тях. Така че очаквам да успеят да забранят машинното гласуване по някакъв начин. И както ви казах, очаквам да се сетят да направят нещо за велосипедите. На кучетата вече нанесоха удара. И с плажовете нанесоха удар, и с природата. Останаха гласуването и велосипедите.     - Аз съм за всяка форма на гласуване, аз съм за смесени форми на гласуване. Аз съм за това да можеш да гласуваш и по пощата, да има и предварително гласуване, да има интернет гласуване, и машинно, и хартиено, и всякакво. Аз съм за всякакви форми на гласуване и този коктейл на гласуване, защото колкото по-разнообразни са начините на гласуване, толкова по-трудно могат да се крадат гласове.     - Не е редно, никога не е било редно. И Европейската комисия, и Венецианската комисия, която каза за такива неща, години наред пишат на българските парламенти да не променят това законодателство преди изборите, защото това винаги прави лошо впечатление, че властта се опитва да се задържи с някакви фокуси. Както виждаме от години тези предупреждения не се чуват и от години до последния момент се правят някакви промени в изборното законодателство. Това си е чисто безобразие, но властта, която съществува, е с единствената цел да е на власт, а не да работи за гражданите – такава власт такива неща прави.     - Те от години променят всякакви закони по свой образ и подобие. Спомнете си преди законите срещу младите прогресивни хора, имаше период, в който цяла година Народното събрание гласуваше закони за конкретни хора. Дай да гласуваме закон еди-кой си да не връща едни 53 милиона, които трябва да върне, да гласуваме закон, няма да ги върне човекът. Хайде да гласуваме сега закон, за да смачкаме еди-какви си медии. 90% от законодателството на тази власт е по техен образ и подобие. Те искат всички да станат като тях, но не си правят една много елементарна сметка: ако всички станат като тях, ако всички са вулгарни, прости и крадливи, кой ще измисля неща в това общество, кой ще произвежда, кой ще работи? Това сме го виждали в края на байтошовския комунистически режим. Беше същото.     - От кое?     - Аз особена чистка не съм видял след европейските избори, освен че хлъзнаха главата на Цветан Цветанов. Другите оставки бяха преди европейските избори. Всички говорят за „Апартаментгейт“ и къщите за тъщи и, че това била голямата беля на ГЕРБ. Не е това голямата беля на ГЕРБ. Това са сравнително дребни кражби. Голямата беля на ГЕРБ е, че се краде в чудовищни количества първо, от което обеднява обществото. И второ – икономиката се задушава от създаването на картели и монополи, които не допускат конкуренция. Това няма как да бъде изчистено. Това се вижда. Ако смятате, че хора, които решават тук да инвестират в заводи, внезапно казват: „А, няма“, ако смятате, че тези хора са толкова глупави да не инвестират в тази стабилност, те не са глупави. Те виждат какво става.     - ДПС, аз даже го писах някъде веднага преди европейските избори още, че са видни признаците, че устремно и форсирано в някакви сравнително кратки срокове ДПС иска да вземе максимално количество власт, без да минава през парламентарни избори. И особено след европейските избори, поне това, което виждам аз, е, че от ДПС са си запалили един вид допълнителен двигател, който да ги вкара в много по-голяма власт, отколкото имат в момента. Непрекъснато всичко, което правят, е подчинено на това. Дали ще гласуват с ГЕРБ, дали ще гласуват против ГЕРБ, дали ще предложат нещо на ГЕРБ, дали няма да приемат предложение на ГЕРБ, дали ще са съюзници с Бойко Борисов и ще му пишат отворени писма, всичко в този танц има една цел, както беше в последната година от правителството на Орешарски. Целта е една – от неособено видимо, без да минава през парламентарни избори, ДПС да вземе значително повече власт, отколкото има в момента. Всичко, което те правят, е част от това усилие.     - Не съм специалист по машинно преброяване. Даже не си представям как изглежда. С машини знам как се гласува, но как се брои не знам. Така че трябва някой тесен специалист.     - ДПС иска да вземе властта, без да поеме отговорността. Ако не са печелили парламентарни избори, а де факто управляват, значи имат власт, без да носят отговорност.     - Те доста отдавна не са обединени. Аз твърдя, че никога не са били патриоти. Нагаждащи се към ситуацията екстремисти също толкова самовлюбени, колкото и ГЕРБ. Съдбата им е като на всякакви такива хора – накрая потъват в караници помежду си, защото нямат ясна идея, която да привлече гражданите. Това, което видяхме на европейските избори, е, че на терена ВМРО май останаха единствените, но ще започнат и те лека-полека ще залязат.     - Гледайки напоследък как се гласува в парламента, ГЕРБ няма особени драми, дори и така наречените „Обединени патриоти“ да изчезнат изобщо. Те с гласовете на разни независими ще се появят, винаги има такива, и ДПС и „Воля“, те се оправят с гласуванията. Друг е въпросът, че след всяко такова гласуване ДПС става все по-силна, има все повече власт. Така че не е на въпрос на живот или смърт на правителството, дори и последният така наречен патриот да напусне парламента, да ги няма, да минат в опозиция или да не са с управляващите. Гласове се намират.     - Европейските избори разбутаха много тежко и в България, и особено в Европа много тежко разбутаха кочинката на фашизоидните националисти, които пълзят напоследък в цяла Европа. Тяхната кочинка вече е разбутана. Те не взеха властта в Европа и никога няма да я вземат. Напротив – напред излязоха либерали и зелени, които са същински тип европейци. Тази кочинка, която се надявам да се разбута наесен с местните избори, е кочинката на най-окопалите се в местните избори, което е ГЕРБ и ДПС. Но ДПС като че ли няма да дадат да им се разбута кочинката, но на ГЕРБ със сигурност ще се разбута.     - То отдавна се задъхва, защото единственото, което прави, е да яде. Започва да се дави.     - Симптомите са едни и същи от 5-6 години поне. Бойко Борисов иска да установи едноличен авторитарен режим върху обществото и икономиката, само че единственият начин това да стане, е той да въведе реално диктаторски режим, а не тази мека полудиктатура, която има в момента, а той няма нито желанието, нито ресурсите да въведе реална диктатура. Дори тип Орбан той не може да въведе диктатура, камо ли тип Путин. И това е вечната драма на Бойко Борисов. Конструира обществото така, че да бъде диктатура, но не може да я въведе. Но в крайна сметка от Европа ще дойде импулсът против всякакви опити да се правят диктатури на европейска територия. Още малко и от Европа, като се изправи още малко, ще се сложи краят на всякакви диктатури. Но Бойко Борисов даже дори най-добрите конюнктури, както беше доскоро, не може, не знае, не иска да установи реална диктатура, а това единственият начин този управленски модел да съществува. И затова това управление може да се разпадне във всяка дадена секунда, въпреки подкрепата в парламента може да отидем на избори във всяка дадена секунда, защото градежът на диктатура не е завършен и Бойко Борисов няма да го завърши.     - Аз ще се изумя наистина, ако се стигне до края на мандата на това правителство. Ще бъда истински смаян.  ", "date": "2019.07.15", "title": "Проф. Дайнов: Голямата беля на ГЕРБ е, че се краде в чудовищни количества"}
{"url": "http://epicenter.bg/article/Doyche-vele--Kalpazaninat-Dzhonsan-vizhda-sebe-si-kato-vtori-Charchil-/188056/11/0", "text": "Неприятностите за германското правителство започнаха още през 2016 г., когато гражданите на Обединеното кралство гласуваха “за” излизането на Великобритания от ЕС. Защото почти никой в Берлин не очакваше, че това ще се случи. Месеци по-късно Доналд Тръмп стана президент на САЩ. Това също беше много изненадващо. А кулминацията в тази злополучна поредица обаче е предсказуема: следващият британски премиер вероятно ще се казва Борис Джонсън.  Германски политици вече са преговаряли (с Тереза Мей) по сделката за Брекзит, въпреки че изобщо не са си представяли за реалистично напускането на Великобритания. Но все пак Мей идва от сходен политически свят: това е свят, в който дори влиятелните нации доброволно се обвързват в структури и търсят разумен компромис за доброто на всички.  Джонсън и Тръмп с обща мисия  Борис Джонсън има съвсем други представи за света и шокира берлинските политици - точно както Доналд Тръмп. Джонсън, подобно на Тръмп, не дава и пет пари за организации като ЕС, които обвързват голям брой държави. И двамата искат да направят своите нации отново \"велики\" и \"свободни\".  Тръмп вече няма търпение да види Джонсън като премиер на Великобритания и се подиграва на Мей, че била твърде отстъпчива в преговорите за Брекзит. Тази седмица критичният към Тръмп и благоразположен към ЕС британски посланик във Вашингтон беше принуден да подаде оставка: негови записки, съдържащи унищожителна критика спрямо Тръмп, бяха изтекли в пресата.   Джонсън дори не си помръдна пръста, за да го защити. Явно е, че така подготвя почвата. И отсега вече е ясно: Тръмп ще предложи на британците демонстративно изключителен търговски договор веднага след Брекзит. Той и Джонсън не само се разбират добре, те имат и обща мисия: искат да покажат, че международната политика може да бъде много различна - със сигурност по-различна от тази, на която са свикнали в Брюксел, и най-вече в Берлин.  Духът на 1940-те  Всичко тези планове, разбира се, ще претърпят неуспех и Великобритания ще остане изолирана и бедна. В Германия са напълно сигурни, че това ще се случи и вече злорадстват за момента, в който Джонсън и заблудената половина от британското население ще станат свидетели на този провал. Икономически почти всичко потвърждава тази теза. Но същевременно напълно се пренебрегват историко-психологическите асоциации, на които Джонсън съзнателно служи: духът на 1940-те, когато Великобритания се изправя сама срещу тогавашното германско превъзходство. Биографът на Чърчил, Джонсън, вижда себе си като втори Чърчил, колкото и абсурдно да изглежда това.  Този антигермански рефлекс трябва да бъде взет под внимание в Берлин - и не само във връзка с Великобритания. След Брекзит Франция остава единствената реална противотежест на Германия в ЕС. А германското правителство до голяма степен възпрепятства предложенията на президента Еманюел Макрон за реформа в еврозоната, макар и по разбираеми причини. Ако Урсула фон дер Лайен стане председател на Европейската комисия, чувството за германско превъзходство ще се засили.  Калпазанинът Джонсън  За Берлин Борис Джонсън е като чуждо тяло, един калпазанин, с когото германските политици не знаят как да се справят. Но те трябва да го вземат насериозно. Не само защото Джонсън може би ще е следващият министър-председател на една от водещите нации в света, с която Германия има тесни взаимоотношения. Но и защото той е истинско умствено предизвикателство за политическата класа, която вярва, че нещата се случват само така, както тя е свикнала да си ги представя.", "date": "2019.07.15", "title": "Дойче веле: Калпазанинът Джонсън вижда себе си като втори Чърчил "}
{"url": "http://epicenter.bg/article/Erdogan--Sdelkata-za-S-400-e-sred-nay-vazhnite-v-savremennata-turska-istoriya/188029/7/0", "text": "Първата партида от компоненти на ракетната система С-400 пристигнаха в Турция в края на тази седмица, а най-малко пет модула бяха разтоварени в страната до тази сутрин.  Сделката за С-400 с Русия е един от най-важните договори в съвременната турска история, съобщи турският президент Реджеп Тайип Ердоган.  “Най-важното споразумение в нашата история в момента е споразумението за С-400,” каза Ердоган, говорейки пред репортери в президентския дворец в Истанбул в неделя, съобщава „Haberler”.  “Купувайки С-400, Турция не се подготвя за война. Системите за противовъздушна отбрана са предназначени да осигурят мир и сигурност у нас. И други стъпки се предприемат и за подобряване на нашите отбранителни способности”, каза Ердоган.  Докосвайки се до въпроса за F-35 и заплахите на САЩ да прекратят доставките на самолети за решението на Анкара да закупи руската система за противовъздушна отбрана, Ердоган каза, че това са отделни въпроси.  “С-400 е една тема, F-35 е съвсем различна. До този момент вече сме платили 1,4 милиарда долара за F-35,” припомни Ердоган. “Ако Турция бъде отстранена от програмата F-35, цената на един самолет може да се увеличи с 7-8 милиона долара … Това не е лесно решение (за Вашингтон),” каза той.  Според президента, ако Турция бъде отстранена от програмата F-35, „САЩ ще трябва да върнат парите, които вече сме платили”, заяви Ердоган, цитиран от Спутник.  Връщайки се към договора за С-400, Ердоган каза, че е обсъдил идеята за съвместно производство на системата с Русия по време на неотдавнашната му среща с Владимир Путин на Г-20 в Осака. Той добави, че Турция може да обсъди перспективите за закупуване на С-500 от Москва на по-късен етап.  Запитан за отговора, който очаква да получи от съюзниците на НАТО по отношение на доставките на С-400, Ердоган каза, че те трябва да бъдат “щастливи”, тъй като Турция, една от най-силните страни – членки на алианса, ще стане още по-силна, след като бъде въоръжена със С- 400s.  Според Ердоган процесът на доставка на С-400 в Турция трябва да приключи до април 2020 г., като част от работата по инсталирането на системите ще бъде завършена до края на тази година.   ", "date": "2019.07.15", "title": "Ердоган: Сделката за С-400 е сред най-важните в съвременната турска история"}
{"url": "http://epicenter.bg/article/Razprodavat-imoti-na-Lyubo-Penev-za-nad-1-mln--leva/188057/8/0", "text": "Сериозен проблем се е стоварил върху главата на бившия треньор на ЦСКА и националния отбор на България Любослав Пенев. Наставникът е на път да загуби имоти за над 1 милион лева. Частен съдебен изпълнител е обявил за публична продажба имоти на Любослав Пенев, които се намират на доста апетитно място, съобщи  . И трите парцела, които са обявени за продажба, се намират в с. Синеморец, община Царево, Бургаска област.   Първият е с площ като урбанизирана земя от 4750 (четири хиляди седемстотин и петдесет) кв.м., находящ се в землището на с. Синеморец, община Царево, Бургаска област, в местността Поляните. Началната цена на парцела е 380 000 лева.   Вторият имот е с площ като урбанизирана земя от 4443 (четири хиляди четиристотин четиридесет и три) кв.м., находящ се в землището на с. Синеморец, община Царево, Бургаска област, в местността Поляните. Стартовата цена е 355 440 лева.   Третият парцел е най-скъп. Той е с площ като урбанизирана земя от 4926 (четири хиляди деветстотин двадесет и шест) кв.м., находящ се в землището на с. Синеморец, община Царево, Бургаска област, в местността Поляните. Началната цета е 394 080 лева.   Това означава, че ще бъдат разпродадени имоти на Пенев за повече от 1 милион лева.", "date": "2019.07.15", "title": "Разпродават имоти на Любо Пенев за над 1 млн. лева"}
{"url": "http://epicenter.bg/article/Nikoleta-teshi-Andrea-za-razdyalata-s-Kubrat--Pevitsata-iztri-saobshtenieto/188052/10/0", "text": "Николета Лозанова се захвана с тежката задача да утеши Андреа, която загатна за край на връзката с Кубрат Пулев, съобщи  . В петък певицата публикува в инстаграм и туитър криптирано съобщение.   \"Прекалено съм млада, за да се омъжа, и прекалено стара, за да играя детски игри – наслаждавам се на живота сама\", написа Андреа. Още по-сериозна тежест на съобщението даде потвърждение с емотикон \"вдигнато палче\" от страна на блондинката на конкретен въпрос дали вече е приключила с Пулев.   Добрата дружка на Андреа - Николета Лозанова, веднага се притече на помощ. Плеймейтката веднага оказа своята подкрепа със сърчице и вероятно е провела личен разговор.   Двете се сдушиха през последните няколко години. Красавиците неизменно са заедно по светски събития.   В ранните неделни часове Андреа изненадващо изтри съобщението, което разбуни духовете. Постът изчезна от нейния инстаграм профил.   Близки на певицата разкриха как думите на Андреа са ядосали Кубрат Пулев. Той винаги е обичал да контролира всичко около доста по-младата си половинка. В момента Кобрата продължава да се пече на бавен огън заради целувката с Джени Суши. Инцидентът докара доста неприятности и заплаши боксовата му кариера. След броени дни софиянецът ще се яви на второ изслушване пред Атлетическата комисия на щата Калифорния.    \"Всичко около раздялата между Кубрат и Андреа е доста преувеличено – разкриха запознати. - Те и преди са имали тежки моменти, свързани най-вече с многобройните пътувания и отсъствия на Кубрат заради тренировъчни лагери и участия в мачове. Андреа иска винаги да е до него. Тя дори го придружи в САЩ за изслушването и му оказа сериозна подкрепа. Има голяма вероятност двамата да преодолеят различията.\" ", "date": "2019.07.15", "title": "Николета теши Андреа за раздялата с Кубрат. Певицата изтри съобщението"}
{"url": "http://epicenter.bg/article/Sofi-Marinova-i-Gringo-se-razvedoha/188055/10/0", "text": "Ромската перла Софи Маринова официално е разведена с Гринго. В края на юни съдът в Етрополе е заседавал по делото за раздялата, внесено от Софка по член 50 от Семейния кодекс по взаимно съгласие и само с едно явяване пред магистратите, семейството е разтрогнато,  съобщи  . Решението на съда трябва да излезе в началото на следващата седмица, разкриха нашите източници.   След само 5 месеца брак Маринова и Гринго свалиха халките от ръцете си. Твърди се, че айтозлията Тодор Давидов системно й посягал, както и че счупената ръка на талантливата изпълнителка на \"Стари рани\" е негово дело. Само преди дни тя най-накрая свали черния гипс от ръката си.  В последно време Маринова се появява и снима единствено в компанията на сина си Лоренцо, което подхрани съмненията, че тя и Гринго са разделени. Оказа се, че те не просто не си говорят, а междувременно са подали и документи за развод.   От години правилото за невъзможност за документална раздяла и разтрогване на брака пред съда преди да са изтекли поне 3 години от него не е в сила. Това е и причината магистратите толкова бързо да разведат Маринова, която ще носи оттук нататък моминската си фамилия.   Предстои да се разбере какво точно пише в съдебното решение и дали Гринго е поискал издръжка от вече бившата си съпруга, или кротко е подписал споразумението за развод без каквито и да е финансови клаузи.  ", "date": "2019.07.15", "title": "Софи Маринова и Гринго се разведоха"}
{"url": "http://epicenter.bg/article/Prints-Hari-i-Megan-Markal-byaha-na-premierata-na--Tsar-lav--v-London/188069/10/0", "text": "Принц Хари и Меган Маркъл направиха зашеметяващо впечатление, появявайки се на златния килим на лондонската премиера на „Цар лъв”, съобщи БГНЕС. Те се срещнаха с Джей Зи и Бионсе.   Това е втората светска изява за принц Хари и херцогиня Меган от раждането на техния син Арчи Харисън Маунтбатън-Уиндзор през май.   Херцогинята на Съсекс носеше черна рокля А-линия на Джейсън Ву, с отвесни ръкави и обувки с висок ток на „Aquazzura”. Тоалетът й се допълваше от деликатна чантичка на „Гучи”.   Принц Хари беше облечен в класически смокинг за събитието.   Бионсе е звездата, озвучаваща Нала във филма, а на лондонската премиера на „Цар лъв” за първи път се срещна с Принц Хари и Меган Маркъл, съобщи Фокс Нюз.   Принц Хари и херцогиня Меган си размениха ръкостискания и прегръдки с изпълнителката на “Spirit” и Джей Зи. ", "date": "2019.07.15", "title": "Принц Хари и Меган Маркъл бяха на премиерата на „Цар лъв“ в Лондон"}
{"url": "http://epicenter.bg/article/NASA--Shtyahme-da-sme-veche-na-Mars--ako-ne-byaha-politicheskite-riskove/188030/7/0", "text": "Недостатъчното финансиране досега е попречило на американските астронавти да кацнат на Луната и Марс. Това заяви директорът на NASA Джеймс Брайденстайн в ефира на CBS, цитирана от Фокус.   „Има технически риск, последван от политически. Ние и сега щяхме  да сме на Луната, ако не бяха политическите рискове. Казано честно, вече щяхме да сме на Марс\" - каза Брайденстайн.     Под политически риск се има предвид финансирането, поясни ръководителят на NASA. Според неговите думи, през последните десетилетия са правени опити за полет до Луната и Марс, но програмите са били свързани с \"твърде много време и пари\". Директорът на НАСА отбелязва, че по същите причини САЩ рискуват да не се приземят на Марс и през 2024 година.   През май американският президент Доналд Тръмп предостави на NASA допълнителни 1,6 млрд. долара за проучване на Луната и Марс.", "date": "2019.07.15", "title": "НАСА: Щяхме да сме вече на Марс, ако не бяха политическите рискове"}
{"url": "http://epicenter.bg/article/Viktor-Orban--Ungariya-veche-ne-zavisi-ot-evropeyskoto-finansirane/188034/7/0", "text": "Унгарското правителство е успяло да наложи декларираната воля на унгарците, които гласуваха на изборите за Европейски парламент, като е поставило хора на високопоставени длъжности в Европейския съюз, които уважават народите и се противопоставят на миграцията, заяви премиерът на страната Виктор Орбан, цитиран от електронното издание Hungary Today и \"Фокус\". Орбан настоя, че много от проблемите на Европа са свързани с лидери в ЕС, които подкрепят миграцията. Той каза, че кандидатът на социалистите Франс Тимерманс, \"кандидатът на (американския милиардер Джордж) Сорос\" е бил торпедиран. Междувременно лидерът на Европейската народна партия Манфред Вебер, добави премиерът, няма да бъде ръководител на Европейската комисия, защото си е позволил да говори \"неуважително за гражданите на няколко страни, включително Унгария\". \"Западняците и Централна Европа се съгласиха за германския министър на отбраната Урсула фон дер Лайен\", добави Орбан. Вишеградската група я е класирала на трето място в списъка си и сега ще има шанс председателството на комисията да направи Европа силна, като същевременно се зачитат националните интереси, каза той. Орбан също така подчерта икономическите резултати и политическата стабилност на групата, която „защитава интересите на 63 милиона души с необходимата тежест”. Унгарският лидер заяви, че Централна Европа е била подкрепена от Хърватия и Румъния, когато става въпрос за номиниране на висши европейски служители.   Що се отнася до фон дер Лайен, Орбан заяви, че самият избор на „германска майка на седем деца“ показва „ветровете на промяната“ в Брюксел. Той добави, че би било преждевременно да празнуваме на този етап, тъй като последните пет години бяха свидетели на \"много грешки в Брюксел\" по отношение на тероризма, обществената сигурност, миграцията и икономиката, които \"трябва да бъдат отстранени\". В отговор на въпрос за заявената подкрепата на депутата от управляващата партия „Фидес“ за опозиционния евродепутат от Демократическата коалиция Клара Добрев да заеме поста вицепредседател на Европейския парламент – жест, отхвърлен от самата Добрев – Орбан посочи, че „дясното е националистическа сила, докато лявото е интернационалистко“ и „защитата на родината е морално задължение за десницата, но очевидно това не е случаят при левицата“. „За левицата... да навреди на Унгария очевидно не е достатъчно голяма цена за отслабване на дясното си крило“, добави той. Що се отнася до фискалната политика на ЕС през следващите пет години, Орбан заяви, че Унгария вече не зависи от финансирането от ЕС и добави, че икономиката на Унгария може да процъфтява без тези средства. \"Но, разбира се, е по-лесно да успеем, ако бюджетът на ЕС също подкрепя целите на Унгария.\" От друга страна, Орбан заяви, че миграционният натиск върху Европа ще продължи да нараства. Досега европейските про-миграционни лидери подкрепиха мерки за граничен контрол „целящи легализиране на нелегалната миграция“, настоя той. Унгария, от своя страна, иска да разреши проблема с намаляващото население чрез мерки за подкрепа на семействата, добави унгарският лидер. Орбан настоява, че про-миграционните политици дължат своята подкрепа на „агресивни, непрозрачно финансирани фалшиви граждански организации“, които са в малцинство, когато става дума за мнения относно миграцията. Той добави, че \"международните мрежи зад тях, с Джордж Сорос като емблематична фигура\" искат да създадат идеята, че западните европейци \"приемат мигранти с отворени обятия\". Той каза, че такива организации са получили големи суми от бюджета на ЕС. Унгария иска да попречи на НПО да получат достъп до средства на ЕС, които подкрепят подобни организации, каза Орбан. Финансирането за такива групи трябва да бъде от държавите-членки, добави той.  ", "date": "2019.07.15", "title": "Виктор Орбан: Унгария вече не зависи от европейското финансиране"}
{"url": "http://epicenter.bg/article/Nad-3500-svetkavitsi-za-edna-nosht-v-Gartsiya/188043/7/0", "text": "Силни дъждове и над 3500 светкавици донесе бурята за една нощ в Гърция, съобщават местните медии, цитирани от \"Канал 3\".  Системата \"Зевс\" в Националната обсерватория в Атина за регистриране и локализиране на светкавици е регистрирала вчера 3 699 мълния в Гърция, повечето от които са в североизточната и източната част на страната.  Бурята и в следващите дни, до сряда, ще предизвика нестабилна обстановка с обилни валежи, силни ветрове и светкавици в цяла Гърция.", "date": "2019.07.15", "title": "Над 3500 светкавици за една нощ в Гърция"}
{"url": "http://epicenter.bg/article/Kyoveshi-ostana-edinstven-kandidat-za-evropeyski-glaven-prokuror/188044/7/0", "text": "Румънката Лаура Кодруца Кьовеши теоретично остана единствен кандидат за поста на европейски главен прокурор, след като се разбра, че опонентът й французинът Жан-Франсоа Бонер ще оглави Финансовата прокуратура в родината си, съобщи електронното издание „Романия джърнъл“, цитирано от \"Сега\". Изслушването му за позицията премина успешно на 11 юли, което фактически означава, че Франция трябва да оттегли кандидатурата му от надпреварата за европейски главен прокурор.  Бонер и Кьовеши бяха двамата прокурори, стигнали до последния етап на процедурата за избор на ръководител на новата европейска прокуратура, която трябва да започне работа от следващата година. Французинът имаше подкрепата на Европейския съвет (правителствата), а румънката – на Европейския парламент. Преговорите между двете институции обаче удариха на камък през пролетта и те не успяха да постигнат споразумение за единен кандидат. Разговорите останаха за есента, но новото назначение на Бонер теоретично превръща Кьовеши в единствен кандидат.  Вътрешните процедури в Европейския съвет обаче са доста по-сложни, отколкото в Европарламента, и правната служба на институцията може да принуди страните, членки на ЕС, да издигнат нов кандидат, отбелязва „Романия джърнъл“. Той ще трябва да бъде изслушан, преди да бъде гласуван от страните членки, като решението е политическо.  Очаква се в близките дни Франция публично да изрази подкрепата си за Лаура Кьовеши, твърдят дипломатически източници от Брюксел, цитирани от „Романия инсайдер“. Тя обаче няма подкрепата на Румъния, а премиерът на страната Виорика Дънчила припомни, че Кьовеши се оттегли от ръководния пост в Националната агенция за борба с корупцията по искане на нейното правителство. Дънчила все пак остави отворена възможността Букурещ да застане зад румънската кандидатка, като каза, че крайното решение ще бъде взето от управляващата Социалдемократическа партия. Премиерката застана начело на партията, след като предишният й лидер Ливиу Драгня влезе в затвора.  ", "date": "2019.07.15", "title": "Кьовеши остана единствен кандидат за европейски главен прокурор"}
{"url": "http://epicenter.bg/article/Makron-pristiga-v-Belgrad-s-pet-dogovora-vav-voennata-sfera/188058/7/0", "text": "Президентът на Франция Еманюел Макрон пристига на работна визита в Белград в понеделник, а по време на посещението му Сърбия и Франция ще подпишат 20 споразумения, пет от които в сферата на въоръжението и военното сътрудничество, предава сръбската редакция на портала „Спутник“, цитирана от \"Фокус\". Заместник-министърът на отбраната на Сърбия, отговарящ за Сектора за материалните ресурси, Ненад Милорадович заяви пред обществената телевизия РТС, че Сърбия и Франция имат подписано споразумение за стратегическо партньорство и вече си сътрудничат. Той припомни за закупените от страната му вертолети „Еърбъс“. Преди две години френските производители са закупили стотици оптоелектронни устройства, а Милорадович посочва, че сътрудничеството се прилага за продукти от най-високо технологично ниво. Той съобщи, че ще бъдат подписани три меморандума за разбирателство и че те ще се отнасят до радарни и електронни системи, но също и за сътрудничество в производството и поддръжката на тези системи в Сърбия. Когато става въпрос за закупуване на нови оръжейни системи, Милорадович казва, че по-специално става дума за системата за противовъздушна ортбрана \"Мистрал\", която според него е една от най-добрите в света. Планирано е тази система да бъде интегрирана в системата PASARS, което значително ще увеличи възможностите на армията на Сърбия. Милорадович подчертава, че това са най-новите технологии и че стратегическата цел е сръбските въоръжени сили да бъдат оборудвани с тях и, доколкото е възможно, да повиши възможностите им да реагират на съвременните заплахи. \"Това е правилният път за запазване на мира и стабилността в региона,\" каза сръбският заместник-министър на отбраната. Той добавя, че наред с всичко това, приспособяването на сръбската индустрия ще й позволи да участва в световната технологична напревара.  ", "date": "2019.07.15", "title": "Макрон пристига в Белград с пет договора във военната сфера"}
{"url": "http://epicenter.bg/article/Pet-radikalni-promeni-v-Turtsiya-sled-opita-za-prevrat/188061/7/0", "text": "Изминаха три години от опита за военен преврат на 15 юли 2016 г. в Турция. През това време в много области бяха извършени радикални структурни промени, насочени към преустройството на държавата и държавността. Най-важните сред тях са преходът от парламентарна към президентска република, преобразуването на съдебната система, армията и администрацията чрез отстраняването на редица служители и смяната на медийната собственост. Тези промени може да се обобщят в пет основни категории, пише на сайта си турската секция на Евронюз.     След 15 юли 2016 г. турският президент Реджеп Ердоган призова всички да се съберат на всеобщ митинг, който се състоя на 7 август на „Йеникапъ“ в Истанбул под мотото „Митинг в чест на демокрацията и мъчениците“. Това подсказваше, че в турската политика ще се роди нов политически климат. По данни на полицейските източници на митинга в „Йеникапъ“ са присъствали 5 милиона души, на който за пръв път лидерите на управляващата Партия на справедливостта, Републиканската народна партия и Партията на националистическото движение се появиха заедно с президента Ердоган на обща проява. Също така за пръв път началникът на Генералния щаб на армията направи изказване по време на митинг.   На общия митинг, който се радваше и на интереса на изявени личности в турското общество се роди фразата „Духът на Йеникапъ“. От една страна, с това понятие се подчертаваше „националното единство и сплотеност“, а, от друга, се даваше заявка за новото преустройство на държавата под лидерството на Ердоган. В рамките на „Духът на Йеникапъ“ направи впечатление и сближаването между Ердоган и лидера на Партията на националистическото движение. За кратко време тази близост открехна вратите на една широка коалиция, която по-късно получи названието „Народен алианс“.   Лидерът на Партията на националистическото движение Девлет Бахчели, който в близкото минало остро се противопоставяше на президентската система през 2016 г. изненадващо направи предложение към правителството да внесе в меджлиса проект за смяна на управленската система. Президентската система, която беше формирана от ПСР и ПНД беше одобрена с гласовете на двете партии през януари 2017 г. в турския парламент. На референдума за поправки в конституцията, проведен на 16 април 2017 г. 51,2 на сто от хората казаха „да“ срещу 48,8 на сто, обявили се „против“ промените.   Според поправките, предложени за гласуване на референдума следващите избори за парламент и президент трябваше да станат на 3 ноември 2019 г., но лидерът на ПНД Девлет Бахчели направи изненадващ ход. Въпреки че имаше една година и половина до изборите, той заяви, че не е възможно да се чакат редовните избори на 3 ноември 2019 г.“, в резултат на което на 24 юни 2018 г. за пръв път се проведоха избори за парламент и президент. На тези избори президентът Ердоган спечели 52,6 на сто от гласовете още на първия тур и отново беше преизбран. Заедно с тези избори, от една страна, парламентарната демокрация в Турция беше заличена, а, от друга, започна президентско управление, което концентрира изпълнителната власт в ръцете на един човек. Така започна периодът, в който Ердоган управлява държавата с декрети.     След опита за преврат по време на извънредното положение от турските въоръжени сили бяха уволнени 15 хиляди 242 души, а след отмяната му още 2 хиляди 138 или общо 17 хиляди 380 военни. Сред уволнените най-малко 150 бяха с чин генерал, което прави над 40 на сто от генералите в турската армия. Това показва, че висшият команден състав на турската армия е променен в голяма степен.   Армията, на която до неотдавна се гледаше като важен силов фактор в управлението на страната, с радикалните кадрови промени след 15 юли 2016 г. се заговори за намаляване на нейното влияние в политиката. След преминаването към президентска република началникът на Генералния щаб на армията беше подчинен на министъра на отбраната.   Наред с това прави впечатление, че напоследък армията и властта се обединяват. Докато беше началник на Генералния щаб, Хулюси Акар посети единайсетият президент Абдуллах Гюл във връзка със слуховете за евентуалното му кандидатиране за поста президент, което породи много спорове. Веднага след президентските избори Акар беше назначен за министър на отбраната, което разпали тези спорове. Фактът, че Акар беше назначен за министър без да подаде оставка и беше действащ шеф на Генщаба, събуди остри реакции. Акар стана част от екипа на Ердоган, а длъжността началник на ГЩ премина в подчинение на военното министерство.   От друга страна, едно от жизненоважните измерения, които се откроиха по време на 15 юли беше това, че хората излязоха по улиците, за да се опълчат срещу преврата. Това показва, че нацията има рефлекс за противодействие срещу евентуален опит за преврат.     Веднага след 15 юли повече от 4 хиляди 500 души съдии и прокурори бяха отстранени от длъжност под претекст, че са гюленисти, а голяма част от тях бяха арестувани. Според изявление на Съвета на съдиите и прокурорите броят на съдиите и прокурорите, който преди 15 юли е бил около 16 хиляди към края на 2018 г. е близо 20 хиляди души. Това показва, че приблизително 8 хиляди съдии и прокурори са били назначени след 15 юли 2016 г. При назначаването на голяма част от висшите магистрати, включително и в Конституционния съд решаваща роля изигра управляващата ПСР.   Тези сериозни промени в съдебната система породиха критики от типа „съдебната власт остана под влиянието на изпълнителната“, а през последните години в докладите си за Турция Европейският съюз изтъква, че разделението на властите е получило тежък удар. В доклада, публикуван в 2019 г. пише: „Президентското управление напълно пое властта върху изпълнителната власт и политизира публичната администрация, реализирайки назначения във важни постове на публични длъжности. Парламентът като законодателен орган беше отслабен. Независимостта и безпристрастността на съда бяха силно увредени.“   В доклада за 2018 г. на ЕС относно Турция правосъдната система също беше подложена на критики. „През изминалата година, особено в областта на независимата съдебна власт е налице сериозно изоставане. Конституционните промени, с които се урегулира състава на Съветът на садиите и прокурорите влязоха в сила и независимостта на този съвет от изпълнителната власт понесе големи щети. В Съвета на съдиите и прокурорите продължиха отстраняванията от длъжност в големи мащаби, както и смяната на месторабота на магистратите. Нямаше никакви усилия за разсейването на съмненията, свързани с това, че назначаването и повишаването на съдиите и прокурорите става по един безпристрастен начин, по заслуги и съгласно предварително утвърдени критерии.“, пишеше в доклада.   А в доклада за 2016 г., Европейската комисия остро разкритикува факта, че в Турция съдебната власт е под влиянието на изпълнителната, а Върховният Касационен съд на страната излезе със следното опровержение: „Обвиненията в доклада, че Върховният Касационен съд е под влиянието на изпълнителната власт са неприемливи. Безпокойството, отразено в доклада във връзка с това, че Касационният съд е под влиянието на изпълнителната власт хвърля сянка върху обективността на доклада и не означава нищо друго, освен един слоган.“     Една от важните последици след опита за преврат е, че над 130 хиляди души от публичния сектор бяха отстранени от длъжност без никакви аргументи с декрети, издавани по време на извънредното положение. Начело на списъка с чистките беше вътрешното министерство, следвано от образователното министерство. Отстраняването на 130 хиляди души означава мащабна чистка във всички обществени институции. На тяхно място бяха назначени други кадри, но това породи спорове дали те заслужават да заемат въпросните постове. Въпреки че беше последният министър-председател, избран от народа Ахмет Давутоглу, който напусна поста си по волята на президента Ердоган обърна внимание на този факт в свое изявление, което мнозина определиха като манифест. „Най-важното условие в управлението на една държава е за основа да се взима правоспособността и достойнството в политиката и публичната власт. Ако вместо това се разпространи шуробаджанащината в публичната власт, това е признак за деградиране и отравяне с власт.“, подчерта Давутоглу.   Връщането на интервюто за работа в публичния сектор след опита за преврат, започнало в някои институции още по-рано, засили критиките относно липсата на качества у назначаваните кадри, както и партизанщината. Особено назначенията на валии и каймаками, както и реториката и действията на тези хора бяха разкритикувани от опозицията, която ги окачестви като „режим, при който е налице срастването на партията с държавата“.     През последните няколко години критиките, свързани с отдалечаването на Турция от демокрацията са насочени най-вече към липсата на медийна свобода. Според данните на международните медийни организации и мозъчни тръстове, след опита за преврат в Турция медийната свобода драстично е намаляла и голяма част от електронните медии е преминала пряко под контрола на държавата. Според ежегодния доклад на „Фрийдъм Хаус“ за индекса на свободата в света Турция вече не е „свободна“ държава. В тези доклади се изтъква, че причината медиите да попаднат под държавен контрол е увеличаващият се натиск и заплахи към медиите.   Със смяната на собствеността на медиите след опита за преврат контролът на властта върху медиите взе връх. За най-крупна сделка в това отношение се посочва продажбата на медийната група „Доган Холдинг“ на „Демирьорен Груп“, която изкупи тези медии с кредити от държавни банки. След реализирането на тази сделка от „Демирьорен Груп“ много журналисти бяха уволнени от работа и бяха сменени главните редактори на изданията.   С декрети по време на извънредно положение след опита за преврат бяха затворени повече от двеста медии. Това на практика сведе до минимум броя на медиите, които са критични към властта.   Източник ", "date": "2019.07.15", "title": "Пет радикални промени в Турция след опита за преврат"}
{"url": "http://epicenter.bg/article/Samolet-se-razbi-v-Shvetsiya--Ima-zaginali/188067/7/0", "text": "9 души загинаха в Швеция, след като самолет, превозващ ги за скок с парашут, се разби. Машината паднала малко след излитането си, предаде Би Би Си.   От полицията съобщават, че катастрофата е станала на остров на река Уме, а всички на борда са били шведски граждани, предаде Нова телевизия.   Причината за инцидента все още не е изяснена, а местни медии съобщават, че според очевидци някои от парашутистите се опитвали да скочат от самолета, преди да се разбие.", "date": "2019.07.15", "title": "Самолет се разби в Швеция. Има загинали"}
{"url": "http://epicenter.bg/article/Korneliya-Ninova-v-Shumen--Neka-vsichki--koito-iskame-smyana-na-modela--se-obedinim/188025/2/0", "text": "„Изпълнителното бюро заседава в различни области в страната. Днес сме в Шумен, утре във Варна. Целта е на място, с всяко общинско ръководство, да направим „паспорт” на всяка община с откритите въпроси, проблемите пред хората и възможните решения на тези проблеми, готвейки платформите си за местните избори. Целта ни е също да обсъдим възможни партньорства, кандидати за кметове и да се подготвим за предстоящите избори.”   Това заяви председателят на БСП Корнелия Нинова в град Шумен. Тя изтъкна, че на Европейските избори в Шумен разликата на БСП с ГЕРБ е само 188 гласа. „Това ни дава увереност да мислим, че можем да направим пробив тук и да спечелим изборите. Още повече, че Шумен се управлява изключително лошо”, добави председателят на левицата.   Тя посочи, че в Шумен се ползва най-скъпата вода, без пречиствателна станция, с мрежа, която е в ужасно състояние и без конкретно решение на този въпрос. Нинова коментира, че в града е изключително лоша инфраструктурата, много голяма е тревогата и в Шумен, както и на други места в България, за болниците.  „В Шумен ни споделиха за тежкото състояние на болниците, липсата на лекари, затварянето на отделения, невъзможността на хората да получат навременна помощ. Държавната болница в Шумен е почти пред фалит. Това става национална пандемия – в Ямбол и Сливен проблемите бяха същите. Здравеопазването става тема номер 1 на страната, особено общинското и областното. Ние имаме конкретните си предложение и на национално ниво, и по места, но на първо време е изключително важно държавата да поеме грижата за общинските и областните болници”, коментира още Нинова.  „Ние настояваме да започнем политически разговор за местното самоуправление и местната власт. Ще дойдат и тези избори, ще заминат, без истински политически разговор за местното самоуправление и местната власт. Потопени само в скандали, в жълти новини, ще пропуснем разговора за политика. Ето защо, възнамеряваме от „БСП за България” другата седмица да внесем промени в закона за местното самоуправление и местната администрация”, заяви Нинова. По думите й в последните години държавата постоянно прехвърля на общините правомощия, отказва се от своите грижи за общините и населението в тях, без тези правомощия да са финансово обезпечени.   „Държавата прехвърля правомощия на общините, но те нямат субсидия или не им се дава бюджет за да изпълняват тези правомощия. „Тези промени, които ще внесем, ще гарантират, че когато държавата дава правомощия на общината, то ще бъде финансово обезпечено. Второто ни предложение - по-малките общини не могат да кандидатстват по сериозни проекти. Ще предложим две или три общини да могат да се обединяват, когато имат граничен, голям проект, който засяга няколко общини, за да може по-лесно да се преодолеят условията по кандидатстване, да се получава финансиране и да се реализират проектите”, каза още Нинова.  „Вярвам, че днес ще постигнем консолидация вътрешнопартийно в Шумен, ще излезем единни, на конференцията ще имаме добър кандидат за кмет. Структурите ни тук и в областта са във висока степен готови за изборите. Обръщаме се и към други политически партии, НПО, граждански сдружения за смяна на модела. Държавният модел на управление е пренесен на общинско ниво. Това са феодални владения, където от години са се окопали ГЕРБ. Този модел може да започне да се променя на местните избори”, заключи Нинова. ", "date": "2019.07.15", "title": "Корнелия Нинова в Шумен: Нека всички, които искаме смяна на модела, се обединим"}
{"url": "http://epicenter.bg/article/Predstavyat-proekta-za-nov-zdravnoosiguritelen-model/188026/2/0", "text": "Проектът за нов здравноосигурителен модел ще бъде официално представен. Министър Кирил Ананиев предлага край на монопола на Здравната каса.  Идеята е с нея да се конкурират частни застрахователи. А всеки българин да може да избира къде да внася осемте си процента за здравна застраховка.  Частните фондове ще трябва да са специализирани в здравни дейности и няма да могат да правят друг вид застраховки. При частните застрахователи е предвидено да плащаме и потребителска такса.  Официално все още не е ясно дали става дума за процент от стойността на здравната услуга, или за фиксирана сума, отбелязва Нова телевизия.", "date": "2019.07.15", "title": "Представят проекта за нов здравноосигурителен модел"}
{"url": "http://epicenter.bg/article/Traycho-Traykov--Tryabva-da-ima-stimuli-za-kompaniite--koito-izbirat-da-ostanat-v-ES/188027/2/0", "text": "Проблеми на енергийната борса се появяват не за първи път. Надявам се, че държавните институции ще реагират по не толкова смехотворен начин, както досега. Това каза бившият министър на икономиката Трайчо Трайков в ефира на БТВ.  Думите му са по повод констатацията, че преди дни, бизнесът в страната е платил най-скъп ток в Европа.  \"Проблем в борсата има\", категоричен е той. По думите на Трайков, той е свързан с начина, по който работи енергийната борса. „Изглежда, дори че има манипулация“, коментира той.  „Организираните пазари и борси са най-стриктно и строго регулираните стопански обекти навсякъде по света. Малки пролуки са способни да преобърнат пазара. Очевидно има голям дефицит по това отношение в България. Когато имаме не 300 равностойни играчи, а 3-ма не е трудно да се получават такива неща. Във възможно най-кратки срокове трябва да се търси обединение с други борси“, смята Трайчо Трайков.  Той коментира и новият завод на \"Фолксваген\", който има голяма вероятност да бъде в Турция. „Корупцията хапе. Дават се допълнителни бонбончета от страната-домакин. Това не бива да се подценява“.   \"Решението, което се очертава, не е в наша полза. Това не е краят на света и няма да е последният такъв случай. В последните месеци администрациите работеха и си взаимодействаха по начин, който не виждаме често. Но това, което преобърна колата, е свързано с дългогодишни грешни политики. Например, състоянието на образователната ни система, нямаме кадри. Упоритото и дългогодишно нежелание да бъде разработен транспортния коридор Север-Юг, тоест Хамбург-Кулата. Ако беше модернизирано ж.п. трасето Русе-София щяхме да разполагаме с пристанище на час и половина от София\", коментира бившият министър на икономиката въпроса за мястото на новия завод на \"Фолкваген\".   \"Допълнителните преференции, които предоставя Турция също имат значение. Още когато бях министър поставих въпроса да се предоставят преференции за компании, които избират да инвестират в рамките на ЕС\", каза той по повод обещанието на турската страна на инвестира 100 милиона в завода, както и да закупува за администрацията си коли от този завод.   Трайков обясни, че фирми от мащабите на \"Фолксваген\" не се съобразяват в много голяма степен с политически фактори, тъй като те подписват изключително подробни споразумения със съответното правителство, които гарантират техните права.   И даде предложение: „Трябва да се помисли за някакви стимули за компаниите, които избират да останат в ЕС. Инвестицията в Турция ще се случи. Големи компании са в състояние да договорят дългосрочни инвестиции“.", "date": "2019.07.15", "title": "Трайчо Трайков: Трябва да има стимули за компаниите, които избират да останат в ЕС"}
{"url": "http://epicenter.bg/article/Klimatolog--50--ot-globalnoto-zatoplyane-se-dalzhi-na-choveka/188028/2/0", "text": "Най-топлите дни по принцип са в края на юли, и тази година ще бъде така. Да, донякъде времето е аномалия, но това е тенденция от последните години. Тези аномалии се дължат най-вече на климатичните промени и на климатичните циркулации. Това обясни в сутрешния блок на БНТ климатологът доц. Елисавета Пенева във връзка с метеорологичната обстановка у нас и по света.  \"В последните 10-15 години има тенденция към по-меки зими и по-хладни лета. Това се случваше миналата година, и по-миналата година, така че това са по-скоро естествени процеси\", посочи доц. Пенева и допълни, че в глобален аспект юни е бил най-топлият месец от последните години, но на Балканския полуостров температурите са били близки до нормалните за месеца.  \"Убедена съм, че има глобално затопляне, показват го и последните резултати, според които 50% от него се дължи на човешкия фактор, а останалата половина са естествено влияние\", каза в заключение климатологът.  ", "date": "2019.07.15", "title": "Климатолог: 50% от глобалното затопляне се дължи на човека"}
{"url": "http://epicenter.bg/article/Angel-Dzhambazki--Spazariha-noviya-shef-na-EK-kato-na-bitaka/188031/2/0", "text": "Решението на парламентарната група за отстраняването на Волен Сидеров като председател е породено от начина, по който работи тази парламентарна група – не работи достатъчно ефективно. Събрали са се народните представители, сменили са ръководството – няма проблем. Това каза в сутрешния блок на Нова телевизия евродепутатът и зам.-председател на ВМРО Ангел Джамбазки.  По думите му сделката за новите изтребители за армията не е причина за смяната на Сидеров.  Ако някой иска да напусне тази парламентарна група, може да го направи, никой няма да го върже да стои там. Но както виждате, към този момент никой не се е засилил да я напуска, заяви Джамбазки.  Той коментира и избора на нов председател на Европейската комисия. Разхождаха тези клетници, водещите кандидати, като панаирджийски мечки, включително и у нас. След това европейските лидери се събраха и предадоха тези кандидати, съобразявайки се с г-н Макрон, който загуби изборите. Беше сключена една нечистоплътна сделка, подчерта евродепутатът.  Г-жа Фон дер Лайен обеща на всички всичко. Скептичен съм дали ще бъде гласувана утре, добави той.  Това е абсолютно безпринципна сделка на двулични хора. А на нас в България ни говорят, че сме безпринципни в политиката. Тези хора се спазаряват като на битака. Ние сме като кръжок по шев и кройка в сравнение с подобен тип сделки, каза оше Ангел Джамбазки.  ", "date": "2019.07.15", "title": "Ангел Джамбазки: Спазариха новия шеф на ЕК като на битака"}
{"url": "http://epicenter.bg/article/Hasan-Azis--Proshkata-e-chast-ot-nashata-politika/188032/2/0", "text": "Дали някой в нашата страна може да определи каква е цената на демокрацията? Ние говорим за това, че трябва вотът на избирателите да бъде гарантиран. Всички досегашни избори показват, че грешките са много, а субективният фактор е водещ.   Това каза кметът на Кърджали и зам.-председател на ДПС Хасан Азис пред Би Ти Ви.   На въпрос дали броенето на хартиените бюлетини с машини, както иска ДПС, няма да оскъпи много вота, той отговори: Не знам какъв е критерият за скъпо, защото има различна оценка за цената на преброяването. Дали някой в страната може да определи каква е цената на демокрацията? В момента говорим за това вотът на българските граждани да бъде гарантиран.   ДПС има най-голям процент за машинно гласуване на две места - Сърница и Кърджали. Това става, защото хората имат по-голямо доверие към машините, а ДПС по този начин показва интересът си към машинното гласуване. Това означава, че ние сме си свършили работата, категоричен бе той.   Винаги сме били критични към сегашното управление в определени аспекти на неговата политика, продължи той.   Утре ще формулираме позицията си за машинното гласуване, допълни Азис. Обясни, че не е изключено партията да доближи позицията си с тази на ГЕРБ, но всичко това ще се реши утре.   Нашата позиция по отношение на финансирането беше много категоричня и ясна. Партиите трябва да се финансират от държавата, отсече той.   Моето лично мнение по този въпрос е, че политическите партии пренасочиха финансирането си извън държавата е, защото нямат партийно строителство и не се занимават всеки ден с тази дейност. Ние предложихме друга крайност, подкрепихме управляващото мнозинство, след като то отиде на този вариант, припомни той.   Въпросът \"обръчи от фирми ли ще финансират ДПС\" е актуален за всяка една от партиите, особено за управляващите. Нека те да кажат кой и по какъв начин ще ги финансира. Не мога да кажа дали има обръчи от фирми около ДПС, но мога да кажа, че има желаещи да финансират ДПС и неговата политика, каза още той.   Според него почетният председател на ДПС Ахмед Доган има право да се възползва от тази възможност и от фирмите си да финансира ДПС.   „Прошката е част от нашата политика. Аз не помня досега лидер на българска политическа партия да е поискал такава. Прошката винаги се чува, стига да бъде поискана“, каза още настоящият кмет на Кърджали.   Хасан Азис разкри също, че ще се бори за нов мандат. ", "date": "2019.07.15", "title": "Хасан Азис: Партиите трябва да се финансират от държавата. Има желаещи да финансират ДПС!"}
{"url": "http://epicenter.bg/article/D-r-Mimi-Vitkova--Zdravnoosiguritelen-model--svarzan-s-demonopolizatsiyata--shte-oskapi-sistemata/188035/2/0", "text": "Новият здравноосигурителен модел у нас, свързан с демонополизацията, ще оскъпи системата. Това каза в интервю за сутрешния блок „Добро утро, България“ на Радио „Фокус“ бившият министър на здравеопазването д-р Мими Виткова. Тя отбеляза, че както осигурителната система е по- скъпа от бюджетните, демонополизацията оскъпява допълнително системата, защото всяко едно от дружествата трябва да има и своите административни разходи, фиксирани като 3%.   Д-р Виткова добави, че здравноосигурителният модел, който се очаква да бъде официално представен днес, не е нищо ново. „Това е един от вариантите, които бяха представени в края на миналата година, по които варианти работиха два месеца пет работни групи и всъщност всички приключиха със заключението, че не би трябвало да се пристъпва към промени на сегашния здравноосигурителен модел без ясни разчети какво струва т.нар. основен пакет, без ясно детерминиране на съдържанието на този пакет и оттам изводите достатъчна или недостатъчна е 8%-та вноска. Последните поне две години всички международни доклади на Световната здравна организация, Европейската комисия и Световната банка завършват със заключението, че в България са недостатъчни публичните средства за здравеопазване, че българското общество, когато боледува, болният човек плаща 50% от общите разходи за здравеопазване, което в Европа е около 15%. Вместо тези анализи виждаме претопляне на единия от моделите, наречен пълна демонополизация. Смущава вкарването на нови неща в този модел, които го правят още по-невъзможен за реализация. Става въпрос за това, че ще се регистрират съвсем нови дружества, дори застрахователите да искат да влязат в този модел, те трябва да направят ново прелицензиране“, обясни бившият здравен министър.   Според д-р Мими Виткова новият здравноосигурителен модел у нас няма да бъде в полза нито на пациента, нито на самата здравна система и на работещите в нея. По-малко пари ще влизат в системата и това е неизбежно, каза още тя и уточни, че има недооценяване от страна на държавата на проблемите, които ще възникнат.  ", "date": "2019.07.15", "title": "Д-р Мими Виткова: Здравноосигурителен модел, свързан с демонополизацията, ще оскъпи системата"}
{"url": "http://epicenter.bg/article/Hristo-Prodanov--Mashinnoto-glasuvane-namalyava-riska-ot-manipulatsii/188036/2/0", "text": "\"При всички промени, не само в изборното законодателство, а във всички закони си личи непоследователността на политиката на ГЕРБ - днес се приема едно решение, а утре коренно различно\". Това заяви зам.-председателят на ПГ на \"БСП за България\" Христо Проданов пред БНТ.   Той добави, че според действащия сега закон, който е приет само преди три месеца, на изборите за ЕП бяха осигурени 3000 машини, за местните те трябва да са 6000, а на изборите след тях трябва да имаме изцяло машинно гласуване. Проданов коментира, че хората, които преди три месеца са приели това, сега искат да го отменят с аргумента, че е скъпо.   \"Така е, защото няма устойчивост в правилата. Ако въведем машинно гласуване, то ще става все по- евтино на всеки следващ вот\", каза още социалистът. Той попита, каква е разликата между изборите за президент и избора за кмет, че на едните да има машинно гласуване, а на другите да няма. \"И двата са мажоритарни, и на двата е възможно да има втори тур. Разлика между европейските и местните избори също няма, защото и на двата се гласува за листи с преференции\", коментира още Христо Проданов.  Христо Проданов каза, че машинното гласуване е нужно за преодоляване на един от големите проблеми на изборите у нас - невалидните бюлетини. \"Ние, от БСП, сме убедени, че при изцяло машинно гласуване те ще изчезнат напълно. На последните парламентарни избори- недействителните бюлетини добиха огромни размери - почти 300 000. Тези невалидни гласове се равняват на мандатите на един от коалиционните партньори на ГЕРБ\", каза още социалистът. Той коментира още, че машинното гласуване намалява и риска от манипулации при броенето на бюлетините. \"В интернет можете да видите видеоклипове как кметът на Пловдив дава инструкции на изборната администрация на ГЕРБ- как да правят \"неправилните\" бюлетини невалидни\", каза още Проданов. ", "date": "2019.07.15", "title": "Христо Проданов: Машинното гласуване намалява риска от манипулации"}
{"url": "http://epicenter.bg/article/Hasan-Aziz-/188039/2/0", "text": "“ДПС и Кърджали сме призвани да строим мостове” - каза в студиото на “Тази сутрин” зам.-председателя на ДПС и кмет на Община Кърджали Хасан Азис.    „Нашата позиция по отношение на финансирането беше много категорична и ясна – Партиите трябва да се финансират от държавата, отсече той. Моето лично мнение по този въпрос е, че политическите партии пренасочиха финансирането си извън държавата, защото нямат партийно строителство и не се занимават всеки ден с тази дейност. Ние предложихме друга крайност, подкрепихме управляващото мнозинство, след като то отиде на този вариант”, коментира Азис темата с намалените субсидии за партиите по предложение на ГЕРБ. “Право на почетния председател Ахмед Доган е да финансира партията и аз мисля, че той ще се възползва”. Това обяви в интервю за предаването „Тази сутрин” зам.-председателят на ДПС и кмет на Кърджали Хасан Азис.   Относно машинното гласуване и спорът дали то е скъпо Азис коментира: „Някой може ли да определи цената на демокрацията – говорим за това вотът на гражданите да бъде гарантиран. Когато някой определи цената на демокрацията, тогава може да говорим кое е скъпо и кое е евтино. “ Той обяви, че ДПС има най-голям процент гласували с машини на последните избори – в Сърница и една секция в Кърджали и уточни, че това е в резултат на партийна работа. “Не помня лидер на политическа партия, който да е искал прошка. Почетният председател я поиска и тази прошка се чу. Прошката е част от нашата политика и тя ясно се видя на последните Евро избори, където ДПС имаше над 7 000 гласа повече от последните парламентарни. Прошката винаги се чува”   Хасан Азис би се кандидатирал отново за кмет на Кърджали, след номинации и оценка на структурите на партията и кърджалийци, след това ще се съобрази с решението на централното ръководство на партията. Хекимян повдигна и въпроса за “Арда 1924” - важно ли е за Кърджали тази победа.   Азис беше категоричен, че стремежа на футбола в града винаги е бил към елита и това е една 100 годишна мечта за Кърджали, която вече е факт”.  Личното убеждение на инж. Азис относно поддържането и строителството на мостове е “лична привилегия на ДПС и на кмета на Кърджали.  “Ние строим реални мостове!”   Личното убеждение на инж. Азис относно поддържането и строителството на мостове е “лична привилегия на ДПС и на кмета на Кърджали.  “Ние строим реални мостове!”", "date": "2019.07.15", "title": "Хасан Азиз: Право на Ахмед Доган е да финансира партията и аз мисля, че той ще се възползва"}
{"url": "http://epicenter.bg/article/Atanas-Zapryanov--Nyama-skriti-razhodi-v-sdelkata-za-zakupuvane-na-F-16/188042/2/0", "text": "Министерски съвет стартира процедура за ратификация на договорите за закупуване на F-16. Това каза на брифинг в Министерски съвет заместник - министърът на отбраната Атанас Запрянов след правителствено заседание, предаде репортер на Агенция „Фокус“.   „Искам да обявя, че по предложение на министъра на отбраната днес на извънредно заседание Министерски съвет прие подписаните от него съгласно дадения му мандат четири договора за доставка на пакет многоцелеви изтребител F-16 блок 70 със съответното въоръжение и системи за управление и с това Министерски съвет стартира процедурата по ратификация на договорите“, отбеляза зам.-министър Запрянов.   „Предстои договорите да бъдат изпратени в Народното събрание и да бъде организирано тяхното разглеждане в експертните комисии и след това приемане в зала“, посочи той. \"Няма скрити разходи в сделката за закупуване на F-16\", увери заместник - министърът. „За да се извърши ратификацията на договорите трябва да бъдат осигурени бюджетни средства и това налага промяна и актуализация на бюджета за 2019 г. Тези пари да бъдат прехвърлени на Министерството на отбраната“, посочи той, като уточни, че това се прави, защото бенефициент на договора е Министерството на отбраната, а средствата се управляват от министъра на отбраната и министъра на финансите.   „Бюджетът се актуализира с 1.256 млрд. долара в разходната част“, поясни той. ”Ако има положително решение на Американския конгрес, договорът е гъвкав и позволява в хода на неговото изпълнение да бъдат добавени допълнителни наши изисквания“, поясни той. „Скрити разходи в сделката няма. Те са такива каквито са“, заяви още зам.-министърът на отбраната.  Преди дни правителството одобри сделката за придобиване на 8 нови американски изтребители F-16 блок 70 за 1,256 млрд. долара, припомня \"Фокус\". Кабинетът прие доклад, подписан от 4-ма министри, и даде мандат на министъра на отбраната да подпише четири договора. Единият договор е за самолет F-16 блок 70 с допълнително оборудване, включително учебни съоръжения и обучение; вторият договор касае бойни припаси за самолета; третият – ракетите „въздух-въздух“ и последният е за доставката на система за визуализация наблюдение и управление. В рамките на 4 документа ще бъдат изпълнени всички изисквания по доставянето на пакет на система F-16 блок 70 с необходимото оборудване за обучение и въоръжение. Самолетите са многофункционални, като 6 от тях са едноместни, а 2 са двуместни. В цената е включено и наземното оборудване. Физическата доставка на техниката се очаква да бъде през 2023 г. Плащането ще се осъществи накуп.   На пресконференцията зам.-министър Запрянов каза още, че кабинетът се надява до края на годината да бъде сключен договорът за закупуване на два кораба за модернизацията на Военноморските сили на страната. Зам.-министър Запрянов коментира и проектът за модернизацията на Военноморските сили на страната, с който се предвижда закупуване на два многофункционални кораба. „Ние ще продължим договорите за корабите и бойните машини и ще започнем плащането от 1 януари 2020 г.“, отбеляза той. Попитан дали е възможно да бъдат сключени до края на годината, той отговори: „Надявам се за корабите да бъдат сключени. Там проектът е в много напреднала фаза и съм оптимист. За бойните машини е малко проблематично, тъй като още се работи по спецификацията и изискванията“, поясни той.  ", "date": "2019.07.15", "title": "Атанас Запрянов: Няма скрити разходи в сделката за закупуване на F-16!"}
{"url": "http://epicenter.bg/article/Ot-utre-vsichki-obshtini-shte-sa-s-ednakvi-zayavleniya-za-nay-masovite-uslugi/188045/2/0", "text": "От утре, 16 юли, всички общини на територията на страната са задължени да използват уеднаквени, стандартизирани заявления за 16-те най-масово предоставяни услуги. Това става възможно с приетото по инициатива на вицепремиера Томислав Дончев изменение на Наредбата за административно обслужване, съобщиха от правителствената пресслужба, предаде БГНЕС.   Сред стандартизираните заявления са издаване на скици за недвижими имоти и разрешение за строеж, одобряване на подробен устройствен план, заверка на документи за гражданско състояние в чужбина, както и издаване на многоезично извлечение от акт за гражданско състояние.   Това е следващата стъпка от процеса на стандартизация на административните услуги след постигнатото през 2018 г. уеднаквяване на услугите, предоставяни от областните администрации. По този начин се облекчават гражданите и бизнесът, намалява се административната тежест чрез отпадане на ненужни документи и се спестява време при получаването на резултата от извършената услуга. Всички стандартизирани документи ще бъдат вписани в Регистъра на услугите към Административния регистър. ", "date": "2019.07.15", "title": "От утре всички общини ще са с еднакви заявления за най-масовите услуги"}
{"url": "http://epicenter.bg/article/Iliyana-Yotova-zove-za-spokoen-dialog-pri-izbora-na-nov-glaven-prokuror/188048/2/0", "text": "Не очаквам да има спекулации при избора на нов главен прокурор. Нямам опасения, че процедурата няма да бъде прозрачна. Доколкото разбирам, ще има възможност всички дебати и дискусии да бъдат наблюдавани от широката общественост. Мисля че вече си направихме своите изводи и сме наясно с това, че колкото по-прозрачен е този процес, толкова по-добре ще бъде и за самата професионална гилдия. Така вицепрезидентът на България Илияна Йотова коментира във Велико Търново стартиралата процедура по избирането на главен прокурор, съобщи Novini.bg.   Йотова пристигна в старата столица, за да открие Летния семинар по български език и култура, който започна днес във ВТУ \"Св. Св. Кирил и Методий\".  \"Разбира се, президентът е този, който трябва да бъде осведомен за различните тенденции при избора на главен прокурор, но аз съм привърженик преди всичко на разделението на властите, така както повелява българската конституция. Нека в един спокоен диалог да бъде избран най-подготвеният човек. От полза за нас е изборът да бъде сполучлив и успешен\", каза още Илияна Йотова.  Вицепрезидентът коментира и искането за отмяна на машинното гласуване, като каза: \"Аз сега ще ви отговоря като един обикновен български гражданин. Законът ми е дал правото да гласувам и машинно. Нито един аргумент на тези, които искат в момента неговата отмяна, не е убедителен за мен - нито грешките, нито финансовата страна на въпроса. И като гражданин не искам да ми бъде отнето това право\".  Вицепрезидентът призна още, че ако бъде създаден гарантиран и защитен софтуер, това ще позволи и на тези, които живеят в чужбина и са с български паспорт и българско гражданство, по-смело да участват в българските избори.  \"Казват, че най-големият процент грешки бил при машинното гласуване. Но как се разбира това, при положение, че грешките се отчитат заедно с обикновената писмена бюлетина. Нито обясненията на ЦИК, нито аргументите на тези, които искат промяна в закона, за мен не са достатъчно убедителни. Аз като гражданин не разбирам каква е логиката сега да бъде прекратена възможността за машинно гласуване. А това дали ще има вето, решават президентът и неговият юридически екип\", заяви още Илияна Йотова.     „Искам от цяло сърце да ви вдъхна от Кирило-Методиевата сила и нашата гордост, че българският език и култура са част от световната цивилизация. Българският език е в основата на духовния напредък на нашата обединена Европа“ – с тези думи вицепрезидентът Илияна Йотова поздрави участниците в 42-ия Международен летен семинар по български език и култура във Велико Търново.    Семинарът се организира от Великотърновския университет „Св. св. Кирил и Методий“ с подкрепата на Министерство на образованието и науката. 42-ото издание събира над 100 участници от три континента. Мнозина от тях участват не за първи път, като рекорда държи британец с 12 участия. Програмата на семинара включва не само изучаване на български език, а и запознаване с българския фолклор и опознаване на България. Това съобщиха от прессекретариата на държавния глава.    „Велико Търново е не само старата българска столица, той носи особена атмосфера, тук всяко камъче е история. В този царствен град се зароди Вторият златен век на българската и славянската култура. Влиянието на Търновската книжовна школа се простира далеч зад границите на могъщата тогавашна българска държава“, посочи Илияна Йотова. По думите на вицепрезидента царе и знатни владетели преди много векове са осъзнали колко силни оръжия са книгите и науката. „Днес ние, които сме събрани тук, знаем тази сила, искаме да бъдем нейни посланици, да я развиваме, обединени от привилегията да общуваме на български език“, заяви вицепрезидентът.   Илияна Йотова посочи, че българският език е жив далеч извън пределите на България. Сертифицирането на познанията по български език и в съответствие с нормите на Европейската езикова рамка вече се практикува и онлайн по всички континенти. Все повече университети по света признават българския език. Вицепрезидентът заяви, че работи усърдно за укрепване на връзките между съботно-неделните училища в цял свят, между академичните курсове и лекторати, между професионалните среди. Вицепрезидентът Йотова представи пред участниците почетния член и дългогодишен председател на Асоциацията на българските училища в чужбина доц. д-р Боян Кулов.   „Правя необходимото българският език да бъде и неотменим критерий за придобиване на българско гражданство“, изтъкна Илияна Йотова.   Ръководството на Великотърновския университет благодари на президентската институция за подкрепата за семинара и дейността на висшето учебно заведение.  ", "date": "2019.07.15", "title": "Илияна Йотова: Не очаквам да има спекулации при избора на нов главен прокурор"}
{"url": "http://epicenter.bg/article/Yordanka-Fandakova--Izborite-sa-nay-vazhniyat-izpit-za-vsichki-polititsi/188049/2/0", "text": "Изборите са най-важният изпит за всички политици. Това каза кметът на София Йорданка Фандъкова след проверка на работата по възстановяване на сградата на минералната баня в Банкя, предаде репортер на Агенция „Фокус“.    \"В момента вървят номинации в почти всички партии. Започват номинациите и в ГЕРБ. Септември месец ще имаме резултати\", каза Йорданка Фандъкова. Тя добави, че е запозната с номинациите и на БСП. \"Номинират Мая Манолова като знаково лице на БСП\", допълни тя.   Кметът каза, че засега е съсредоточена върху ангажиментите, които е поела за устройството на града, а не толкова върху това дали ще се кандидатира отново за кмет на София.   \"Използваме лятото, строителният сезон, за да напреднем във всички дейности\", каза още Фандъкова. Тя допълни, че в Столична община получават сигнали за нередности по изпълнение на проектите и ги проверяват, като се стараят да ги отстранят.", "date": "2019.07.15", "title": "Фандъкова: Номинират Мая Манолова за кмет като знаково лице на БСП"}
{"url": "http://epicenter.bg/article/Kiril-Ananiev--Noviyat-zdraven-model-shte-podobri-kachestvoto-na-zdraveopazvaneto/188050/2/0", "text": "Министърът на здравеопазването Кирил Ананиев представи идеите си за новия здравноосигурителен модел под надслов \"Нов път в здравеопазването\", съобщи БНР. Това стана на кръгла маса в НДК. Предложенията на Ананиев предвиждат да отпадне монопола на НЗОК. Според министъра обаче здравната система трябва да остане солидарна.   Експерти ще дискутират предимствата и недостатъците на възможните промени. На форума присъстват представители на парламента, правителството, съсловни и пациентски организации. Върви се към демонополизация на Здравната каса, ще има частни фондове, като всеки ще може да избере къде да отиват парите му. Здравната вноска остава 8%. Предвижда се да има гаранционен фонд, в случай, че частният фонд изпадне в несъстоятелност. Новият здравен модел трябва да осигурява контрол върху качеството и да гарантира достъпни услуги.   \"Това, което предлагам, не е крайно решение. Ще отчета всички рискове и предложения, за да внеса в НС най-добрия модел за пациента и здравната система. Да задържим нашите специалисти в нашата страна, да има по-доволни хора в здравната система. Това е система за бъдещите поколения и не искам да налагам силово и административно един или друг вариант\", каза министър Ананиев на кръглата маса в НДК.   Няма да се допуска частните здравни фондове да подбират лицата по здравен статус, категоричен е здравният министър. Частният фонд пък трябва да набере поне 500 хил. здравноосигурени, за да може да заработи. Според проекта гражданите със здравни права ще имат определен срок, за да изберат частен фонд, а ако не го направят, си остават в НЗОК. Имат правото също така веднъж годишно да сменят по желание фонда си.   ", "date": "2019.07.15", "title": "Кирил Ананиев: Новият здравен модел слага край на монопола на Здравната каса"}
{"url": "http://epicenter.bg/article/Turchin-izprati-byurek-na-Putin-zaradi-S-400/188068/7/0", "text": "Бюрек от няколко килограма е получил руският президент Владимир Путин от турския пекар Хасан Аджар, написа Лайф.ру.  Майсторът на тестените изделия от град Бурса е изпратил традиционното за страната му ястие на стопанина на Кремъл през изминалите почивни дни. \"Аз искам да дам своя скромен принос към развитието на добрите отношения между нашите две велики страни. Използвам повода да поканя господин Путин да посети нашия древен и красив град\", е написал Аджар.  Жестът на турчина е знак на благодарност към стопанина на Кремъл за доставката на руските зенитни ракетни комплекси С-400.  Русия е започнала да доставя системите миналата седмица. Путин и турския му колега Реджеп Ердоган бяха сключили споразумение през 2017 г.", "date": "2019.07.15", "title": "Турчин изпрати бюрек на Путин заради С-400 (ВИДЕО)"}
{"url": "http://epicenter.bg/article/Ursula-fon-der-Layen-predlozhi-minimalna-rabotna-zaplata-v-ES/188071/7/0", "text": "Номинираната за председател на Европейската комисия Урсула фон дер Лайен предложи днес въвеждането на минимална работна заплата за всички работещи в ЕС и схема за помощи за безработните, предаде Ройтерс, цитирана от Новини.бг.  Фон дер Лайен направи това чрез писма до групите на социалдемократите и либералите в Европейския парламент в опит да спечели подкрепата им на утрешния вот в ЕП по нейната кандидатура за председател на Комисията. Германката обещава освен това намаляване на въглеродните емисии на ЕС с 55 процента до 2030 г. в сравнение с нивата от 1990 г. Тя посочва, че ще въведе и т. нар. въглероден данък. Като част от обещанията на Фон дер Лайен е и ангажимент за реформи в начина, по който ЕС следи за спазването на принципа на върховенството на закона в страните членки на съюза, а също така и реформи в сферата на миграцията и външната политика.  Тя заяви, че ще подкрепи даването на още време на Великобритания за преговори за Брекзит, в случай че бъде избрана за председател на ЕК. \"Ако бъда избрана, съм готова на подготвя почвата за амбициозното и стратегическо партньорство, което искаме да изградим с Великобритания. Ако е необходимо още време и има сериозни причини за това, ще подкрепя допълнително удължаване\" на времето за преговори по Брекзит, изтъква Фон дер Лайен в писмата си до социалистите и либералите в ЕП.  В дългото си осем страници писмо до групата на европейските социалисти Фон дер Лайен обещава и да предостави на Европейския парламент правото на законодателна инициатива, с каквото сега разполага единствено Европейската комисия, предаде ДПА.  Евродепутатите ще гласуват утре с таен вот кандидатурата на Фон дер Лайен за председател на ЕК. За да бъде избрана на поста, ще ѝ е необходимо абсолютно мнозинство в Европейския парламент, т. е. 374 гласа.", "date": "2019.07.15", "title": "Урсула фон дер Лайен предложи минимална работна заплата в ЕС"}
{"url": "http://epicenter.bg/article/Poredna-atnibalgarska-statiya-na--Nova-Makedoniya--Makedontsi-sa-upravlyavali-Balgariya-/188077/7/0", "text": "„Божидар Татарчев (български лекар, масон, общественик и революционер, деец на Вътрешната македоно-одринска революционна организация (1870 (Ресен) -1940 (София) гг.– бел. ред.) отбелязва, че в България има 200 000 „македонци“, които ще се завърнат в страната си, ако имат по-добра администрация, и ще направят Македония прогресивна и богата.   Според изследване на македонските братства, публикувано през 1918 г., македонската емиграция в България е политическа, т.е. македонците не се установяват в България, за да търсят по-добър живот и да се заселят трайно, а напускат Македония, за да запазят имотите си и да се върнат на техните места след освобождението на Македония от чуждата власт (чужда на България – бел. ред. ?), пише в пореден антибългарски материал вестник „Нова Македония“, цитиран от Агенция \"Фокус\".  „Според Георги Трайчев (български просветен деец, фотограф и революционер, деец на Вътрешната македоно-одринска революционна организация – роден 1869 г. в Прилеп, починал през 1943 година в София; след Балканската война е изгонен в България от сръбските власти след Междусъюзническата война – бел. ред.), Македония е дала на България : осем министри, 20 дипломати, 70 депутати, 10 митрополити, представители на македонския народ, 15 университетски преподаватели, около 100 учени писатели и публицисти, 35 художници, скулптори, оперни певци, актьори, 30 висши държавни служители, 150 майстори и постмодерни съдии и адвокати, около 100 висши административни служители, 80 видни лекари, медицински сестри и архитекти, 800 служители, включително осем генерала, 31 полковника, 56 подполковника. В българските училища имаше 1568 учители, 200 духовни лица и около 5 000 служители“, пише изданието.  Ежедневникът твърди още, че „македонците“ се проявили и като водачи на различните български политически партии, като обявява за такива „македонски“ дейци: Димитър Благоев, Петър Джидров (един от лидерите на широките социалисти), Илия Георгов (един от лидерите на Радикалната партия), Никола Генадиев (на Либералната партия) и Андрей Ляпчев (на демократите).  „Голямото влияние на македонците в българската държава е забелязано и от други личности“, пише „Нова Македония“:  „А. Савински, бивш пълномощен министър на Русия, подчертава в своите мемоари: „Македонците са буйно, подвижно племе, много по-енергично и жизнено от българите и винаги са имали надмощие над тях“. Редакцията е изкопала и още едно подобно мнение:  „Пиер Парини от миланския вестник \"Ил-Пополо д'Италия\" каза: \"Македонците без съмнение са най-интелигентните и културни жители на Балканския полуостров. Може би те са и най-силните и героичните. Те образуват, както е известно, управляващата част в България“.  ", "date": "2019.07.15", "title": "Поредна антибългарска статия на „Нова Македония“: Македонци са управлявали България "}
{"url": "http://epicenter.bg/article/Merkel-e-dishala-zatrudneno-na-sreshta-s-zhurnalisti-v-Parizh/188084/7/0", "text": "Германската канцлерка Ангела Меркел е дишала затруднено по време на среща с журналисти в Париж в неделя, защото е трябвало бързо да изкачва стълби, за да се появи навреме пред медиите. Това заяви днес на брифинг говорителят й Щефен Зайберт в отговор на въпроси на журналисти, предаде ТАСС, цитирана от БТА и Новини.бг.  \"Канцлерът много бързо изкачваше стълбите, за да се появи своевременно пред очакващите я горе журналисти и непосредствено след това направи изявление\", обясни говорителят и добави: \"В това няма нищо особено, за което да си струва да се съобщава и изобщо няма повод за спекулации\".  Меркел направи изявление пред медиите за участието си в проявите по случай националния празник на Франция. Много журналисти забелязаха, че тя диша трудно и се задъхва. Някои не изключиха, че това може да е свързано със здравословното ѝ състояние. След срещата с представителите на медиите тя имаше планиран съвместен обяд с френския президент Еманюел Макрон.  На 10 юли канцлерката за пореден път започна да трепери на официално събитие - по време на среща в Берлин с финландския премиер Анти Рине.  За първи път подобно нещо й се случи на 18 юни, когато ѝ гостува украинският президент Володимир Зеленски. Тогава канцлерката неочаквано за всички започна силно да трепери. На 27 юни същото нещо ѝ се случи по време на прием при германския президент Франк-Валтер Щайнмайер, припомня ТАСС.  ", "date": "2019.07.15", "title": "Меркел е дишала затруднено на среща с журналисти в Париж"}
{"url": "http://epicenter.bg/article/Prof--Hristina-Vucheva--Zdravniyat-model-na-Ananiev-e-stihien--shte-dovede-do-faliti-na-bolnitsi/188088/11/0", "text": "Известно е, че в цивилизованите страни правото на живот се признава на всеки и на никого не трябва да се отказва здравна помощ и здравна грижа. Това означава, че при здравеопазването не може да се разчита на невидимата ръка на пазара, на конкуренцията, и на пазарните сили.   \r\n Това се казва в анализ на проф. Христина Вучева*, направен специално за Агенция БГНЕС. Ето какво ще се твърди в него: \r\n   \r\n Предложенията за реформи в здравеопазването започнаха още през 2010 г. Тогава бяха заявени намерения и планове за следните изменения: \r\n *Оптимизиране на болничната инфраструктура; *Въвеждане на нов вид здравна карта, и до края на 2014г. всеки да има електронно здравно досие; *Премахване на клиничните пътеки и замяната им с диагностично свързани групи като метод за определяне стойността на медицинските услуги. \r\n Тези бъдещи промени бяха записани и в Националния план за реформи за 2011 г., който беше представен в ЕК. Нито едно от тези предложения не се осъществи до сега. Няма и обяснение, защо управляващите се отказаха от тях. \r\n   \r\n По предложение на Симеон Дянков, – тогава министър на финансите и вицепремиер, – през 2010 и 2011 г. правителството осъществи две съществени изменения в законовите разпоредби,които имат важна роля и до днес при организацията на здравеоопазването. \r\n   \r\n Те са следните: \r\n *Първо, промени се реда за избиране на ръководител на НЗОК. Дотогава той се избира от Надзорния съвет на касата. След поправката на закона за НЗОК, изборът се осъществява от Народното събрание и отпада изискващия се до тогава конкурс за длъжността. Така през 2010 г. с лека ръка без каквато и да е аргументация се зачерта принципа на общественото начало за управление на  НЗОК. \r\n *Второ, премахва се отделното организиране и финансиране на всичко, свързано с общественото здраве. Около 300 млн.лв. разходи за тази цел, плащани до идването на Дянков пряко от държавния бюджет чрез бюджета на Министервото на здравеоопазването, се прехвърлят за финансиране от НЗОК. Отново се пренебрегва важен принцип на здравеопазването, валиден за всички развити и цивилизовани страни – че държавата е длъжна да се грижи за общественото здраве, включващо осигуряване на ваксини, хемодиализа, борба с туберкурозата, СПИН, и други заразни заболявания, предотвратяване на  епидемии, тежки и рядко срещани  заболявания, психически заболявания и др. от подобен характер. \r\n Във всички развити страни пари за общественото здраве пари се осигуряват ако трябва и  чрез увеличаване на бюджетния дефицит и държавния дълг. Точно обратното бе направено у нас през 2010 и 2011г. – закриха се административните структурни звена  – районните инспекции за обществено здраве, и всички дейности се прехвърлиха за финансиране от здравната каса вместо от държавния бюджет. \r\n   \r\n Предложеният нов модел на Министерството на здравеопазването също пренебрегва много от съществуващите в западните страни принципи за организацията на здравеоопазването. \r\n   \r\n Както и до сега реформирането и представянето на новите модели се прави без ясен анализ кои са недостатъците, които съществуват, и за чието отстраняване се създава новият модел. От поддръжниците на този  модел сме чули единствено, че те считат за основен проблем отсъствието на конкуренция, и – монополното, според тях, положение на НЗОК. \r\n   \r\n Известно е, че според повечето потребители на здравни услуги и според работещите за тяхното предоставяне, недостатъците, които притесняват всички, са следните: \r\n   \r\n , по общо убеждение обществото отделя все повече средства за здравеоопазване, а то не става по-добро. Има постоянни съмнения, изказвани дори от настоящия министър на финансите, че от общия ресурс се краде и то много. Има го и противоположното твърдение – парите са недостатъчни, и вноската от 8 % трябва да се увеличи.Това виждане има значително по-малко привърженици. \r\n , все повече болнични заведения, които са общински или областни, и не са в няколкото големи града с работеща икономика, са изправени пред сериозен недостиг на срества и трагично ниско заплащане на персонала, който  непрекъснато намалява. В същото време не спира интереса и натиска за откриване на нови частни болници, които се рекламират открито като луксозни и скъпо платени места за правене на пари, въпреки че държат да са свързани с касата. \r\n , постоянни оплаквания и недоволство от състоянието на системата, която не осигурява лечението на хора с тежки и редки заболявания, особено за деца с такива заболявания, и особено след като и Фонда за лечение на деца в чужбина беше прехвърлен към НЗОК. \r\n , нарастващ натиск спрямо хората, които са потърсили лечение, и за да го получат, трябва да плащат допълнително независимо от сумите, които превежда касата по т.н. клинични пътеки \r\n , значителен брой от хората от малките градове и села реално са лишени от достъп до медицинско обслужване.   \r\n Да помислим кои от тези недостатъци ще изчезнат, ако наред с НЗОК има и други с подобна дейност – в каква насока можем да очакваме ролята на конкуренцията между НЗОК и новите здравни каси, които биха възникнали? \r\n   \r\n Известно е, че конкуренцията е способ, който поражда стимули, защото участниците се стремят да  максимизират очакваните печалби. В случая с многото каси конкуренцията между тях няма да породи нищо подобно, защото приходите са определени от общата за всички осигурителна вноска, а разходите на въпросните каси зависят от субекти, които са в друга орбита и под друго въздействие. Дори да приемем, че невъзможното се случи, и се появи стремеж към по-високи печалби и към по-ниски разходи, при многото каси – това би било пагубно за тези които очакват да бъдат лекувани. Може да се очаква намаляване качеството на указаните услуги от медицинските заведения, както и фалиране на общински и дори и на областни болници. \r\n   \r\n Както е известно, хората не търсят здравни услуги по същия начин, по който им хрумва да си купят сладолед, автомобил, телевизор, или нещо друго.Това означава, че  конкуренцията между касите няма да реши нито един от изброените проблеми на здравеопазването. Най-вероятно ще създаде други, особено след като се предвижда \r\n освобождаване на цените на предлаганите медицински услуги. Свободните договорни цени на услугите отговарят на пазарна среда и конкуренция, но не и на установеното разбиране по целия цивилизован свят за това как трябва да се предоставят медицински грижи в нормалните държави, където на никого не се отказва грижа за здравето. \r\n   \r\n В новия модел се разчита на частни фондове и застрахователни дружества, които ще привлечат част от вноската на хората, които имат доходи. Техният брой не е повече от 2 милиона души. Би трябвало авторите на реформата да обяснят как това само по себе си ще породи нови стимули за ефективност в НЗОК, в болниците, или дори в самите нови участници. По-вероятно е да настъпят нови и още по-тежки проблеми за обществото. \r\n   \r\n Ще възникне веднага проблемът с размера на осигуровките, плащани от държавата за останалите около 4 милиона души. Важно е кой ще поеме техните осигуровки – ако и този контингент ще се разпределя между състезаващите се каси, то може да се очакват контрапродуктивни и неефктивни действия. \r\n   \r\n Очакванията за положително влияние от т.н. „разбиване на монопола на здравната каса” не само са нереалистични, но и не е направена никаква сметка за разрушителните сили на подобна организация. Ако беше възможно чрез създаване на многобройни каси да се решават проблемите на ефективността на парите, които дъържавата дава за здравни услуги, то в САЩ когато възниква проблемът за изтичането на бюджетни средства по техните три бюджетни програми-/Меди кеър, Меди кейт и програмата за военните,/ той щеше да бъде решаван по този начин, а не чрез многото работа по създаването на т.нар. дигностично свързани групи като оценъчен механизъм за заплащане на медицинските услуги от страна на споменатите програми. \r\n   \r\n Ще припомня, че в повечето  страни се прилагат последователно и следните други елементи при организацията на здравеоопазването: \r\n   \r\n *Болниците и други медицински заведения в САЩ и в Европа, в масовия случаи, са организации, които се определят като non profit  ; *Счита се за доказано, че конкуренцията и пазара са механизми, които са несъвместими  с действията на цивилизованите държави по отношение на организацията на здравните услути;                                   . *Разходите за общественото здраве във всички развити страни се финансират от държавния бюджет, а не чрез осигурителни каси, застрахователни фондове , или други възможни финансови инструменти. \r\n Много по-резултатно би било реформата  от началото на слезващата година да започне със следните стъпки: \r\n , да се обяви чрез законови промени, че договор с Касата ще сключват само non profit дружества – без значение дали са държавни, общински, или частни – достатъчно е за да юридически лица с нестопанска цел от обществена полза. , да се започне работа по обещаните през 2010 г. и 2011 г. законови промени и Здравна карта. , да се върне първоначалната законова конструкция за избор на управител на НЗОК от надзорния съвет на касата. , да се възстанови фонда за лечение на деца в чужбина. От посочените промени повече време изисква разработването на оценките за диагностично свързаните групи, и до тяхното създаване трябва да се подобрят използваните до сега оценки /т.н.здравни пътеки/. \r\n   \r\n ==== \r\n *Христина Вучева е доктор по икономика и професор по финанси. Тя е регистриран одитор-дипломиран експерт-счетоводител. Проф. Вучева е бивш министър на финансите в първото служебно правителство /1994-1995 г./ \r\n", "date": "2019.07.15", "title": "Проф. Христина Вучева: Здравният модел на Ананиев е стихиен, ще доведе до фалити на болници"}
{"url": "http://epicenter.bg/article/Stroitelstvoto-na-Turski-potok-prez-Balgariya-shte-se-zabavi/188066/4/0", "text": "Строителството на Турски поток през България ще се забави. Върховният административен съд окончателно е забранил на \"Булгартрансгаз\" да подмени строителя на продължението на \"Турски поток\" през българска територия, съобщава \"Канал 3\".  \"Булгартрансгаз\" трябваше да подпише договор със свързаното с руската ТМК обединение \"Газово развитие и разширение в България\". Подписването няма са стане докато не приключи спорът за отстраняването на саудитския консорциум \"Аркад\". Определението на съда потвърждава решението на Комисията за защита на конкуренцията, която отмени решение на \"Булгартрансгаз\" да подмени избрания строител на \"Турски поток\" през българска територия.  В края на май държавната компания декласира саудитския консорциум “Аркад” и обяви, че една от най-големите инфраструктурни поръчки – на стойност над 2 млрд. лв. – отива при втория претендент – обединение “Газово развитие и разширение в България”. “Аркад” бе определен за победител за строежа на 474-километровото трасе от турско-българската до българо-сръбската граница, тъй като единствен влизаше в стойността на поръчката. Въпреки че ГРРБ е предложил по-висока цена, “Булгартрансгаз” решава да декласира “Аркад” с мотива, че не е подал навреме необходимите документи за сключване на договора. В края на крайния срок за внасянето им, конкурентът ГРРБ намалил цената на своята оферта и тя паднала под цената на “Аркад”. Така газовият оператор сметна, че “Аркад” се отказват от поръчката и реши да я даде на ГРРБ.  Според КЗК това решение е незаконосъобразно и договорът трябва да бъде възложен на “Аркад”.  В края на юни Комисията за защита на конкуренцията вече определи действията на “Булгартрансгаз” като неправомерни и остави в сила класирането от април, според което обществената поръчка следва да се възложи на “Аркад”.  ", "date": "2019.07.15", "title": "Строителството на Турски поток през България ще се забави"}
{"url": "http://epicenter.bg/article/Sadat-zabrani-na--quot-Bulgartransgaz-quot--da-dogovori-s-ruskiya-kandidat--quot-Turski-potok-quot--prez-Balgariya-/188072/4/0", "text": "Върховният административен съд не позволи на \"Булгартрансгаз\" да сключи договор с консорциума \"Газово развитие и разширение в България\" за изграждането на българския участък на газопровода \"Турски поток\", съобщава БНР.  Причината е, че все още не са приключили споровете с отстранената саудитска компания \"Аркад\".  Припомняме, арабският консорциум беше сменен в края на май с мотива, че не е подал необходимите документи в срок, а междувременно вторият класиран - \"Газово развитие и разширение в България\" подал по-изгодна оферта.  По тази причина през юни арабската фирма сезира фирма Комисията за защита на конкуренцията, която определи решението на \"Булгартрансгаз\" за смяна на изпълнителя на проекта за газопровода като неправомерно и остави в сила първоначалното класиране, според което обществената поръчка трябва да се даде на \"Аркад\".  Това решение на КЗК обаче се обжалва от \"Булгартрансгаз\" пред Върховния административен съд.  Междувременно българската газова компания поиска от регулатора разрешение да сключи договор с втория участник, въпреки че производството все още не е приключило, с мотива, че към сделката има голям обществен интерес.  КЗК обаче отхвърли искането на газовата ни компания. Това решение също беше обжалвано - този път от обединението \"Газово развитие и разширение в България\". Именно с произнасянето по тази жалба Върховният административен съд не позволява на \"Булгартрансгаз\" да сключи договор с \"Газово развитие и разширение в България\" за изграждането на българския участък на газопровода \"Турски поток\", докато текат споровете с \"Аркад\".  В началото на поредицата от обжалвания изпълнителният директор на \"Булгартрансгаз\" Владимир Малинов прогнозира, че те ще забавят изграждането на проекта за газопровода на територията на страната ни.  ", "date": "2019.07.15", "title": "Съдът не разреши на \"Булгартрансгаз\" да сключи договор за \"Турски поток\" "}
{"url": "http://epicenter.bg/article/Toplofikatsiya-Sliven-razshiryava-miksa-ot-goriva--koito-upotrebyava--zadarzha-stoynostta-na-uslugite-si/188078/4/0", "text": "  - През последната година се опитваме да разширим микса от горива, които използваме в нашата производствена дейност и благодарение на това, че успяваме да внедрим горива, които са по-евтини в сравнение с въглищата, успяхме да оптимизираме себестойността на произвежданото от нас. Хубавото за нас е, че едновременно с това намалихме и степента на зависимост от скъпите емисии въглероден диоксид, които се налага да купуваме, за да можем законно да осъществяваме нашата дейност.     -Към момента основният ни проект е именно успешното внедряване на новите горива в производствената ни дейност. Всички усилия на служителите и работниците на Топлофикация Сливен са насочени към развитие и модернизация на производствените процеси. Това трябва да се случи посредством осъществяване на различни иновативни проекти и внедряване на нови технологии. Целта на модернизацията е да доведе до осигуряване на още по-добро качество на услугите, едновременно с намаляване на вредното влияние върху околната среда.     - Услугите свързани с производство и доставка на топлоенергия на Топлофикация Сливен са без алтернатива и конкуренция на територията на страната и мога да заявя, че успешно конкурираме подобни услуги на същия тип дружества в напредналите държави в Централна и Западна Европа.   Смятам, че компании, развиващи индустриална дейност, както и фирми от средния и едрия бизнес, могат да открият клонове, представителства, както и свои предприятия на територията на град Сливен, където да се възползват от изгодните услуги, които предлага Топлофикация Сливен.   Отворени сме за преговори с представителите на бизнеса, на които имаме възможност да предложим услуги без алтернатива в качеството и цената. Нашият град предлага прекрасни условия за развитие на промишлена, производствена и като цяло индустриална дейност поради наличието на железопътна инфраструктура, близостта до автомагистрала „Тракия“, както и до пристанището в гр. Бургас. Друго важно е предимство е и това, че се намираме в близост до 3 областни града – Стара Загора, Ямбол и Бургас, което осигурява на бизнеса широк спектър от работници и служители, притежаващи различна по степен и вид професионална квалификация.", "date": "2019.07.15", "title": "Топлофикация \"Сливен\" разширява микса от горива, за да задържи максимално стойността на услугите си"}
{"url": "http://epicenter.bg/article/Afrikanskata-chuma-stigna-do-Vratsa--V-Bryuksel-obsazhdat-problema/188091/4/0", "text": "Българската агенция по безопасност на храните потвърди огнище на Африканска чума при домашни свине за първи път в област Враца, регистрирано е и ново огнище в област Плевен, както и нов случай при диви свине в област Добрич. \r\n Първият случай на домашни свине с положителни проби за вируса на Африканска чума по свинете (АЧС) е от град Мизия. Сигналът за повишена заболеваемост е постъпил от регистриран ветеринарен лекар. Става дума за нерегистрирано лично стопанство, в което се отглеждат 4 свине, съобщава Нова тв. \r\n   \r\n Клинични прегледи и лабораторен надзор ще бъдат извършени в населените места, попадащи в 10-километровата надзорна зона, съобщават от БАБХ. \r\n   \r\n Потвърден е и нов случай при дива свиня, в село Дуранкулак. Пробата е взета от намерена умряла, вследствие на пътнотранспортно произшествие, дива свиня. \r\n   \r\n От съществено значение е стопаните да спазват правилата за превенция на АЧС. Заболяването е с потенциал на бързо разпространение. Вирусът е изключително устойчив в околната среда, като фактор за разпространението му, освен заразени свине, са и замърсени свинско месо и продукти, транспортни средства. \r\n   \r\n Министрите на земеделието на държавите-членки в Европейския съюз (ЕС) обсъдиха ситуацията със заболяването Африканска чума по свинете (АЧС). Това стана по време на днешното заседание на Съвета по селско стопанство и рибарство, което се проведе в Брюксел. \r\n   \r\n Министърът на земеделието, храните и горите Десислава Танева акцентира върху допълнителни мерки за контрол на храните, които преминават през границите. Тя посочи, че именно те са рискови за пренасяне на заболяването. \r\n   \r\n По думите ѝ са необходими общи действия и интегриран план, с които целият ЕС да се справи с това опасно заболяване. Всички държави се изказаха в подкрепа на продължаването на координирани действия за борба с Африканската чума по свинете. Те локализираха пограничните зони, прилагането на ефективни мерки за надзор и контрол съвместно със заинтересованите страни, съобщиха от пресцентъра на МЗХГ. \r\n   \r\n България настоява за навременно финансиране от Европейската комисия по линия на ветеринарните програми за справяне с болестта. Десислава Танева заяви, че тази помощ е изключително важна и страната ни очаква подпомагане за извършените действия от миналата година. \r\n   \r\n Десислава Танева припомни, че първият случай на заболяването е регистриран за първи път в България през 2018 г. \r\n", "date": "2019.07.15", "title": "Африканската чума стигна до Враца. В Брюксел обсъждат проблема"}
{"url": "http://epicenter.bg/article/Margarita-Popova--Ne-biva-da-se-ochakvat-senzatsii-pri-izbora-na-glaven-prokuror/188037/3/0", "text": "Не бива да се очакват сензации при избора на главен прокурор. Обществото се вълнува, защото става дума за нашата държавност, за това хората да получават от правосъдието повече от това, което очакват. Това каза в сутрешния блок на Нова телевизия вицепрезидентът (2012 - 2017 г.) и бивш министър на правосъдието Маргарита Попова.   Това е животрептяща тема, няма да мине без вълнение, без съмнение. Не е маловажно кой ще застане на този пост, добави тя.   Партийно-политическата власт има желание да управлява съдебната власт. Поражда се въпросът какви са представите на системата. Много е важно какво законодателство ще направим, какви хора има в политическата система и как те ще си взаимодействат със съдебната власт, посочи бившият правосъден министър.   Важно е какво законодателство ще направим ние. Доста неща се направиха и в Конституцията, и в Закона за съдебната власт по въпроса за главния прокурор и как да работи прокуратурата, заяви Попова.   Тя уточни, че новият главен прокурор ще се избира по нови правила. В момента в Министерството на правосъдието работят по проект за обширен проект, който касае конкурси, атестации за магистратите. Друг проект за отговорност на тримата големи, заяви още бившият правосъден министър.   Според Попова правомощията на новия главен прокурор не трябва да се променят.    ", "date": "2019.07.15", "title": "Маргарита Попова: Не бива да се очакват сензации при избора на главен прокурор"}
{"url": "http://epicenter.bg/article/Hotelierat--napadal-turisti-v-Slanchev-bryag--Sazhalyavam-za-stnaaloto--emotsiyata-naddelya/188038/3/0", "text": "„Ситуацията е изкарана изцяло от контекста на случилото се. На 5 юли около 11:00 ч. гостите са дошли в хотела и са попитали дали могат да бъдат настанени. На рецепция им е обяснено, че могат да бъдат приети след 14:00 ч. Колегите ми са направили проверка на резервацията.   Любезно им е било обяснено, че трябва да изчакат. След това туристите са започнали да се държат грубо. Отишли са в бара на хотела, пили са напитки, но не са ги платили. Според тях сме били длъжни да ги настаним веднага. След около час ми се обади старшият администратор на рецепцията, за да ми съобщи за скандала. Дойдох веднага в хотела, попитах къде са гостите. Беше им обяснено, че всичко е наред и просто трябва малко да изчакат.   След това се опитах да изляза от сградата и тогава трите жени ми се нахвърлиха. Помолих колегите да се обадят на 112. Полиция обаче така и не дойде”, разказа в ефира на Нова телевизия хотелиерът Иван Тодоров.   Той се извини публично на всички хора, които са станали свидетели на този инцидент. „Изпуснах си емоциите. Съжалявам, че се стигна до този инцидент\", сподели той.  „Колежката на рецепцията беше наплюта, обиждана. Това не се каза. Израелските туристи просто ни предизвикаха”, каза още Иван Тодоров.  ", "date": "2019.07.15", "title": "Хотелиерът, нападал туристи в Слънчев бряг: Съжалявам за станалото, емоцията надделя"}
{"url": "http://epicenter.bg/article/Mazh-i-4-godishno-momche-zaginaha-v-tezhka-katastrofa-kray-Pleven/188047/3/0", "text": "45-годишен мъж и 4-годишно дете са загинали, след като лек автомобил се е блъснал в крайпътно дърво в района на село Тотлебен. Това съобщиха от ОДМВР-Плвен.   Сигнал за инцидента е получен около 19.15 часа на 14 юли.   Произшествието е станало на първокласния път от Плевен към Русе в района на село Тотлебен и разклона за Славяново и Пордим.   Местопроизшествието е посетено от екип на сектор „Пътна полиция“ при ОДМВР - Плевен.   Установено е, че водачът на лек автомобил – 45-годишен мъж от София, на прав пътен участък, е изгубил контрол над автомобила. Колата излиза извън пътното платно в ляво по посоката си на движение, като се удря в крайпътно дърво. На място са загинали шофьорът и момче на 4 години.   За изваждане на телата от огънатите ламарини съдействие е оказал екип на РСПБЗН - Плевен. Уведомен е прокурор. Образувано е досъдебно производство. ", "date": "2019.07.15", "title": "Мъж и 4-годишно момче загинаха в тежка катастрофа край Плевен"}
{"url": "http://epicenter.bg/article/Piyan-na-kirka-shved-otkradna-taksi-v-Nesebar-i-katastrofira/188059/3/0", "text": "Районна прокуратура – Несебър задържа за срок до 72 часа шведския гражданин Кристофер А., съобщиха от пресцентъра на прокуратурата.  Той е обвинен за това, че на 13 юли 2019 г. в град Несебър, област Бургас, противозаконно е отнел чуждо моторно превозно средство – лек автомобил, предназначен за таксиметрови превози, от владението на мъж, без неговото съгласие.  Последвала е повреда на превозното средство, изразяваща се в причиняване на материални щети по него, настъпили в следствие от пътнотранспортно произшествие, като деянието е извършено в пияно състояние – с концентрация на алкохол в кръвта 1.74 на хиляда, установено след проба с дрегер – престъпление по чл.346, ал.2, т.1, пр.1, т.2, пр.1, вр. ал.1 от НК.  Предстои Районна прокуратура – Несебър да внесе в съда искане за налагане на мярка за неотклонение \"задържане под стража\".  ", "date": "2019.07.15", "title": "Пиян на кирка швед открадна такси в Несебър и катастрофира"}
{"url": "http://epicenter.bg/article/VSS-otkri-protsedurata-po-izbor-na-nov-glaven-prokuror/188065/3/0", "text": "Висшият съдебен съвет откри процедурата по избор на нов главен прокурор. В следващите четири заседания на пленума ще бъдат издигани кандидатури, а гласуването е насрочено за 24 октомври.  На заседанието не присъстваха само двама членове на съвета - Вероника Имова и Атанаска Дишева.  Преди заседанието се проведе протест на десетина души, които настояваха за прозрачен избор на главен прокурор, както и на поста да бъде избран следователят Бойко Атанасов.    ", "date": "2019.07.15", "title": "ВСС откри процедурата по избор на нов главен прокурор"}
{"url": "http://epicenter.bg/article/Hvanaha-retsidivist--izdirvan-za-21-tezhki-prestapleniya/188073/3/0", "text": "  55-годишен мъж от Добрич, обявен за общодържавно издирване, е задържан при акция в Стара Загора, съобщи Нова телевизия.   При претърсване на жилището му са открити и иззети наркотици и фалшива лична карта. Той е обявен за общодържавно издирване през 2009 г. като извършител на 21 тежки престъпления, сред които измама в особено големи размери, обсебване и присвояване, извършени на различни места у нас.   Мъжът е задържан за 24 часа. Очаква се мярката да бъде удължена.  ", "date": "2019.07.15", "title": "Хванаха рецидивист, издирван за 21 тежки престъпления"}
{"url": "http://epicenter.bg/article/Rekorden-hakerski-probiv-na-NAP--Dannite-na-5-miliona-balgari-i-kompani-iztekoha-v-medii/188090/3/0", "text": "      \r\n , пише в писмото.  \r\n   \r\n \"Над 5 млн. български и чуждестранни граждани, както и компании са засегнати\", съобщават хакерите. \r\n   \r\n Ако данните се окажат истински, това ще бъде най-голямото \"изтичане\" на лични данни у нас. .  \r\n Друга част от файловете съдържат бази данни с кодови номера или кратки обяснения и се нуждаят от специалист, който да ги разчете \r\n . \r\n В друга папка с името GAMON се съдържат два списъка с няколкостотин хиляди лица, за които може да се предположи, че участват в игри със залози, пише изданието. \r\n", "date": "2019.07.15", "title": "Рекорден хакерски пробив на НАП: Данните на 5 милиона българи и компани изтекоха в медии?"}
{"url": "http://epicenter.bg/article/Boyan-Magdalinchev--Protsedurata-za-izbor-na-nov-glaven-prokuror-shte-bade-prozrachna/188092/3/0", "text": "Процедурата за избор на нов главен прокурор ще бъде толкова прозрачна, колкото е разписано в Конституцията и Закона за съдебната власт. Всички заседания на ВСС ще бъдат излъчвани на живо и ще могат да бъдат наблюдавани. На този етап няма никакви основания да се твърди, че изборът е предрешен. Най-малкото ние не знаем кои ще са кандидатите. Със сигурност политиката няма да надделее. Аз вярвам в независимостта на съдебната власт и съм сигурен, че при избора на нов главен прокурор тази независимост ще проличи.  Това каза в предаването \"Още от деня\" по БНТ представляващият ВСС Боян Магдалинчев, който коментира откриването на процедура за избор на нов главен прокурор. \"Аз не разбирам какво означава да има реформа във ВСС. В тази насока няма нито една препоръка от мониторинговите доклади от ЕК. За мен това означава, че нещата са реформирани. Аз залагма на здравия разум и на това, което ние трябва да свършим. Не искам да залагма на това, че правосъдният министър ще подаде оставка, ако мониторинговият доклад не отпадне. Аз се надявам и вярвам, че след работата на този ВСС докладът ще отпадне\", убеден беше Магдалинчев.  \"Факт е, че досега прокурор не е избиран за главен прокурор. Не мога да кажа дали това ще стане сега. Може би е дошло времето да бъде избран един професионалист с дълъг опит в системата, който ще му помогне да налага закона. За мен главният пркурор трябва да познава системата. Той трябва да има висок морал и много високи професионални качества. Не се притеснявам, че системата ще приеме жена за главен прокурор. Би било добре да има възможно най-много кандидатури за нов главен прокурор. Правосъдният министър се отказа да номинира кандидатура за главен прокурор, защото не иска да се бърка в независимата съдебна власт и избора на някой от тримата големи. За мен обаче няма да има проблем, ако той преосмисли своето решение. В медиите се коментираше, че Пламен Георгиев ще бъде новият главен прокурор. След всичко което се публикува за него, той не може да бъде кандидат. Същото важи и за Иван Гешев, чиято жена беше забъркана в скандал. Аз не \"отстрелвам\" тези две имена. Медиите ги \"отстреляха\". Това може би имаше предвид Иван Гешев, когато каза, че очаква мръсна и кална битка\", завърши Боян Магдалинчев.", "date": "2019.07.15", "title": "Боян Магдалинчев: Процедурата за избор на нов главен прокурор ще бъде прозрачна"}
{"url": "http://epicenter.bg/article/Prof--Aneliya-Klisarova--Zdravniyat-model-na-Kiril-Ananiev-zapochva-pogreshno/188070/2/0", "text": "Предложеният днес нов здравноосигурителен модел започва грешно, защото не дава информация на каква база са направени изчисленията за него и изобщо дали са правени. Това заяви депутатът от БСП за България проф. Анелия Клисарова след изнесеното заседание на ИБ на БСП във Варна.    „Всички очаквахме 15-ти юли, за да разберем какви ще бъдат новото финансиране и здравноосигурителен модел. Той трябва да каже, че в страната има 30 000 лекари, 400 болници и още много медицински центрове. Сегашният модел е компилация от другите два модела, които не бяха приети от никоя страна, защото бяха нереални. Този здравен модел започва грешно, защото не дава информация – на каква база и какви са изчисленията. Ние не знаем колко хора имат нужда от лечение, каква е тяхната заболеваемост, дали са излекувани или не са, а има само клинични пътеки, по които се отчитаме и не са остойностени”, каза Анелия Клисарова.   „На второ място – в България има 1 млн. и 600 хиляди пенсионери и 1 млн. и 300 хиляди деца. Тези вноски се поемат от държавата. Още около 300 хил. души – бременни майки и други, и 200 хил. държавни работници. Как ще бъдат разпределени средствата за тези хора чрез новия здравен модел?”, попита още Клисарова.   Тя уточни, че предложението на правителството – демонополизация на Касата, е абсолютно противоположно на предложението на левицата. „Държавата не бива да абдикира от здравето на хората. Държавата трябва да бъде отговорна за здравето им”, категорична бе Клисарова.   Тя обясни, че за да бъде регистриран този частен фонд, са необходими 1 млн. лица, които да искат да се осигуряват чрез този фонд и попита откъде ще дойде този милион. „Имаме държавни общински лечебни заведения. Знаете колко болници са пред фалит. Даваме на парче по някой лев, за да закрепим болниците. Как частен фонд ще сключи договор с болница, която е пред фалит?   Мога да ви дам пример с Видин - тя е единствената болница в общината. Ако няма договор, какво ще правят пациентите? Този модел има страшно много отворени въпроси, които, ако не бъдат решени, той няма как да стартира”, заключи Клисарова.   БСП ще свика утре заседание на съвета си по външна политика и международна дейност, сигурност и отбрана, на което ще бъде обсъден договора за закупуването на новите бойни самолети, а съветът ще предложи модел за гласуване, съобщи членът на Изпълнително бюро на партията Атанас Зафиров.    ", "date": "2019.07.15", "title": "Проф. Анелия Клисарова: Здравният модел на Кирил Ананиев започва погрешно"}
{"url": "http://epicenter.bg/article/-quot-Volya-quot--nyama-da-podkrepi-sdelkata-za-F-16/188074/2/0", "text": "Във връзка с днешното решение на правителството – да отпусне на военното министерство 2,1 млрд лева за закупуване на 8 бойни самолета F-16, ръководството на партия \"Воля\" реши, че няма да подкрепи в пленарна зала сделката. Тя трябва да бъде внесена за ратификация от парламента до края на тази седмица.   Депутатите от партия \"Воля\" ще гласуват против закупуването на изтребителите и в комисията по отбрана, насрочена за утре и в комисията по бюджет и финанси, насрочена за сряда.   Зам.-председателят на НС и лидер на \"Воля\" Веселин Марешки първи се обяви против сделката още преди повече от година, тъй като тя е срещу интересите на българския народ.   „За нас това е най-големият грабеж в най-новата история на България след фалита на КТБ. Модернизация на армията може да има само след като се модернизират здравеопазването и образованието, а пенсиите и доходите станат европейски. Това трябва да са приоритетите, които ще направят живота на хората по-добър“, коментира Веселин Марешки, цитиран от пресцентъра на партията, предаде Novini.bg.  ", "date": "2019.07.15", "title": "\"Воля\" няма да подкрепи сделката за F-16"}
{"url": "http://epicenter.bg/article/D-r-Stoycho-Katsarov--Nyama-podvodni-kamani-v-noviya-zdraven-model/188075/2/0", "text": "Няма подводни камъни в новия здравен модел. По-добре е гражданите да имат право да избират за какво ще плащат здравните си осигуровки. Това заяви председателят на Център за защита правата в здравеопазването д-р Стойчо Кацаров в предаването \"Плюс-минус\" по Нова телевизия.  \"От гледна точка на пациента също е по-добре той да има право на избор. Даването на възможност поставя пациента в центъра на системата\", каза още д-р Кацаров.  \"Здравната каса няма да издържи на конкуренцията. Не се знае дали пациентите ще изберат публичното или частното. Задължителният медицински пакет ще продължи да съществува. Дори очаквам да бъде разширен\", коментира още той.  \"Поделянето на парите ще бъде на базата на средната стойност от един човек, който дава пари. И богатите, и бедните ще получат една и съща сума накрая. Така пакетът няма да се определя от процент на възнаграждението на човека\", е мнението по темата на бившия директор на \"Пирогов\" доц. д-р Спас Спасков.  \"Националната каса ще бъде буфер, за тези, които не са се записали никъде. Няма да има система, която да си избира по-младите и по-здравите\", категоричен е доц. д-р Спасков.  ", "date": "2019.07.15", "title": "Д-р Стойчо Кацаров: Няма подводни камъни в новия здравен модел"}
{"url": "http://epicenter.bg/article/Korneliya-Ninova--Startirame-kampaniya-za-dopitvaniya-do-grazhdanite-za-mestni-temi/188076/2/0", "text": "„Продължаваме с изнесените заседания на Изпълнителното бюро - днес сме във Варна. Обсъждахме с общински председатели от областта проблемите и решенията, както и тези във Варна. Проблемите, които откроихме и съответно предложенията за решения, са свързани с чистотата на въздуха в града и отражението му върху здравето на жителите и гостите на Варна. Друг проблем е тежкото състояния на инфраструктурната система. Канализацията – при по-обилен дъжд, Варна се превръща в езеро. Сметопочистването в някои райони, където не се извозва боклукът – Приморско, Младост, Владиславово. Един от най-важните въпроси – малък и среден бизнес. Варна е град с големи, но неоползотворени възможности за икономиката. Пред нас стои въпросът за изграждане на индустриална зона. В областта се очертава демографския проблем, здравеопазването и поминъка. Оттук ще стартираме една национална кампания – подписки за допитване до жителите по местни проблеми”.   Това заяви председателят на БСП Корнелия Нинова във Варна. Тя уточни, че с подписките по важни за хората в общината въпроси се цели да си кажат мнението, да се изготвят решенията и тези решения да залегнат в платформата на левицата за изборите.  Корнелия Нинова коментира и вътрешнопартийните теми, засегнати по време на заседанието.   „Взехме нелеко решение, което е подчинено на едно желание – обновление, промяна на статуквото. Когато искаш прoмяна в страната, първо трябва да покажеш промяна в себе си. Борислав Гуцанов от днес е със свалено политическо доверие от ИБ като председател на градската организация. До конференцията през септември длъжността ще изпълнява Христо Боев”- председателя на район Одесос\", обяви Нинова.  Председателят на БСП коментира и обявения нов здравен модел, предложен от правителството на Борисов. „Ние сме подготвили нашите предложения във „Визия за България” още преди година”, отбеляза тя. Лидерът на левицата припомни, че алтернативният модел съдържа няколко основни неща – акцент върху държавно и общинско здравеопазване, наредба за определяне на заплатите на специалистите и лекарите, изграждане на здравния модел на регионален принцип, където се обединяват спешна помощ, доболнична и болнично лечение. Запазване на статута на НЗОК. Тя беше категорична, че предложенията на левицата са в противовес с модела, лансиран от правителството.  ", "date": "2019.07.15", "title": "Корнелия Нинова: Стартираме кампания за допитвания до гражданите за местни теми"}
{"url": "http://epicenter.bg/article/Zam-predsedatelyat-na-SOS--Neka-vsichki-grazhdani-i-turisti-da-dadat-otsenkata-si-za--quot-Grafa-quot-/188080/2/0", "text": "Два пъти тази година имаше увеличение на заплатите на шофьорите на градски транспорт. Брутно заплатата на шофьорите е 2 200- 300 лева. Ще има увеличение с 10% за всяка следваща година. Факт е, че имаме липса на кадри, но професията става все по-атрактивна.   Това заяви зам.-председателят на СОС Николай Стойнев в предаването \"Плюс-минус\" по Нова телевизия.  \"Борисовата градина е знаково място, което трябва да пазим. Няма да има строителство в Борисовата градина. Стадионът на ЦСКА трябва да се запази\", каза още той.  \"Факт е, че Манолова е най-яркото острие на БСП. Тя е юрист с доказан опит и няма да има по-знаков представител от страна на БСП. Целта ще е обаче на изборите за кмет на София, да има независим кандидат, подкрепен от БСП. Безпокои ме фактът, че засега няма добри алтернативни предложения за развитието на София\", разкри зам.-председателя на СОС.  \"Нека всички граждани и туристи сами дадат оценката за \"Графа\". Няма да има СПА комплекс на мястото на къпалнята „Мария Луиза“, защото няма внесени такива документи. Къпалнята е приватизирана през 2003 г., а Столична община преговаря функцията ѝ да бъде възстановена\", завърши Николай Стойнев.", "date": "2019.07.15", "title": "Зам.-председателят на СОС: Нека всички граждани и туристи да дадат оценката си за \"Графа\""}
{"url": "http://epicenter.bg/article/Tristrankata-othvarli-ideite-na-BSP-za-preizchislyavane-na-starite-pensii/188081/2/0", "text": "Националният съвет за тристранно сътрудничество отхвърли идеите на БСП за преизчисляване на старите пенсии за стаж със средния осигурителен доход за 2015 година. Законопроектът беше подкрепен единствено от КТ \"Подкрепа\", съобщи БНР.  Синдикатът подкрепи и идеята на Социалистическата партия помощите за началото на учебната година да се дават не само на първокласници, а да обхванат децата до 4-ти клас.  Според Социалистическата партия преизчисляването на старите пенсии е наложително, каза депутатът Филип Попов: \"Различията между стари и нови пенсии при еднакъв осигурителен принос на осигуреното лице станаха значителни.\"  От КТ \"Подкрепа\" са на същото мнение. Ваня Григорова коментира: \"Защото не е нормално, учител, който се е пенсионирал преди 10 години да получава 200 лв. пенсия, а такъв, който се е пенсионирал сега – 700 лв. пенсия\".  Но социалният министър припомни, че пенсиите ежегодно се индексират: \"С 50% от темпа нарастване на средния осигурителен доход и 50% от индекса на потребителските цени. По разчети на НОИ приемането на тази мярка би струвало 140 милиона повече месечно разходи за фонд \"Пенсии\", каза Бисер Петков.  КТ \"Подкрепа\" смята още, че е хубаво, бедните семейства да получават по-дълго еднократни помощи в началото на учебната година, както смятат и от БСП.  Но министър Петков припомни, че помощта е целева за първата учебна стъпка и добави: \"По-голяма логика има това да бъде в по-високите курсове, където отпадането на деца от училище е в по-висока степен, както сочат данните\".  На заседанието на Националния съвет за тристранно сътрудничество синдикатите, социалното министерство и Конфедерацията на работодателите и индустриалците в България отхвърлиха въвеждане на карта за гражданите с български произход. Основният аргумент е, че и в момента достъпът до трудовия пазар на тези хора е уреден в Закона за трудовата миграция.  ВМРО предложи издаването на специалната карта, за да се улесни интеграцията на хората от историческите български общности, обясни от името на вносителите депутатът Юлиан Ангелов:  \"Идеята е да обхванем и старите, и новите български общности на лицата, които искат да са част от България. Лица, които получават българско гражданство от Македония, Сърбия, Албания или от Украйна. Тези хора, когато получат българско гражданство, идват непрекъснато в България – на почивка или екскурзия, да купи имот, всякакъв бизнес да направи или каквото и да е. Тези хора оставят пари. Същото ще бъде и с тези лични документи. Тези хора, когато имат такъв документ, те ще търсят пътя към България непрекъснато\".  Въвеждането на картата получи подкрепата на 4 от петте работодателски организации с аргумента, че ще помогне да се преодолее дефицита на работна ръка у нас.  ", "date": "2019.07.15", "title": "Тристранката отхвърли идеите на БСП за преизчисляване на старите пенсии"}
{"url": "http://epicenter.bg/article/Fuat-Gyuven-dari-novo-oborudvane-za-bolnitsata-v-Momchilgrad-/188083/2/0", "text": "Предприемачът и почетен гражданин на Момчилград Фуат Гювен дари ново оборудване на болницата в града.   Здравното заведение вече разполага с 3 дигитални ренгенови касети. Те са за многократна употреба и ще заменят използваните досега филми. Дигиталните касети са с различни размери и покриват на 100 процента различните видове ренгенови снимки, които се правят в болницата.   Другото оборудване, дарено от Фуат Гювен е изпарител за упойващо вещество, който е необходим за анестезиологичния апарат, и нов дефибрилатор. \"Изключително сме благодарни на Фуат Гювен за направеното дарение. С новото оборудване болницата в Момчилград вече е на по-високо технологично ниво. Целта, която екипът ни си постави още в началото на мандата, беше не само запазване на здравното заведение, а и модернизирането му.   През изминалите 4 години успяхме чрез реализирането на проекти да осигурим различно оборудване и спокойно мога да кажа, че в това отношение момчилградската болница отговаря на всички съвременни изисквания\", заяви кметът на общината Сунай Хасан. ", "date": "2019.07.15", "title": "Фуат Гювен дари ново оборудване за болницата в Момчилград "}
{"url": "http://epicenter.bg/article/Rumen-Radev-shte-udostoi-poslanika-na-Darzhavata-Izrael-s-orden--Madarski-konnik--parva-stepen/188085/2/0", "text": "На 16 юли, от 11.00 часа на „Дондуков“ 2 президентът Румен Радев ще връчи на посланика на Държавата Израел у нас Ирит Лилиан орден „Мадарски конник“ първа степен. Това съобщиха от прессекретариата на държавния глава.   Отличието се връчва за заслугите на дипломата за развитието и укрепването на българо-израелските отношения. ", "date": "2019.07.15", "title": "Румен Радев ще удостои посланика на Държавата Израел с орден „Мадарски конник“ първа степен"}
{"url": "http://epicenter.bg/article/Ministrite-na-zemedelieto-v-ES-obsadiha-situatsiyata-sas-zabolyavaneto-Afrikanska-chuma-po-svinete/188086/2/0", "text": "Министрите на земеделието на държавите-членки в Европейския съюз (ЕС) обсъдиха ситуацията със заболяването Африканска чума по свинете (АЧС) . Това стана по време на днешното заседание на Съвета по селско стопанство и рибарство, което се проведе в Брюксел, съобщиха от пресцентъра на МЗГХM.   Министърът на земеделието, храните и горите Десислава Танева акцентира върху допълнителни мерки за контрол на храните, които преминават през границите. Тя посочи, че именно те са рискови за пренасяне на заболяването.  По думите й са необходими общи действия и интегриран план, с които целият ЕС да се справи с това опасно заболяване. Всички държави се изказаха в подкрепа на продължаването на координирани действия за борба с Африканската чума по свинете. Те локализираха пограничните зони, прилагането на ефективни мерки за надзор и контрол съвместно със заинтересованите страни. България настоява за навременно финансиране от Европейската комисия по линия на ветеринарните програми за справяне с болестта. Десислава Танева заяви, че тази помощ е изключително важна и страната ни очаква подпомагане за извършените действия от миналата година.  Десислава Танева припомни, че първият случай на заболяването е регистриран за първи път в България през 2018 г. „През предходната седмица регистрирахме още няколко огнища . От миналата година прилагаме план с мерки за превенция и борба срещу АЧС. За нас заболяването е изключително опасно, защото страната ни има добре развит индустриален сектор в свиневъдството с брутна продукция около 130 млн. евро за 2018 г. Свинското месо е с най-висок дял на потребление от населението ни“, посочи още министърът. Тя уточни, че страната ни продължава да изпълнява мерките за превенция, които срещат неодобрение от хората по места. „Започваме мащабна информационна кампания, за да запознаем населението с превенционните мерки срещу АЧС. Надяваме се това да е полезно за населението и да не срещаме затруднение по отношение на прилагането на мерките“, коментира Танева.  Министър Танева благодари на еврокомисаря по здравеопазване и безопасност на храните Витянис Андрюкайтис за подкрепата, която страната ни винаги е получавала при различни епизоотии и с които се е справяла успешно. На днешното заседание на Съвета комисар Андрюкайтис призова към продължаване прилагането на мерките в ЕС, в т.ч повишаване на информираността на населението относно възможността за разпространяване на болестта посредством храни и продукти, като се работи съвместно с превозвачите и пътните служби. Комисарят отново напомни за необходимостта от намаляване популацията на диви свине в незасегнатите райони и прикани за спазване на мерките в зоните от регионализацията. Това ще позволи запазването на търговията в незасегнатите райони, като Комисията продължава да работи в насока за вдигане на ограниченията от страните извън ЕС. Той допълни, че се работи по разработването на ваксина, но това е процес, който отнема много време и финансов ресурс.  ", "date": "2019.07.15", "title": "Министрите на земеделието в ЕС обсъдиха ситуацията със заболяването Африканска чума по свинете"}
{"url": "http://epicenter.bg/article/Kiril-Ananiev-s-goreshti-podrobnosti-za-predlozheniya-nov-zdravnoosiguritelen-model/188087/2/0", "text": "Искам да обясня защо се налагат новите промени. Законодателството от 2009 година е направено с най-добри чувства. За съжаление през годините системата започна да се пропуква. Нас най-много ни интересува пациентът. В последните години нито пациентите са доволни, нито лекарите са доволни, нито министерството е доволно. Това е целта за преструктурирането на здравната система.  Това обяви в предаването \"Лице в лице\" по БТВ министърът на здравеопазването Кирил Ананиев, който разкри подробности за предложения днес нов здравен модел. \"Ние запазваме солидарния модел. Искаме обаче българските пациенти да могат сами да определят кой да управлява техните здравноосигурителни вноски. Те категорично остават 8%.   Искаме още българските граждани да могат да взимат информирани решения къде и кой да ги лекува. Ние предлагаме демонополизация на НЗОК. Това означава, че касата ще се конкурира с частните здравни фондове. Пациентът ще може сам да избира здравния фонд, в който да се осигурява. НЗОК ще стане равнопоставен играч на частния пазар.   Хората ще могат доброволно да се осигуряват в НЗОК. Това досега не беше възможно. Всичко това ще доведе до конкуренция и между болниците. Искам да обясня, че избор ще имат абсолютно всички граждани - и тези, които ги осигурява работодателят, и държавните чиновници, и пенсионерите\", разкри министър Ананиев.  \"Основният пакет от медицински и дентални дейности ще се одобрява от министъра на здравеопазването и съсловните организации. Този пакет ще е основен и ще важи за всички здравни фондове. Ще има базови цени, под които няма да може да се пада. Това ще важи за сключването на договори между фондовете и болниците. Така лечението на българските граждани ще бъде гарантирано и успешно.   Фондовете няма да имат никакво право да подбират своите вложители и да ги селектират. Така ще се получи една осреднена здравна вноска. Ще има възможност фондовете да предлагат различни предложения за допълнително здравно осигуряване, които не попадат в основния пакет. Това също ще доведе до конкуренция между здравните фондове. Например, някъде ви искат кешово плащане, а вашият фонд ще може да ви предложи да поеме тези кешови плащания\", даде пример Кирил Ананиев.  \"Говорил съм с много колеги от целия свят. Няма перфектен модел, но ние трябва да намерим най-добрия за нашата действителност и култура. Със сигурност с предложения модел се запазва солидарността. Социално значимите заболявания е почти сигурно, че ще бъдат под номер едно и две в основния пакет. Говоря за онкоболните, редките болести и тн. Никой няма да остави тези хора без лечение.   За здравно неосигурените лице се предвижда държавен фонд, от който ще се плащат осигуровките. Аз непрекъснато търся разговори и консенсус с всички в здравната сфера\", категоричен беше министърът на здравеопазването.  \"Има интерес към строителството на детска болница. Надявам се възможно най-скоро тя да стане факт. Обявена е обществена поръчка и там трябва да се спазват определени срокове. Относно заплатите на медиците, увеличихме размера на над 100 клинични пътеки, без да увеличаваме обема, като това е една голяма възможност за увеличение на заплатите\", завърши Кирил Ананиев.  ", "date": "2019.07.15", "title": "Кирил Ананиев: Искаме пациентите сами да определят кой да управлява техните здравни вноски"}
